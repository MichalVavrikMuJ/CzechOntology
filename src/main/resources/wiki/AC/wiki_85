{"id": "342106", "url": "https://cs.wikipedia.org/wiki?curid=342106", "title": "Heřmaničky (Česká Lípa)", "text": "Heřmaničky (Česká Lípa)\n\nHeřmaničky (německy Hermsdorf) jsou obcí, která je nyní administrativní částí města Česká Lípa.\n\nPůvodně se vesnička jmenovala Hermsdorf – Heřmanice a první záznamy o ní jsou z roku 1416, kdy byla dědictvím Jana z Chlumu. Zdejší Heřmanický rybník byl zmiňován roku 1575. V letech 1850 až 1880 byla ves součástí vesnice Veselí, která je nyní připojena k nedalekým Zákupům. Dne 28. ledna 1880 bylo toto spojení úředně zrušeno a obec vyhlášena jako samostatná. V 19. století zde žilo zhruba 190 obyvatel. Několik měsíců přes léto 1945 bylo spojení s Veselím obnoveno.\n\nZa druhé světové války byl zde tábor pro zajaté Rusy a Poláky a po válce byla z uváděného komplexu vybudována zemědělská farma pro chov dobytka a drůbeže.\n\nPo roce 1945 byly na okrese tři vesnice stejného jména Heřmanice a proto bylo rozhodnuto ji přejmenovat na dnešní název Heřmaničky. Stalo se tak vyhláškou k 8. srpnu 1950. Rok předtím 22. prosince 1949 se obec stala osadou obce Vlčí Důl, vzdálené asi 1 km. V lednu roku 1981 byly Heřmaničky ustaveny jako místní část České Lípy, vzdálené od ní cca 5 km na SZ.\n\nVesnice leží na levém břehu zde meandrující říčky Ploučnice. Na jižním okraji je Heřmanický potok a Heřmanický rybník. Ze západní strany je u vsi menší Maxův rybník. Nejbližší železniční zastávka je v Vítkově (také část České Lípy), označená je \"Vlčí Důl - Dobranov\", je součástí železniční tratě 086 z České Lípy do Liberce. Vedou zde lokální silničky na Žízníkov, Brennou a Vlčí Důl. Z České Lípy sem vede autobusová linka 209 MHD. Přes Heřmaničky je vedena červeně značená turistické trasa z České Lípy do Mimoně a cyklotrasa 3054.\n\nK nejvýznamnějším akcím patřil Reggae Ethnic Session, který se zde a v Žizníkově konal v letech 2000–2010 na začátku prázdnin.\n\n"}
{"id": "342109", "url": "https://cs.wikipedia.org/wiki?curid=342109", "title": "Vlčí Důl", "text": "Vlčí Důl\n\nVlčí Důl (dříve německy Wolfsthal) je vesnička, od roku 1976 administrativně připojená k městu České Lípě. Nachází se zde železniční trať se zastávkou i doprava MHD, 36 adres.\n\nV roku 1426 pochází první zmínka o obci a je spojená se jménem Jan z Vlčího dolu. V 18. století zde byly uvedeny dva panské dvory a jeden pustý. Po roce 1850 byl Vlčí Důl- Wolfsthal osadou 3 km vzdálené obce Götzdorf Božíkov. Božíkov je dnes součást městečka Zákupy. Dne 22. března 1874 se Wolfsthal osamostatnil a jeho součástí se stala i osada Vítkov.\n\nPo již zmíněném sloučení obcí 1. května 1976 se později - 1. ledna 1981 stává městskou částí České Lípy. Přesněji, její nejvzdálenější městskou částí, s městem spojenou jen administrativně. Také sousední Vítkov již součástí Vlčího Dolu není, má statut části města Česká Lípa.\nVlčí Důl má také svou železniční zastávku. Bývala to druhá stanice z České Lípy ve směru na Liberec, po zprovoznění přeložky trati se stává zastávkou první a leží o pár desítek metrů jižněji od původní zastávky na katastru Vítkov s mírně pozměněným názvem, který zní \"Vlčí Důl - Dobranov\". Stanice totiž leží v blízkosti několika odloučených částí České Lípy - Dobranova, Vlčího Dolu, Heřmaniček a Vítkova. Jedná se o dnešní železniční trať z Liberce do České Lípy s označením Trať 086.\n\nMísto původní trati byla vybudována cyklostezka Vlčí Důl.\n\nDo 1 km vzdáleného Vítkova je zavedena autobusová MHD z České Lípy, konečná stanice linky 218 (stav rok 2010), která má označení Vlčí Důl.\nPo okraji Vlčího Dolu teče říčka Ploučnice, zde plná meandrů. Nevede zde žádná z turisticky značených cest. Silničky ves spojují s Vítkovem, Brennou a Heřmaničkami. Ve vsi není pojmenovaná žádná ulice, je zde registrováno 36 adres.\nAni po třiceti letech připojení k České Lípě nemají obyvatelé pitnou vodu, plyn ani kanalizaci.\nNa počátku roku 2013 byl utvořen osadní výbor společně s obcí Dobranov.\n\n"}
{"id": "342117", "url": "https://cs.wikipedia.org/wiki?curid=342117", "title": "Krásenský vrch", "text": "Krásenský vrch\n\nKrásenský vrch s nadmořskou výškou 777 m je částečně zalesněný kopec na náhorní plošině Slavkovského lesa. Jeho vrchol se nachází necelý 1 km jižně od Krásna. Po jižním, východním a severním úbočí Krásenského vrchu protéká historickým vodním kanálem Dlouhá stoka. Nedaleko Dlouhé stoky na východním úbočí stojí obnovená kaplička svaté Panny Marie Sněžné. Na vrcholu Krásenského vrchu se tyčí kamenná rozhledna.\n\nRozhledna se nachází na zalesněném vrcholu Krásenském vrchu a je chráněna jako kulturní památka České republiky.\n\nRozhledna byla postavena v letech 1933 − 1935, tedy v období hospodářské krize. Plán rozhledny vytvořili architekt Fritz Hoffmann a sochař Willy Russ. Výstavba rozhledny poskytla práci asi dvěma desítkám nezaměstnaných. Aby se ušetřilo na dopravě materiálu, byly kameny na stavbu získávány z okolí. Několik desítek metrů jihozápadně od vrcholu byl otevřen menší kamenolom. Pozůstatek lomu je v terénu pořád ještě patrný. Rozhledna byla slavnostně otevřena dne 23. června 1935. Ještě během stavby rozhledny byl v blízkosti postaven výletní hostinec, ze kterého se dochovaly pouze nepatrné zbytky kamenného zdiva. Za druhé světové války nesla jméno Adolfa Hitlera. Po druhé světové válce nebyla zajišťována ani základní minimální údržba a stavba rychle chátrala. Výstup na rozhlednu začal být životu nebezpečný a musel být proto zakázán. Teprve v 80. letech 20. století byly provedeny menší dílčí opravy. Velké opravy se rozhledna dočkala až v roce 1996. Finančně se na opravě podílely občanské iniciativy, státní památková péče a Sudetoněmecká nadace. Práce zahájila v květnu 1996 firma Ekostav Krásno a opravy dokončila 23. října téhož roku. Ke slavnostnímu znovuotevření došlo 5. července 1997.\n\nV srpnu 2011 zvítězila rozhledna na Krásenském vrchu v anketě iDNES.cz o nejhezčí rozhlednu České republiky.\n\nPodle Jana Nouzy byl předobrazem krásenské rozhledny spirálovitý minaret al-Malwejía u Velké mešity v iráckém městě Samarra. Kamenná stavba má tvar dutého válce, po plášti se vzhůru vine spirálovitě točité schodiště a rozhledna tak připomíná Babylonskou věž. Kruhová základna věže je 11 metrů široká, vyhlídková terasa ve výšce 25 m má v průměru 3 m. Síla zdiva u základů dosahuje 2,5 metrů. Celkový objem kamenného zdiva činí 850 m. Na vyhlídkovou terasu vede 120 schodů.\nNa vrcholu je kruhová plošina s kamennou obrubou, do které byly vsazeny porcelánové desky popisující kruhový rozhled.\n\nRozhledna je celoročně volně přístupná, k rozhledně vede z Krásna žlutě značená turistická stezka. Celková délka trasy od kostela v Krásně je asi 1,2 km, s převýšením 80 m. Je vhodná pro pěší turisty a cyklisty na horských kolech. Dalším možný přístup je od krásenského hřbitova u silnice z Krásna do Bečova nad Teplou. Z místa odbočení ze silnice, kde bylo vybudováno menší parkoviště, vede k rozhledně místní žlutě značená šotolinová cesta. Délka trasy je přibližně 750 metrů, s převýšením asi 50 m. Cesta je vhodná i pro dětské kočárky.\n\nZ vyhlídkové terasy rozhledny je kruhový výhled na Slavkovský les, Krušné hory, Tepelskou vrchovinu a Doupovské hory. Severním směrem jsou vidět hřebeny Krušných hor s Klínovcem, Blatenským vrchem a Božídarským Špičákem, severovýchodním směrem vulkanické vrcholy Doupovských hor. Východním směrem je pohled na stolovou horu Vladař v Tepelské vrchovině, jižně na Podhorní vrch, dominantu a nejvyšší horu Tepelské vrchoviny. Západně přes náhorní plošinu jsou vidět hory Lesný a Lysina, dva nejvyšší vrcholy Slavkovského lesa. K orientaci při výhledu napomáhají porcelánové informační tabulky na ochoze rozhledny.\n\n"}
{"id": "342119", "url": "https://cs.wikipedia.org/wiki?curid=342119", "title": "Bitva o Joalu", "text": "Bitva o Joalu\n\nBitva o Joalu (: \"Joala lahing\") byla jednou z prvních bitev Estonské osvobozenecké války.\n\nZačátkem roku 1918 vyhlásilo Estonsko nezávislost. To se Rusům, bývalým pánům Estonska nelíbilo. Proto 13. listopadu schválila vláda Sovětského Ruska útok na Estonsko a 28. listopadu 1918 Rusko zaútočilo na Narvu.\nJedna z prvních úspěšných známek estonského odporu se odehrála právě zde. Tou dobou Byla Joala ještě předměstím Narvy.\n\nJako předvoj před samotnou bolševickou armádou měla být do bitvy předeslána jednotka estonských komunistů, která se zformovala 26. listopadu 1918 ve Viljandi v jižním Estonsku, tzv. \"2. viljandský pluk\". Byli odtamtud tajně převezeni, aby zaútočnili na pravé křídlo německo-estonských sil. Jejím cílem bylo překročit v předstihu řeku Narvu a odříznout cestu k ústupu na Tallin. Velel jim komunista Jaan Sihver, který v bitvě padl. Celkem tato jednotka čítala 360 mužů.\n\nV noci z 27. na 28. listopad 1918 překročilil 2. Viljandský pluk komunistů řeku Narvu s cílem napadnout pozice německého námořnictva, které zde mělo základnu a které zde bylo již od konce první světové války.\nNěmcům se nakonec s podporou dělostřelectva a estonských dobrovolníků podařilo postup bolševiků na chvíli zastavit.\n\nTi se přeskupili v blízkých lesích a spolu s posilami brzy podnikli nový útok, který měl za následek vyklizení Narvy a ústup protibloševických sil z této oblasti. Během tohoto prvního střetnutí zahynulo 94 bolševiků.\n"}
{"id": "342121", "url": "https://cs.wikipedia.org/wiki?curid=342121", "title": "Cyklokros", "text": "Cyklokros\n\nCyklokros je jedna z cyklistických disciplín. Závody se obvykle konají na podzim a v zimě (sezóna mezinárodních závodů Světového poháru trvá od září do ledna) a konají se na okruzích o délce asi 2,5 až 3,5 kilometru. Na okruhu bývají úseky s různým povrchem – trávou, hlínou, dlažbou, překážkami a strmými stoupáními, kde závodníci musejí seskakovat z kol a kola přenášet, kdy nesjízdnou část tratě překonávají během. Závody obvykle trvají 30 minut až hodinu; celková délka závisí na podmínkách. Oblasti, kde tento sport je nejvíce praktikován, odpovídají státům s tradicí silniční cyklistiky – Belgie, zejména Flandry, Nizozemsko a Česko.\n\nCyklokrosová kola se podobají kolům silničním – jsou lehká, mají úzké ráfky a pláště a zahnutá řídítka. Některé prvky se však více podobají horským kolům: profilované pláště pro zabránění smyku na kluzkém povrchu a brzdy upevněné na vidlicích rámu, což zabraňuje hromadění bláta. Také převody jsou o proti silničním kolům lehčí. Závodníci smějí v průběhu závodu kola měnit; v obtížných podmínkách je proto obvyklé, že mechanici při závodu čistí, opravují nebo mažou kolo, které pak závodníkovi poskytnou při průjezdu okolo svého stanoviště.\n\nV České republice byl tento sport velmi populární; dnes se o obnovení jeho popularity snaží zejména Zdeněk Štybar, v současnosti nejlepší český cyklokrosař.\n\n"}
{"id": "342122", "url": "https://cs.wikipedia.org/wiki?curid=342122", "title": "Všívání", "text": "Všívání\n\nVšívání (mezinárodní označení: \"Tufting\") je způsob vnášení vlasového povrchu na podkladovou textilii. \n\nTechnologie má svůj původ v jižních státech USA, kde se při ruční výrobě svíček odstřihovaly dolní konce knotů a s těmi se zdobily přikrývky. První patent na strojní všívání na principu používaném ještě v 21. století obdržel Američan \"Cobble\" v roce 1943. Průmyslová výroba se začala zavádět v padesátých letech minulého století a v současné době se tímto způsobem vyrábí naprostá většina podlahových krytin a značná část přikrývek. \n\n Pod řadou vodorovně uložených jehel probíhá podkladová textilie, do které po celé pracovní šířce stroje naráz jehly shora vnáší vlasové niti. Pod podkladovým zbožím je každá nit zachycena speciálním háčkem a zatímco se textilie posune o jeden vpich dále, vytvoří se z niti smyčka. Smyčka (až 40 mm dlouhá) může buďto zůstat vcelku nebo se na stroji prořezává a vzniká velurový povrch zboží. \n\nTento postup se může opakovat 500–1000 za minutu, například s 500 vpichy se může vyrobit za minutu 9 m² podlahové krytiny (nejrychlejší tkací stroj může dosáhnout u srovnatelných výrobků asi třetinu tohoto výkonu). Stroje mohou vyrábět až 5 metrů široké zboží, při nejjemnějším dělení jehel s 5 smyčkami na centimetr. \n\nVšité niti se rozčesávají a tím zobjemní a u podlahových textilií se rubová strana zatírá latexem.\nHotové plyšové zboží se propařuje, může se barvit, potiskovat, postřihovat, kartáčovat nebo případně opatřit nehořlavou, antistatickou, antibakteriální úpravou a pod.\n\nV Číně a v Indii se (na začátku 21. století) zhotovují všívané koberce také ručně. Vzor koberce se zakresluje na papír, ze kterého se přenáší na podkladovou tkaninu včetně znázornění barev. Vlasové niti se pak všívají podle nákresu do tkaniny s pomocí ruční nebo elektrické pistole. Vlastní všívání je považováno za uměleckou činnost, kterou se zabývají vysoce kvalifikovaní řemeslníci. Rozsah výroby ručně všívaných koberců není veřejně známý. \n\n"}
{"id": "342123", "url": "https://cs.wikipedia.org/wiki?curid=342123", "title": "Lima (region)", "text": "Lima (region)\n\nRegion Lima ( ) je region ve středním Peru. Hlavním městem tohoto regionu je Huacho.\n\nRegion leží na pacifickém pobřeží okolo hlavního města Peru Limy, které však samo není částí tohoto regionu, a na hranicích centrálních peruánských And.\n\nKrajina je hornatá s vrcholy přes 4 000 metrů vysokými. Nejvyšší horou je Morococha vysoká 5 182 metrů.\n\nU pobřeží se nachází mnoho ostrovů. Největší z nich jsou San Lorenzo, Frontón, Pachacamac, Corcovado a Asia.\n\nRegion byl ustanoven v roce 2002. Předtím se na tomto území nacházel Departemento Lima, jehož hlavním městem byla Lima. Departemento Lima byl rozdělen na tři regiony - Lima Metropolitana, Callao a \"Lima Provincias\". Předběžně bylo tomuto novému regionu vybráno Huacho jako hlavní město.\n\nRegion se člení na devět provincií:\n\nProvincie (Hlavní město)\n\n\n"}
{"id": "342124", "url": "https://cs.wikipedia.org/wiki?curid=342124", "title": "Logres", "text": "Logres\n\nLogres (také Logris nebo Loegria) je název jednoho ze starobylých keltských království na území dnešní Anglie, kde podle legend panoval v 6. století král Artuš se svými rytíři. Jméno je odvozeno z Lloegyr (v moderní velštině Lloegr, a znamená Anglie).\n"}
{"id": "342127", "url": "https://cs.wikipedia.org/wiki?curid=342127", "title": "Mirka Federerová", "text": "Mirka Federerová\n\nMiroslava „Mirka“ Federerová, nepřechýleně Mirka Federer, rodným jménem Miroslava Vavrincová (* 1. dubna 1978 Bojnice) je bývalá švýcarská profesionální tenistka slovenského původu a od dubna 2009 manželka tenisty Rogera Federera. Na profesionálním okruhu se pohybovala od sezóny 1998 do roku 2002, kdy předčasně ukončila kariéru ve 24 letech pro opakující se poranění nohy.\n\nNa turnajích WTA Tour nevyhrála žádný titul. V rámci okruhu ITF získala tři tituly ve dvouhře a jeden ve čtyřhře. Na žebříčku WTA byla nejvýše ve dvouhře klasifikována v září 2001 na 76. místě a ve čtyřhře pak v srpnu 1998 na 214. místě. Ve světové juniorské klasifikaci ITF figurovala nejvýše v závěru prosince 1995 na 150. příčce.\n\nVe švýcarském fedcupovém týmu debutovala v roce 1994 červencovým 1. kolem Světové skupiny proti Kanadě, v němž s Manuelou Schwerzmannovou prohrály čtyřhru a Švýcarky vypadly 0:3 na zápasy. V soutěži nastoupila ke dvěma mezistátním utkáním s bilancí 0–0 ve dvouhře a 0–2 ve čtyřhře, když členkou týmu byla třikrát.\n\nNarodila se roku 1978 ve středoslovenských Bojnicích, kde přišli na svět také olympijský vítěz Miloslav Mečíř a Karina Habšudová. Z Československa emigrovala spolu s rodiči do Švýcarska ve věku dvou let.\n\nTenis začala hrát roku 1987, když jí bylo devět let. Impulsem k tomuto rozhodnutí se stala návštěva západoněmeckého tenisového turnaje ve Filderstadtu, kam ji vzal otec. Na něm se setkala se světovou jedničkou a československou emigrantkou Martinou Navrátilovou, která jí doporučila tenis a poté věnovala první raketu.\n\nDne 11. dubna 2009 se vdala za švýcarského profesionálního tenistu Rogera Federera (nar. 1981). Svatba se uskutečnila v riehenské Wenkenhofově vile u Basileje, v kruhu několika blízkých přátel a členů rodiny. Dvojice se poznala na Letních olympijských hrách 2000 v Sydney, kde oba reprezentovali Švýcarsko. Svůj vztah započali poslední den olympiády. Následně jej utajovali až do léta 2001. Společně také odehráli Hopmanův pohár 2002. \n\nDo manželství se 23. července 2009 narodily dvě dcery, dvojčata Myla Rose a Charlene Riva Federerovy. Dne 24. prosince 2013 manželé oznámili, že v průběhu roku 2014 očekávají narození třetího potomka a 6. května 2014 se jim v Curychu narodila druhá dvojčata, synové Leo a Lenny.\n\nPoté, co Federer založil společnost Roger Federer Management pro správu svých obchodních záležitostí, věnovala se tehdy jeho přítelkyně Vavrincová záležitostem styku s médii a organizaci cestování. Během tenistovy kariéry jej doprovázela po většině turnajů okruhu ATP Tour.\n\nNa okruhu ITF se pohybovala od svých 14 let. První turnaj, do něhož nastoupila v červnu 1992, se konal v Mariboru. Odehrála na něm čtyřhru s bosenskou hráčkou Nerminou Drecovou. V úvodním kole je vyřadila rakousko-německá dvojice Andrea Tunková a Maja Wittkeová po třísetovém průběhu. Ve východoslovinské Murské Sobotě pak v červnu 1993 odehrála premiérovou událost dvouhry v  kariéře. Po výhře nad 609. tenistkou žebříčku Christinou Fischlerovou z Německa poměrem 6–1, 4–6, 6–1, skončila ve druhém kole na raketě Češky Denisy Sobotkové.\n\nDebutový, a jediný deblový, titul si připsala ve druhé polovině října 1993, když s krajankou Nathalií Tschanovou vyhrály turnaj v Lagenthalu. Ve finále si Švýcarky poradily s francouzsko-rakouskou dvojicí Anne De Gioanniová a Heidi Sprungová. Na navazující lotyšské události v Jūrmale se po boku Polky Aleksandry Olszové probojovala opět do finále debla, v němž pár nestačil na ukrajinské hráčky Nataliu Bondarenkovou a Elenu Tatarkovovou.\n\nPrvní finále dvouhry si zahrála během září 1994 na klužské antuce, v němž utržila porážku od páté nasazené Češky Adriany Gerši po hladkém průběhu 2–6 a 1–6. Ve švédském Båstadu pak v lednu 1995 odešla jako poražená finalistka ze zápasu proti Maďarce Katalin Miskolcziové. Během března 1997 prošla, po výhře nad Milenou Nekvapilovou, do závěrečného duelu turnaje v izraelském Tel Avivu. V boji o titul zdolala izraelskou hráčku Natalii Cahanovou 6–3, 7–6 a připsala si premiérový titul ve dvouhře. V červnu téhož roku hrála finále v polské Bytomi, kde byla nad její síly druhá nasazená Češka Jana Pospíšilová. V předchozím průběhu turnaje přehrála tři zástupkyně českého tenisu, včetně semifinálové výhry nad Gabrielou Navrátilovou. Ve druhé polovině června získala druhý titul, když na antukových dvorcích ve švýcarském Klostersu přehrála Rakušanku Evelyn Fauthovou 4–6, 7–5 a 6–2. Čtrnáct dnů poté, pokračovala její finálová série ve finském Lohja. V závěrečném duelu turnaje však nestačila na švédskou tenistku Marii Perssonovou poměrem 6–3, 4–6 a 3–6.\nSezónu 1998 odstartovala lednovou bitvou o titul ve floridském Delray Beach. V ní však hladce podlehla britské hráčce Louise Latimerové 2–6 a 0–6. Do dalšího finále dvouhry postoupila rok poté, opět během ledna na americkém kontinentu v Boca Raton 1999, když po semifinálové výhře nad Alinou Židkovovou, podlehla Američance Stephanii Chiové. Následující týden si připsala poslední třetí singlovou trofej kariéry. Na floridském turnaji v Clearwateru porazila podruhé za sebou Židkovovou, tentokrát ve finálovém zápasu poměrem 6–0 a 7–6. Během února se probojovala do finále v illinoiském Rockfordu, když na cestě turnajem ve třetím kole vyřadila budoucí světovou jedničku Justine Heninovou. V posledním duelu turnaje však skončila na raketě Britky Samanthy Smithové. V březnu jí plány na zisk čtvrtého titulu překazila v rozhodující bitvě Japonka Šinobu Asagoeová, která tak vyhrála turnaj v Nodě. Další finálová porážka přišla v polovině září na události v mexické metropoli Ciudad de México, kde ji stopku vystavila kanadská hráčka Vanessa Webbová.\n\nPoslední finále kariéry odehrála v srpnu 2000 na turnaji s rozpočtem 50 000 dolarů v tureckém Istanbulu. V semifinále zdolala Rakušanku Patricii Wartuschovou, ale v boji o titul podlehla ukrajinské hráčce Tatianě Perebijnisové poměrem 4–6 a 3–6. Závěrečnou událostí okruhu organizovaného Mezinárodní tenisovou federací se stal francouzský turnaj v Dinahu. Na počátku srpna 2002 ji v prvním kole vyřadila Němka Adriana Barnová.\n\nPremiérovou událostí kariéry patřící do kalendáře WTA Tour, na níž odehrála hlavní soutěž, byl květnový grandslam French Open. Po výhrách ve třech kvalifikačních kolech se jako 171. hráčka světa utkala v úvodní fázi s Jihoafričankou Mariaan de Swardtovou. Poražena odešla po hladkém dvousetovém průběhu 0–6 a 4–6. V červnu pak vyhrála první zápas na uzbeckém Taškent Open, když porazila Němku Ancu Barnovou, aby ji ve druhém kole zastavila další německá tenistka Angelika Bachmannová. Na červencovém Internazionali Femminili di Palermo postoupila do osmifinále, v němž podlehla 82. ženě světové klasifikace Ritě Kuti-Kisové z Maďarska. Druhé kolo si zahrála na zářijovém Toyota Princess Cup v Tokiu. Po výhře nad Američankou Tarou Snyderovou narazila na dvojnásobnou obhájkyni titulu a světovou pětku Moniku Selešovou, na níž dokázala uhrát jediný game.\n\nDo prvního čtvrtfinále kariéry se probojovala na úvodním turnaji sezóny 2000 v novozélandském Aucklandu. Z pozice 104. tenistky žebříčku si na ASB Classic 2000 poradila se dvěma Španělkami Marií Sanchezovou Lorenzovou a Nurií Llagosteraovou Vivesovou. Mezi poslední osmičkou ji však ve dvou setech stopku vystavila Nizozemka Amanda Hopmansová. Prvního vítězného zápasu v kategorii Grand Slamu dosáhla na Australian Open, kde zdolala australskou tenistku Lisu McSheovou. Následně ji vyřadila šestá nasazená Rakušanka Barbara Schettová.\n\nNa dubnovém Estoril Open skončila ve čtvrtfinále na raketě 49. ženy klasifikace Silvie Farinové Eliové z Itálie. Následující týden pronikla opět mezi posledních osm hráček na budapešťském Westel 900 Open. Po výhře nad Adrianou Gerší podlehla čtvrté nasazené Španělce Angeles Montoliové. Od postupu do druhého kola na květnovém Belgian Open, nevyhrála na okruhu WTA žádné utkání až do říjnového Toyota Princess Cupu, kde podruhé za sebou vypadla v osmifinále se Selešovou. Navazující kjótský turnaj Japan Open Tennis Championships znamenal čtvrtfinálovou účast a v ní třísetovou porážku od nejvýše nasazené Francouzky Julie Halardové-Decugisové. Do konce roku již na okruhu neodehrála ani jeden zápas.\n\nNa melbournském Australian Open přehrála v úvodním kole francouzskou 32. tenistku světa Anne-Gaëlle Sidotovou, aby skončila ve druhé fázi na raketě čtvrté nasazené Moniky Selešové. Až do zářijového US Open nepřešla na žádném turnaji druhé kolo. Na dvorcích Národního tenisového centra Billie Jean Kingové pak dosáhla nejlepšího grandslamového výsledku kariéry, když se probojovala do třetího kola. Jako 96. tenistka klasifikace nejdříve vyřadila 31. nasazenou Španělku Cristinu Torrensovou Valerovou. Poté vyřadila Bělorusku Taťánu Pučekovou, ovšem ve třetí fázi nestačila na světovou šestku Justine Heninovou z Belgie, která jí oplatila dřívější porážku z okruhu ITF. Výdělek 35 000 dolarů představoval nejvyšší odměnu v její kariéře. Zisk 44 bodů znamenal žebříčkové maximum, když po grandslamu figurovala na 76. místě.\n\nDo konce roku nastoupila pouze k jedinému zápasu na bratislavském Eurotel Slovak Indoors hraném během října v rodném Slovensku. Její působení na turnaji ukončila v prvním kole pátá nasazená Denisa Chládková. Jednalo se o vůbec poslední účast Vavrinecové v hlavní soutěži události WTA.\n\nV sezóně 2002 již nepostoupila z žádné kvalifikace turnaje nejvyšší úrovně ženského tenisu – WTA Tour.\n\nVe švýcarském fedcupovém týmu celkově odehrála dvě čtyřhry a třikrát byla členkou družstva. K prvnímu střetnutí nastoupila v červencovém 1. kole Světové skupiny 1994. Mezistátní zápas proti Kanadě se konal na antuce ve Frankfurtu nad Mohanem. Spolu s Manuelou Schwerzmannovou prohrály s párem Jill Hetheringtonová a Rene Collinsová. Švýcarky tak vypadly 0:3 na zápasy. \n\nPodruhé odehrála čtyřhru v bratislavské základní fázi Světové skupiny 2000 proti družstvu Slovenska. Spolu s Patty Schnyderovou v hale Incheba nestačily na pár Daniela Hantuchová a Karina Habšudová. Přesto hráčky helvetského kříže v dubnovém duelu zvítězily 2:1 na zápasy.\n\nNa přelomu let 2001 a 2002 reprezentovala Švýcarsko na XXIV. ročníku Hopmanova poháru. Spoluhráčem na oficiálním mistrovství smíšených družstev v perthském dómu Burswood se stal její životní partner Roger Federer. Tenisté helvetského kříže na turnaj přijížděli v roli obhájců titulu, když Hopman Cup 2001 vyhráli Federer s Martinou Hingisovou.\n\nV základní čtyřčlenné skupině A Švýcaři nejdříve narazili na Austrálii, jíž podlehli 0:3 na zápasy. Po prohře Vavrinecové s Aliciou Molikovou 3–6 a 4–6, nestačil Federer na Lleytona Hewitta. Závěrečnou smíšenou čtyřhru opanovali Australané, když ztratili pouze čtyři hry. Ani ve druhém měření sil proti Španělsku nezískala švýcarská dvojice žádný bod. Favorizované soupeřce Arantxe Sánchezové Vicariové podlehla Vavrinecová 2–6 a 0–6. Federer pak nezvládl duel s Tommym Robredem a z mixu odešli obhájci titulu také poraženi. Bez postupových šancí pak zástupci helvetského kříže zvítězili nad Argentinou 2:1 na zápasy. Nad síly Vavrinecové byla Paola Suárezová po třísetovém průběhu 2–6, 6–3 a 2–6. Federer svůj singl proti Marianu Zabaletovi vyhrál a získal pro tým první bod na turnaji. Švýcarský pár se s Perthem rozloučil vítězstvím v mixu. \n\nJako členka švýcarské výpravy se Mirka Vavrinecová zúčastnila soutěží ženské dvouhry a ženské čtyřhry na Letních olympijských hrách 2000 v australském Sydney. Olympiáda probíhala ve druhé polovině září 2000 na otevřených dvorcích tenisového areálu NSW Tennis Centre.\n\nDo dvouhry zasáhla po obdržení divoké karty, kterou získala ve formě pozvání od Mezinárodní tenisové federace. V prvním kole ji však deklasovala desátá nasazená Ruska a pozdější stříbrná medailistka Jelena Dementěvová po setech 6–1 a 6–1, která prohrála až ve finále s Venus Williamsovou.\n\nS krajankou Emmanuelle Gagliardiovou rozehrály čtyřhru soubojem s venezuelskou dvojicí María Ventová-Kabchiová a Milagros Sequerová. Turnaj opustily po prohře 2–6 a 5–7.\n\nV olympijské vesnici pak Vavrinecová navázala partnerský vztah s Rogerem Federerem.\n\n"}
{"id": "342128", "url": "https://cs.wikipedia.org/wiki?curid=342128", "title": "Normandie-Němen", "text": "Normandie-Němen\n\nNormandie-Němen (, ) je stíhací jednotka Francouzského letectva která původně vznikla v době druhé světové války jako stíhací skupina letectva Svobodné Francie bojující na východní frontě proti nacistickému Německu. Její nynější plné označení zní Régiment de chasse 2/30 Normandie-Niemen (Stíhací pluk 2/30 Normandie-Němen).\n\nV roce 1942 rozhodlo vedení Svobodné Francie na návrh velitele jejího letectva generála Valina o vyslání letecké bojové jednotky na východní frontu aby se účastnila bojů po boku vojenských sil Sovětského svazu. 1. září 1942 došlo rozkazem generála de Gaulla k oficiálnímu ustavení \"Groupe de chasse n°3 „Normandie“\" (Stíhací skupina č. 3 „Normandie“) na základně Rayak v dnešním Libanonu. Její piloti přišli z již existujících leteckých jednotek Svobodné Francie, stíhacích skupin n°1 „Alsace“ a n°2 „Île-de-France“, existujících v rámci Royal Air Force. \nPo přesunu jednotky do Sovětského svazu v listopadu 1942 letci procházeli nejprve seznamovacím výcvikem se sovětskou technikou na strojích Jakovlev UT-2 a Polikarpov Po-2. Výcvik pilotů pokračoval do počátku roku 1943 na školních stíhacích strojích Jakovlev Jak-7V, od 19. ledna probíhal bojový výcvik na stíhacích letounech Jakovlev Jak-1 na letišti Ivanovo, které pak byly francouzským letcům ponechány pro boj na frontě. Jednotce velel původně major Pouliquen a od 22. února 1943 byl jmenován velitelem major Jean Tulasne. V březnu roku 1943 došlo k zařazení jednotky do bojové služby, v dubnu byla 3. stíhací skupina podřízena sovětské 303. stíhací letecké divizi pod velením gen. Georgije N. Zacharova.\n\nPrvního vítězství dosáhli Francouzi 5. dubna 1943, když podporučík Durand a kapitán Preziosi sestřelili při doprovodu Pe-2 dva stíhací letouny Focke-Wulf Fw 190. 13. dubna G.C. 3 utrpěla první ztráty, kdy byli sestřeleni piloti Bizien, Derville a Poznanski nad Děmjanskem. Pro počáteční nízké početní stavy byla skupina zprvu označována jako letka jak francouzskými (\"escadrille\") tak sovětskými (\"эскадрилья\") prameny, ale již v červenci 1943 byl početní stav doplněn a jednotka rozšířena na dvě letky, a sovětské letectvo ji nyní začalo označovat jako \"1. samostatný stíhací letecký pluk Svobodné Francie „Normandie“\". 17. července byl velitel skupiny major Tulasne po leteckém souboji prohlášen za nezvěstného a novým velitelem byl jmenován podplukovník Pierre Pouyade. Dne 11. října 1943 byl skupině přiznán generálem de Gaullem titul Compagnon de la Libération. V listopadu 1943, kdy skupina přesídlila do Tuly, zůstalo z původní skupiny pouze šest pilotů. Jednotka měla na svém kontě přiznaných 72 sestřelů. V Tule probíhal intenzívní výcvik dalších letců, kteří byli cvičeni na letounech Jakovlev Jak-9D. Zde byla skupina rozšířena na tři (později dokonce čtyři) letky, což překročilo systemizované složení \"groupe de chasse\" francouzského letectva, a i její francouzské označení bylo nyní změněno na Stíhací pluk Normandie (\"Régiment de chasse Normandie\"). Do činné služby se vrátila 25. května 1944, a to opět k sovětské 303. stíhací letecké divizi. V srpnu 1944 obdrželi Francouzi nové stíhací stroje Jakovlev Jak-3 a podíleli se na leteckých bojích v Bělorusku při Baltické operaci. Jejich nejúspěšnější den byl 16. říjen 1944, kdy letci Normandie sestřelili nad územím Litvy a Východního Pruska 29 nepřátelských letadel bez jediné vlastní ztráty. Francouzský letecký pluk, který podporoval přechod Rudé armády přes řeku Němen, sestřelil za 10 dnů v říjnu 1944 119 letounů Luftwaffe. Za úspěšnou bojovou činnost získal pluk 28. listopadu 1944 čestný přídomek „němenský“ a jeho název nyní zněl \"1. samostatný stíhací pluk Svobodné Francie „Normandie — Němen“\". Od sovětského velení obdržel pluk Řád rudého praporu a za účast na dobývání Pillau Řád Alexandra Něvského. V prosinci 1944, po návratu P. Pouayde do Francie, převzal velení pluku major Louis Delfino. Pluk bojoval až do konce války nad územím Východního Pruska a po ukončení války se v červnu 1945 přemístil do Francie, kde na sovětských letounech Jak-3, které dostal jako dar od SSSR (celkem 37 strojů), létal až do roku 1947.\n\nŘada francouzských letců byla oceněna sovětskými řády a medailemi, piloti Marcel Albert, Roland de La Poype, Jacques André a Marcel Lefèvre byli vyznamenáni titulem Hrdina Sovětského svazu. Francouzští letci provedli za války 5240 bojových vzletů, podstoupili 869 vzdušných soubojů, při nichž jim bylo uznáno 273 sestřelů, 37 pravděpodobných sestřelů a 45 poškozených letadel nepřítele. Dále jednotka potopila dva motorové torpédové čluny, zničila 152 nákladních aut, 24 osobních vozidel, 22 lokomotiv a řadu dalších strojů, budov a zařízení. Čtyřicet dva pilotů jednotky přišlo o život buď v boji nebo zajetí, čtyři byli zajati a po skončení války osvobozeni, a šest bylo raněno v boji.\n\n\n\nPo přeletu pluku do Francie byla jednotka dislokována krátce na letištích Le Bourget a Toussus-le-Noble, než byla v roce 1947 přeložena na letiště Rabat-Salé v Maroku. Během války v Indočíně pluk operoval z letiště v Saigonu. Po návratu do Alžírska (tehdy tvořícího součást území Francie) byl pluk rozdělen na dvě části, z nichž tradice a jméno „Normandie-Němen“ přešly na \"escadron de chasse 2/6\" (stíhací peruť 2/6), která byla součástí \"6 escadre de chasse\" (6. stíhací eskadry), po jejímž zániku v roce 1962 byla přeznačená na stíhací peruť 2/30 jakožto součást 30. stíhací eskadry. V březnu 1962 se peruť vrátila na půdu metropolitní Francie, se základnou nejprve v Orange a později v Remeši. V roce 2008 bylo jednotce vráceno její tradiční označení pluk (\"régiment\").\n\n\"Régiment de chasse 2/30\" je součástí \"30 Escadre de Chasse\" (30. stíhací eskadry), která byla v roce 1994 deaktivována, ale jejíž existence byla obnovena k 3. září 2015, a jeho současnou posádkou je základna Mont-de-Marsan.\n\nJednotka svým složením a organizací odpovídá stíhací peruti (\"escadron\") Francouzského letectva, označení pluk (\"régiment\"), jinak ve francouzských ozbrojených silách pro letecké jednotky neužívané, nese z důvodů zachovávání historických tradic útvaru.\nZatímco původní válečný pluk se skládal postupně až ze čtyř letek (\"escadrille\"), kromě číselného označení nesoucích také jména měst v Normandii - \"Rouen\", \"Le Havre\", \"Cherbourg\" a \"Caen\" - nyní se jednotka skládá pouze ze tří letek, které současně navazují na tradice útvarů z první světové války SPA 91, SPA 93 a SPA 97.\nV současném Ruském letectvu na tradice francouzsko-sovětského bojového přátelství navazoval \"18. gardový vitebský dvakrát řádem Rudého praporu a Suvorovovým řádem druhého stupně vyznamenaný stíhací pluk \"Normandie-Němen\"\" (), působící do svého rozpuštění v roce 2009 v rámci ruské 11. letecké armády.\n\n\n\n"}
{"id": "342134", "url": "https://cs.wikipedia.org/wiki?curid=342134", "title": "Latentní homosexualita", "text": "Latentní homosexualita\n\nLatentní homosexualita je nevědomá nebo nezjevná erotická náklonnost k příslušníkům stejného pohlaví. Může znamenat skrytou tendenci k homosexuálním vztahům, která je potlačená, danou osobou a jejím okolím dosud nebo nikdy nerozpoznaná a nepřiznaná.\n\nTo, zda se lidé s větší či menší mírou homosexuálních sklonů ztotožní s homosexuální identitou nebo si osvojí vzorce chování, které jsou s homosexuální identitou stereotypně spojovány, závisí nejen na povaze a intenzitě těchto sklonů, ale ve značné míře i na vlivu prostředí.\n\nOtázka, jak se člověk vymezí, se stala aktuální zejména po vzniku a rozšíření společenského konstruktu homosexuality koncem 19. století: vize homosexuálů jako zvláštního typu lidí na jedné straně nabízí homosexuálně disponovaným lidem speciální roli (zpočátku roli „nemocného“, která byla výhodnější než role amorálního zločince, od poslední čtvrtiny 20. století roli „člena menšiny“, která usnadňuje nalezení a legitimizaci odpovídajícího životního stylu), na druhé straně je však svým způsobem vyčleňuje ze společnosti, z kontinua normality a standardních životních rolí. Kultura, v níž má vliv homosexuální nebo homofobní ideologie, vytváří ostrou hranici mezi homosexuály a nehomosexuály a nutí člověka, aby se k pojmu homosexuality vymezil, a tak vytváří i vrstvu latentních homosexuálů. Pravděpodobnost odmítnutí homosexuální identity je zvýšena homofobií a odsuzujícími postoji, nedostupností vzorů homosexuální identity, nepřijatelností dostupných vzorů, ale i tím, pokud citové potřeby mohou být naplněny i bez přijetí speciální identity.\n\nS prostředím, kde se vyskytují pouze příslušníci jednoho pohlaví, jako jsou dívčí nebo chlapecké školy, vězení nebo služba v armádě, bývá sice spojována představa o vyšší pravděpodobnosti sexuálních kontaktů mezi osobami stejného pohlaví, ale není doloženo, že by byly významně často spojené s přijetím homosexuální identity nebo s osobami, které mají vyšší míru homosexuálních dispozic.\n\nPři výzkumu, který v roce 1996 provedli na University of Georgia Henry Adams, Lester Wright Jr. a Bethany Lohr, se u homofobních mužů častěji než u nehomofobních mužů objevila genitální reakce na pornografické mužské homosexuální video a homofobní muži častěji tuto svou reakci podceňovali. Studie byla provedena na 64 heterosexuálních mužích, z nichž 35 projevovalo homofobní rysy a 29 ne. Pomocí penilní pletyzmografie byly provedeny 3 testy. Reakce testovaných na heterosexuální a lesbickou pornografii byla stejná, výrazně se však lišila, když byli testovaní muži vystaveni homosexuální pornografii. Na mužské homosexuální video reagovalo nějakou mírou erekce 24 % nehomofobních mužů a 66 % neprojevilo žádné znatelné vzrušení, avšak z mužů, kteří se umístili navrchu „homofobní stupnice“, reagovalo nějakou mírou erekce 54 % a jen u 20 % z nich se neprojevilo žádné znatelné vzrušení. Tato reakce na homosexuální tematiku byla celkově nižší než na heterosexuální a lesbickou, nemusí mít proto vypovídající hodnotu. Když nakonec testovaní vlastní sexuální vzrušení hodnotili, homofobní muži znatelně podcenili svou reakci na homosexuální video.\n\nVědci se však stále nemohou shodnout, zda byli homofobní muži stimulováni svou latentní homosexualitou nebo spíš negativními emocemi, jako je úzkost, která může i neuvědoměle zvyšovat sexuální vzrušení.\n\nSigmund Freud stejně jako mnozí autoři před ním i po něm předpokládal, že v každém člověku se vyskytují prvky mužské i ženské, tedy i jistá větší či menší míra homosexuality, u většiny lidí jsou však homosexuální sklony vytěsněny. Podle Freuda byl prvním, kdo inversi (homosexualitu) vysvětloval konstituční bisexuálností (hermafroditismem) člověka, v roce 1884 E. Gley.\n\nHnutí inverze (homosexuality) ve formě fixace libida na osoby stejného pohlaví v nevědomém duševním životě přisoudil Freud všem neurotikům bez výjimky (ovšem inverse není na jiná narušení normy ani výkonnosti vázána). Freud se také přiklonil k názoru, že kde není inverse považována za zločin, tam se můžeme ze zkušenosti přesvědčit, že plně odpovídá sexuálním sklonům mnoha jedinců.\n\nHans Blüher, aktivista německého mládežnického hnutí Wandervogel, v roce 1919 vyslovil tezi, že v „mužských spolcích“ hraje mužsko-mužská erotika vždy významnou roli, ale v různých typech spolků, skupin či přátelských dvojic je v různé míře realizována. Nejtypičtější je v nich podle něj tzv. rozptýlený erotismus, volně přecházející tam a zpět mezi přátelstvím a láskou. Zakladateli a hybnými duchy takových spolků bývají podle Blühera dominantní muži mužného typu s homosexuální orientací, pro které je stejně podstatná idea spolku (náboženská, politická, umělecká…) jako možnost vytvářet mužské přátelské společenství. Současně Blüher předjímal, že podobnou roli by mohla hrát ženská hnutí. Vzhledem k tomu, že v brzké době se nejznámějším mužským spolkem staly nacistické SA, Blüher se přestal ke své teorii hlásit a oženil se.\n\nEve Kosofsky Sedgwick, americká teoretička gender studies a queer teorie, zavedla termín homosexuální panika pro fenomén, kdy prostředí mužských spolků se cítí ohroženo tím, že pánské spolky, přátelství i staromládenectví mohou být interpretovány jako projevy více či méně latentní homosexuality, což vede k jejich zuřivému boji nejen proti homosexualitě, ale i proti všem projevům mužské náklonnosti. Sedgwick tím vysvětlovala homofobii i misogynii patriarchálních společnosti. Martin C. Putna ideu mužských spolků zahrnuje do pojmu homosocialita a moderní tendenci interpretuje tak, že objevení pojmu homosexuality původní mužskou homosocialitu zabilo. Nezávisle na Sedgwickové německý teolog, psychoanalytik a profesor katolické dogmatiky Eugen Drewermann (o dva roky později pro nekonformní názory arcibiskupem suspendovaný z kněžského úřadu a zbaven práva vyučovat teologii) v podobném duchu analyzoval prostředí římskokatolického kléru.\n\nO tom, že řada autorů pokládá podprahové a většinou neuvědomělé homoerotické interakce za tmel pojící dohromady mnohé typicky mužské společenské struktury, počínaje hospodou a sportovním oddílem a konče parlamentem, univerzitou a církví, se zmiňuje také biolog a filozof Stanislav Komárek. V eseji \"Tmel instituce\" odhaduje, že tato duševní komponenta chybí jen tak asi desíti procentům mužské populace, přičemž tato „solitérnost“ je jim handicapem v zapojení do společenských struktur. Muže tvořícího „emoční zesíťování“ (v podstatě perzistencí některých juvenilních rysů psychiky) považuje Komárek za paleolitickou evoluční novinku, zatímco solitérního vůdce primátí tlupy za vývojově archaičtější typ. Homoerotická komponenta podle Komárka (který se odvolává na Drewermanna, Freuda i Badinterovou) funguje jako emoční vyztužení mužských societ nejlépe tehdy, je-li podprahová, případně i spojená s restrikcemi explicitních homosexuálních aktivit. Komárek si všímá i závislosti emočních vztahů mezi muži na dobové kultuře: zatímco v éře romantismu se muž běžně vodil za ruku či pod paží s přáteli a na památku jim zanechával kadeř svých vlasů a projevoval své city, po roce 1850 se však dostali do módy muži činu a závěr 19. století přinesl historicky největší pronásledování homosexuálů, a to jak po soudní, tak po medicínsko-patologické linii. Větší ženská společenství jsou podle Komárka vzácnější a ženské řeholní řády méně soudržné. Zakladatel sociobiologie, Američan E. O. Wilson, viděl ve vyhraněných homosexuálech náznak kasty se zvláštním určením, podobné kastám u sociálního hmyzu, které v tradičních společnostech mohly příslušet například role šamanů, léčitelů, vyjednávačů, tlumočníků, strážců tradic, a také je porovnával s rolí „helpers“ u některých savců (např. vlků) a ptáků (např. vran) – Komárek připomenul i podobnost s organizaci středověkých cechů, kde se směl ženit jen mistr, zatímco tovaryši a učňové patřili k jeho velkorodině a nejmladší z nich se věnovali pomocným pracím a hlídání dětí.\n\nProti propatriarchálním, homofobním a misogynním mužským spolkům někteří autoři, například spisovatel Edward Carpenter nebo literární kritik Volker Bischoff, staví vize demokratické a osvobodivé homosociality (Bischoff jako jeden z příkladů uvádí přátelství Toma Sawyera a Huckleberryho Finna).\n\n\n"}
{"id": "342143", "url": "https://cs.wikipedia.org/wiki?curid=342143", "title": "Fotbal na Letních olympijských hrách 2008 - turnaj mužů", "text": "Fotbal na Letních olympijských hrách 2008 - turnaj mužů\n\nFotbalový turnaj na Letních olympijských hrách 2008 konaný v Pekingu a dalších městech Čínské lidové republiky ve dnech 6. srpna až 23. srpna byl 22. oficiální fotbalový turnaj na olympijských hrách. Turnaj byl určen pro hráče do 23 let s tím, že v každém týmu mohli nastoupit i tři starší hráči. Vítězem se stala argentinská fotbalová reprezentace do 23 let, která tak obhájila titul z minulého olympijského turnaje.\nKromě hlavního místa konání her Pekingu se soutěže v kopané uskutečnily ve čtyřech dalších městech:\n\nKaždý z týmu sestával z 18 hráčů z nichž byli povinně minimálně dva hráči na pozici brankáře.\nMužský turnaj byl omezen i věkovou hranicí. V týmech mohli být maximálně tři hráči starší 23 let, minimálně 15 hráčů muselo být narozeno po 1. lednu 1985.\n"}
{"id": "342144", "url": "https://cs.wikipedia.org/wiki?curid=342144", "title": "Zecharia Sitchin", "text": "Zecharia Sitchin\n\nZecharia Sitchin (, , českým přepisem Zacharija Sitčin) 11. července 1920 – 9. října 2010) byl autor knih propagující myšlenku mimozemského (vesmírného) původu lidstva. Sitchin tvrdil, že za vznikem starověké sumerské civilizace stáli „Anunnaki“, (nebo „Nefilim“) mimozemská rasa z ještě neobjevené planety našeho solárního systému – Nibiru. Tvrdil, že sumerská mytologie potvrzuje jeho teorie, přičemž tyto byly soustavně vyvracovány renomovanými vědci a historiky: Jeho kritici napadali hlavně Sitchinovy překlady sumerských textů a jeho fyzikální výklady. Zecharia Sitchin bezesporu patřil mezi nejvýznamnější záhadology 20. a počátku 21. století.\n\nNarodil se v Baku, Sovětský svaz (Ázerbájdžán), vyrůstal v Palestině. Zde se naučil moderní a starověkou hebrejštinu, jiné semitské a evropské jazyky, historii a archeologii Blízkého východu. Vystudoval obor dějiny ekonomie na Londýnské univerzitě.\n\nPracoval mnoho let v Izraeli jako novinář a editor, poté žil a tvořil v New Yorku. Jeho knihy jsou překládány do většiny světových jazyků, do Braillova písma, a jsou citovány v rádiích a televizních programech.\nPodle jeho výkladu sumerské kosmogonie existuje tzv. hypotetická planeta, putující po dlouhé, eliptické oběžné dráze; planeta projde vnitřní Sluneční soustavou zhruba každých 3600 let. Tato planeta se podle Sitchina jmenuje Nibiru (planeta spojovaná s Mardukem v babylonské astrologii). Planeta Nibiru se srazila s Tiamatem, jenž je další hypotetickou planetou, umísťovanou Sitchinem mezi Mars a Jupiter. Tato kolize dala vzniknout planetě Zemi, Pásu asteroidů a některým kometám. Tiamat je, jak je popisováno v Enûma Eliš, bohyně. Sitchin se ale domníval, že Tiamat by mohl být tím, co my dnes nazýváme planetou Zemí.\n\nKdyž byl zasažen jedním z měsíců planety Nibiru, Tiamat se rozpadl na dvě části. Při dalším průniku Sluneční soustavou se Nibiru srazila s fragmenty předchozí kolize a jedna část Tiamatu vytvořila nynější Pás asteroidů. Druhá část byla kolizí odsunuta na novou orbitu a stala se planetou – Zemí. Tomuto scénáři však neodpovídá současná malá výstřednost oběžné dráhy Země: 0.0167. Zastánci jeho teorie naopak poukazují na velmi neobvyklou geomorfologii rané Země jako následek kolize vesmírných těles – např. pevný kontinent na jedné a obrovský oceán na druhé straně planety. I když toto je v souladu s teorií velkého impaktu pro vysvětlení původu Měsíce, tato událost se stala (podle odhadů) před cca 4,5 miliardou let a naprosto transformovala (zničila) předchozí povrch Země.\n\nJak uváděl, hypotetická planeta Nibiru byla domovem technologicky vysoce vyvinuté mimozemské rasy, podobné člověku, pojmenované Anunnaki v sumerské mytologii, či Nefilim v Bibli. Tvrdil, že Anunnaki poprvé dorazili na Zemi pravděpodobně před 450 000 lety. Hledali tu nerostné suroviny, hlavně zlato, které našli a těžili v Africe. Tito ,bohové‘ Anunnaki byli v podstatě kastou (hodností) a představiteli koloniální výpravy z Nibiru na planetu Zemi. Sitchin věřil, že Anunnaki geneticky vyvinuli druh \"Člověk moudrý\": křížením mimozemských genů s geny \"Homo erectus\". Výsledkem byla stvoření určená pro otrockou práci ve zlatonosných dolech. Podle Sitchina starověké nápisy popisují zrod lidské civilizace v Sumeru a Mezopotámii pod dozorem a vedením těchto ,bohů‘; lidští králové byli jmenováni jako prostředníci mezi Anunnaki a pozemšťany. Věřil, že spad z jaderných zbraní použitých ve válce mezi frakcemi mimozemšťanů je ,zlý vítr‘, který zničil město Ur okolo roku 2000 př. n. l. (Sitchin dokonce uváděl přesný rok 2024 př. n. l.), jak je uvedeno v tzv. lamentu \"Nářek nad zkázou města Ur\". Sitchin tvrdil, že se jeho výzkum shoduje s řadou biblických textů, které bylyčasto převzaty z původních sumerských mytologických textů.\n\nV době, kdy prováděl výzkumy pro své knihy, pouze odborníci byli schopni číst v sumerském jazyce. V současné době však můžete s použitím \"Sumerian Lexicon\" porovnat svůj překlad se Sitchinovým. Sitchinovy překlady jak samotných slov, tak větších celků byly a jsou napadány jako nepřesné.\n\nDále tvrdil, že některé neobvyklé lidské geny objevené roku 2001 nejsou důsledkem horizontálního přenosu genetické informace z bakterie, jak uvádí genetici, ale byly vloženy do lidského genomu mimozemšťany. Tento výzkum byl také napaden krátce po jeho zveřejnění.\n\n\n\n\n"}
{"id": "342147", "url": "https://cs.wikipedia.org/wiki?curid=342147", "title": "Sea Launch", "text": "Sea Launch\n\nSea Launch, oficiálně celým názvem \"Sea Launch Equatorial Range\", je námořní mezinárodní kosmodrom umístěný na plošině v Tichém oceánu poblíž rovníku. \n\nV roce 1995 byla založena stejnojmenná společnost Sea Launch, která se rozhodla postavit pokračovatele starší obdobné základny San Marco Equatorial Range u Afriky. Společnost založily dvě velké firmy, Boeing z USA a Energija z Ruska. Později se k nim přidaly firmy Kvaerner Maritime z Norska a výrobce raket Zenit firma Južnoje Južmaš z Ukrajiny. \n\nZ této základny v Pacifiku budou startovat zejména ruské rakety Zenit. S ohledem na umístění základny u rovníku je startovací hmotnost vynášených těles o třetinu větší, než je možné vypouštět ze stávajících pozemních kosmodromů. Základnu postavila norská loděnice Kvaerner Maritime. Prostředky ve výši 2 miliardy dolarů na ni shromáždilo 14 velkých bank.\n\nZákladna vznikla přestavbou vyhořelé platformy používané pro těžbu ropy Severním moři. Celá má rozměr 160x66 metrů. Poblíž je ukotvena loď s řídícím střediskem, kde je ubytováno 240 lidí – personálu základny.\n\nVlastní plošina Odyssey má samostatný pohon a možnost zvýšit ponor až na 21 metrů. Spočívá na 10 pilířích upevněných k plovákům s palivem. Má svůj speciální přepravník raket, vlastní vypouštěcí stůl ruské výroby, ubytovací prostory pro 66 osob, které ovšem v době startu na plošině nejsou. Přesunou se na doprovodné lodi Sea Launch Commander asi 5 km daleko a vlastní odpálení je prováděno dálkově.\n\nPrvní raketa typu Zenit odtud startovala 28. března 1999 a vynesla na nízkou oběžnou dráhu testovací náklad DemoSat. Poté kapacitu základny využívala a chce využívat hlavně telekomunikační firma Hughes. Je uvažováno s asi 10 starty za rok. Do konce roku 2007 odtud startovalo 23 těchto raket, z toho dva starty nebyly úspěšné.\n\nDne 30. ledna 2007 vybuchla při startu na startovací plošině 60 metrů vysoká raketa o hmotnosti 400 tun. Při výbuchu byla zničena i družice NSS-8, která měla být vynesena na oběžnou dráhu Země. Posádka plošiny byla v době startu 5km daleko na doprovodné lodi a tedy ke zraněním nedošlo. Plošina byla zčásti poničena a proto byla odeslána do opravy, která měla být hotová v roce 2012.\n\nRozsah škod však nebyl tak velký, opravy proto trvaly jen necelý rok. Už 15. ledna 2008 znovu odstartovala ze Sea Launch družice Thuraya3 na geostacionární dráhu, 19. března následovala televizní družice DirectTV-11.\n\nV roce 2016 se stal novým vlastníkem Sea Launch společnost S7 Group, vlastnící také ruské aerolinky S7 Airlines. Skupina S7 odkoupila plošinu Odyssey včetně lodi Sea Launch Commander a pozemního vybavení od dosavadního vlastníka společnosti RKK Eněrgija. K podpisu kupní smlouvy došlo 27. září na Mezinárodním astronautickém kongresu v Mexiku s generálním ředitelem skupiny S7 Vladislavem Filevem. Inženýři z Eněrgije budou s partnery ze skupiny S7 spolupracovat na obnovení infrastruktury do provozního stavu a poskytnou potřebnou pomoc při oživování všech systémů. \n\nNově vzniklá dceřiná společnost S7 Space má za cíl obnovení kosmických startů z mořského kosmodromu do konce roku 2019 poté co byla po poslední misi v roce 2014 plošina i loď zakonzervována. \nNejvětší překážkou jsou však nedostupné rakety Zenit vinou napjatých vztahů mezi Ruskem a Ukrajinou. Nový majitel Sea Launch nicméně věří, že se podaří obnovit jejich výroba. Ve hře je také vyvíjena raketa Irtyš (dříve Sojuz 5) což je ruská obdoba Zenitu, ta ale nebude létat dříve než v roce 2022. \n\nKe konci roku 2019 získala společnost S7 Space veškerá povolení, včetně povolení Amerického ministerstva zahraničí, potřebného k přemístění plovoucího kosmodromu Sea Launch do Ruska. Platforma Odyssey spolu se servisní lodi Sea Launch Commander bude nově kotvit na dálném východě v přístavu Slavjanka jižně od Vladivostoku. K přesunu má dojit v roce 2020.\n\n"}
{"id": "342149", "url": "https://cs.wikipedia.org/wiki?curid=342149", "title": "Římskokatolická farnost Myslibořice", "text": "Římskokatolická farnost Myslibořice\n\nŘímskokatolická farnost Myslibořice je jedno z územních společenství římských katolíků v děkanátu Moravské Budějovice s farním kostelem svatého Lukáše.\n\nFarní kostel sv. Lukáše je stavba s gotickým jádrem se základy ze 13. století. Ke stavebním úpravám došlo v době baroka (průčelí) a na začátku a konci 19. století.\nV druhé polovině 19. století zde byl farářem Tomáš Šimbera.\n\nDuchovním správcem farnosti je farář z jaroměřické farnosti. Od srpna 2002 jím byl jako administrátor excurrendo R. D. Mgr. Ing. Jan Kovář. Toho od srpna 2016 vystřídal R. D. Mgr. Tomáš Holcner.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. říjen. Adorační den připadá na nejbližší neděli po 11. únoru.\n\nNa území farnosti se účastní se koná Tříkrálová sbírka. V roce 2017 činil výtěžek sbírky v Myslibořicích 8 073 korun.\n\n"}
{"id": "342150", "url": "https://cs.wikipedia.org/wiki?curid=342150", "title": "Pavel Smetáček", "text": "Pavel Smetáček\n\nPavel Smetáček (* 4. ledna 1940 Praha) je český jazzový klarinetista a saxofonista, kapelník skupiny Traditional Jazz Studio, hudební publicista, křesťanský politik a diplomat.\n\nNarodil se v Praze jako prostřední ze tří dětí dirigenta a hobojisty profesora Václava Smetáčka a historičky umění Milady Lejskové-Matyášové (1908-1975), bratr jazzového hudebníka Ivana Smetáčka a historičky umění PhDr. Heleny Čižinské-Smetáčkové, otec bubeníka Štěpána Smetáčka a strýc politiků Jana Čižinského a Pavla Čižinského. \n\nNa Pražské konzervatoři vystudoval hru na klarinet. Po absolvování konzervatoře začal na Karlově univerzitě studovat hudební vědu, ale v pátém semestru byl pro své křesťanské přesvědčení vyloučen. \n\nV roce 1956 se svým bratrem Ivanem založil jazzový orchestr, který nazval \"Traditional Jazz Studio\". Zpočátku se skupina důsledně zaměřovala na autentickou rekonstrukci jazzové klasiky 20. let 20. století, ale brzy rozšířila svůj záběr i o modernější období vývoje žánru. Skupinou prošla více než stovka předních českých jazzových hudebníků. Odehráli kolem pěti tisíc vystoupení. Spolupracovali příležitostně s Hanou Hegerovou, Evou Olmerovou a mnoha českými i zahraničními hudebníky.\n\nSe svým orchestrem hrál ve filmu režiséra Vojtěcha Jasného \"Až přijde kocour\" (1963). Účinkoval asi ve stovce televizních pořadů a v Divadle Na zábradlí. V roce 1968 měl celosezónní angažmá v milánském \"Malém divadle\" v inscenaci hry \"Purpurový ostrov\" Michaila Bulgakova. Podílel se na jedenadvaceti LP, desítkách singlů a čtyřech CD. V letech 1994–1998 byl radou Velvyslanectví ČR v Itálii.\n\nPodílel se na založení Jazzové sekce Svazu hudebníků ČSR (1971).\n\nPatří mezi nejvýraznější české jazzové hudebníky propagující a aktivně rozvíjející odkaz tradičního jazzu.\n\n"}
{"id": "342151", "url": "https://cs.wikipedia.org/wiki?curid=342151", "title": "Filosofie 19. století", "text": "Filosofie 19. století\n\nFilosofiie 19. století se od všech předchozích období zásadně odlišuje například tím, že:\n\nZačátek 19. století je ve stínu Francouzské revoluce a jakobínského teroru, ve znamení napoleonských válek a následující restaurace. V zemích obsazených Napoleonem vzniká vlna národního odporu (Španělsko, Německo), ve Střední a Východní Evropě začíná „obrození“ menších národů. Šlechta ztrácí svoji politickou funkci a nahrazuje ji státní byrokracie, společnosti se mění na měšťanské, občanské. Začíná průmysl a pravidelná doprava, roste počet obyvatel měst, množství knih a časopisů, význam škol a univerzit. V literatuře je to velká doba romantismu, v umění empir a biedermeier.\n\nEvropské filosofii zřetelně vládne německý idealismus, který kriticky navázal na racionální osvícenský systém Immanuela Kanta (1724-1804). Mezi jeho hlavní představitele patřili Johann Gottlieb Fichte (1762-1814), Friedrich Wilhelm Joseph von Schelling (1775-1854), Georg Wilhelm Friedrich Hegel (1770-1831) a později Ludwig Feuerbach (1804-1872). Byl to jeden z posledních pokusů o úplný a spekulativně vybudovaný filosofický systém. Byl založen na předpokladu univerzálního Ducha, který člověka přesahuje a přitom se v dějinách vyvíjí. Hlavním tématem tohoto vývoje je svoboda, která se uskutečňuje ve svobodné společnosti.\n\nPřímou reakci proti osvícenskému a pak i Hegelovu racionalismu, ale také proti patosu pokroku a občanské svobody, znamená romantismus. Začíná v Anglii a v Německu jako umělecký styl a vkus, v literatuře (Walter Scott, Johann Wolfgang Goethe), v poezii (Friedrich Schiller, Friedrich Hölderlin, George Gordon Byron, Puškin), v hudbě (Ludwig van Beethoven, Franz Liszt, Frederyk Chopin) i ve výtvarném umění (Goya, William Turner). Od ostrého světla pokroku a měšťanských představ blahobytu se obrací k hlubinám minulosti, národa i vlastní duše. Ve filosofii navazuje na Herderovu kritiku Kanta a racionalismu, zdůrazňuje význam citu, bolesti, hrdinství a objevuje význam umění, tradic a národní svébytnosti: Friedrich Wilhelm Joseph von Schelling, Friedrich Schlegel. Ve Francii i v Německu oživuje zájem o starší historii, o historické památky i o staré právo. \n\nNaproti tomu se osvícenská víra v rozum, vědu a neomezené možnosti pokroku ještě dále radikalizovala v díle mužů, jako byl britský právní teoretik, filosof a společenský reformátor Jeremy Bentham (1748-1832), zakladatel utilitarismu, nebo francouzský filosof a zakladatel sociologie Auguste Comte (1797-1857). Bentham navázal na skeptické názory Th. Hobbese, D. Huma a francouzských osvícenců, za jediné kritérium společenských institucí pokládal jejich užitečnost a mířil především k praktickým reformám práva a vzdělávání. Vůči svému příteli A. Smithovi hájil ještě širší ekonomické svobody, zároveň však navrhoval povinné pojištění, minimální mzdu a také volební právo žen. Naproti tomu matematik a filosof Comte se snaží o reformu vědy a zakládá pozitivní filosofii (pozitivismus), jež se chce zabývat pouze bezpečně zjištěnými fakty a vztahy mezi nimi. V této souvislosti zavádí novou klasifikaci věd, a to podle úrovně abstrakce; základem věd je matematika. Lidský duch podle Comta prochází v dějinách třemi stádii, teologickým, metafysickým a pozitivním, v němž dokáže vědecky organizovat i společnost. \nOd třicátých let je industrializace v plném proudu a evropskou politiku určují revoluce – měšťanské, národní a pak i sociální. Rychle se šíří nové průmyslové postupy, železnice, telegraf i tisk a věda dosahuje dalších úspěchů. Parníky nahradily plachetnice, celý svět je rozdělen mezi koloniální mocnosti a roku 1851 se v Londýně koná první Světová výstava. Uhlí, ocel, pára a elektřina, to jsou symboly nové doby a nástroje dalšího pokroku.\n\nFilosofové tohoto období netvoří školy, ale předkládají vlastní, často silně individuální pohledy na světa a na člověka v něm. Myšlenka dějinnosti – patrně nejzávažnější novinka 19. století – proniká do různých věd a v podobě Darwinovy evoluce dostává úplně novou podobu: dějiny nejsou jen lidská historie, ale dějinná je i příroda včetně člověka, který do ní patří. \n\nJen některé vědy, matematika, fyzika, chemie, astronomie se dějinnosti zatím brání, představují však pro filosofii nedostižný vzor přesnosti a objektivity, a tím i stálou výzvu. Na Comta navazují filosofové, inspirovaní vědeckou metodou jako John Stuart Mill (1806-1873), Herbert Spencer (1820-1903) nebo Ernst Mach (1838-1916). \n\nDalším prohloubením romantické stránky německého idealismu je protest dánského teologa a filosofa Sörena Kierkegaarda (1813-1855) proti nezúčastněnému – a tedy nelidskému - pohledu „z výšky“ domnělého absolutna. Lidskou osobu, jednotlivou existenci člověka s jeho odpovědností, svobodou, nadějí a hříchem nelze zahrnout do celkového pohledu „dějin“, pro něž jednotlivec nic neznamená. K čemu je ale pokrok, který nic neví o lidském utrpení? \n\nFalešné „absolutno“ idealistické filosofie, jež má zastřít skutečné problémy společnosti, zejména sociální nespravedlnost průmyslového kapitalismu, zpočátku ostře kritizoval Karel Marx (1818-1883). Jeho metoda hledání skutečných, to jest hmotných zájmů, ho vedla k rozboru společenských a hospodářských poměrů, z níž pak vznikla i jeho revoluční teorie společnosti, dialektický materialismus. Dějiny jsou ve skutečnosti neustálý zápas dvou tříd, totiž majitelů, kteří nepracují, a pracujících, kteří nic nemají. Majitelé žijí z bezpracných zisků, jež jim vytvářejí nemajetní dělníci, protože jim nic jiného nezbývá. Jen další sociální revolucí, která tento rozdíl zruší, může vzniknout spravedlivá společnost.\n\nNa Kierkegaardův objev upřímnosti a pravdivosti, která si nesmí nic nalhávat, inspirovaný Blaise Pascalem, navazuje jeden z nejoriginálnějších myslitelů 19. století, Friedrich Nietzsche (1844-1900). Ve světě bez Boha je člověk ze všech stran ohrožen nihilismem, „malým pohodlím“ zbabělců, a Nietzsche „filosofuje kladivem“, protože se zoufale snaží najít něco, co by odolalo drtivé kritice moderní doby. Jeho romantický až titánský závěr, výzva k překonání sebe sama jako „mostu k nadčlověku“, dala podnět k různým zneužitím, je však dodnes důležitým podnětem skutečně filosofického myšlení. \n\nKe konci století se objevuje nový zájem o jazyk jako nositel myšlení a vznikají nová odvětví jako filosofie jazyka nebo sémiotika. Důležité jsou i návraty ke starším filosofickým tradicím, jako je novotomismus nebo novokantovství.\n\n\n\n"}
{"id": "342153", "url": "https://cs.wikipedia.org/wiki?curid=342153", "title": "Gambrinus liga 2008/09", "text": "Gambrinus liga 2008/09\n\nSezóna 2008/09 byla 16. ročníkem nejvyšší fotbalové soutěže samostatné České republiky – Gambrinus ligy. Tato sezona začala 2. srpna 2008 a vyvrcholila 30. května 2009. Hrála se systémem každý s každým, a to jeden zápas doma a druhý na hřišti soupeře. Utkání se hrála vždy jednou týdně s výjimkou zimní přestávky, od 1. prosince 2008 do 20. února 2009, kdy se nehrálo vůbec. Mistrovský titul ze sezóny 2007/08 obhajovala Slavia Praha. To se jí povedlo, když ve 28. kole zvítězila na hřišti Viktorie Žižkov 3:1. Připsala si tak celkem sedmnáctý titul v klubové historii a třetí v samostatné české lize. Do druhé ligy naopak sestoupily týmy FK Viktoria Žižkov a FC Tescoma Zlín.\n\nV této sezóně se představily v první lize dva nové kluby FK Bohemians Praha a 1. FK Příbram, která se po ročním účinkování ve 2. lize opět vrátila do nejvyšší soutěže. Naproti tomu tým Bohemians byl v 1. lize naprostým nováčkem. Z předchozího ročníku sestoupily do nižší soutěže FC Bohemians 1905 a FK Siad Most. V rozmístění klubů se tedy oproti minulé sezóně nic nezměnilo, hrály ji i nadále 3 moravské, 1 slezský a 12 českých klubů, z toho 4 pražské.\n\nPoznámky:\n\nPoslední aktualizace: 30. 5. 2009.\n\nPoslední aktualizace: 30. 5. 2009.\n\n\n\n\nDeniss Romanovs (1/0/1),\nMartin Vaniak (29/0/12) –\nTijani Belaid (24/9),\nAleš Besta (8/0),\nErich Brabec (29/0),\nAmadou Cissé (2/0),\nJaroslav Černý (22/2),\nMilan Černý (6/0),\nFrantišek Dřížďal (4/0),\nPavel Fořt (14/5),\nTheodor Gebre Selassie (2/0),\nPeter Grajciar (9/1),\nJan Hošek (6/0),\nDavid Hubáček (24/0),\nMilan Ivana (17/4),\nTomáš Jablonský (3/0),\nPetr Janda (20/2),\nMarek Jarolím (30/5),\nJan Kovačík (1/0),\nMatej Krajčík (15/0),\nMartin Latka (8/0),\nGianluca Litteri (2/1),\nTomáš Necid (16/11),\nTomáš Pekhart (13/2),\nMarek Suchý (27/0),\nZdeněk Šenkeřík (9/2),\nRonald Šiklić (5/0),\nVladimír Šmicer (8/3),\nDušan Švento (24/0),\nMickaël Tavares (14/1),\nGoce Toleski (8/3),\nPetr Trapp (6/0),\nLadislav Volešák (12/1) –\ntrenér Karel Jarolím, asistenti Petr Vrabec, Luboš Přibyl, Pavel Řehák a Jan Netscher\n\nJaromír Blažek (21/0/11),\nMatúš Kozáčik (9/0/5) –\nPatrik Berger (21/6),\nWilfried Bony (16/3),\nLibor Došek (12/1),\nMarián Had (4/0),\nJan Holenda (23/2),\nTomáš Huber (8/0),\nRoman Hubník (14/4),\nLuboš Hušek (16/1),\nJiří Jeslínek (2/0),\nMichal Kadlec (4/3),\nVáclav Kadlec (12/2),\nKarol Kisel (7/2),\nJiří Kladrubský (27/4),\nDaniel Kolář (3/0),\nJan Krob (6/0),\nJuraj Kucka (12/3),\nŠtěpán Kučera (10/0),\nOndřej Kúdela (6/0),\nMarek Kulič (24/3),\nOndřej Kušnír (23/1),\nMiroslav Matušovič (12/0),\nManuel Pamić (14/1),\nNejc Pečnik (4/0),\nSergio Peter (2/0),\nJuraj Piroska (1/0),\nTomáš Řepka (22/0),\nMiroslav Slepička (15/5),\nKamil Vacek (21/4),\nPetr Voříšek (15/0),\nMartin Zeman (20/1),\nIgor Žofčák (13/0) –\ntrenér Vítězslav Lavička (1.–9. kolo), Jozef Chovanec (10.–30. kolo) a Martin Hašek (17.–30. kolo), asistenti Horst Siegl (1.–16. kolo), Michal Zach (1.–9. kolo), Jan Kmoch (17.–30. kolo), Jan Stejskal a Aleš Kaplan\n\nZbyněk Hauzr (11/0/5),\nZdeněk Zlámal (19/0/8) –\nJiří Bílek (16/0),\nJan Blažek (26/6),\nRadek Dejmek (7/1),\nJaroslav Dittrich (9/0),\nBořek Dočkal (27/5),\nFilip Dort (22/0),\nTomáš Frejlach (19/2),\nTheodor Gebre Selassie (21/1),\nMarcel Gecov (12/0),\nRadek Hochmeister (4/0),\nMiroslav Holeňák (29/0),\nTomáš Janů (21/0),\nAndrej Kerić (27/15),\nPavel Košťál (28/0),\nJiří Liška (11/0),\nJan Nezmar (27/5),\nPetr Papoušek (22/2),\nJan Polák (10/0),\nTomas Radzinevičius (13/0),\nOndřej Smetana (22/2),\nLovre Vulin (14/0) –\ntrenér Ladislav Škorpil (10.–30. kolo), asistenti Josef Petřík, Luboš Kozel, Radim Nečas a Milan Veselý\n\nPetr Drobisz (26/0/4),\nTomáš Lovásik (2/0/1),\nMartin Šustr (2/0/0) –\nLukáš Bajer (26/4),\nMartin Doležal (9/0),\nJakub Heidenreich (23/0),\nTomáš Hořava (26/4),\nMichal Hubník (25/4),\nMartin Hudec (22/2),\nTomáš Janotka (24/4),\nMarek Kaščák (27/0),\nTomáš Kazár (10/2),\nDavid Kobylík (9/1),\nMartin Komárek (21/2),\nMelinho (27/5),\nRadim Nepožitek (6/0),\nTomáš Nuc (12/0),\nLadislav Onofrej (12/0),\nMichal Ordoš (27/9),\nJakub Petr (7/0),\nTomáš Pospíšil (7/0),\nDaniel Silva Rossi (23/1),\nVojtěch Schulmeister (2/1),\nAleš Škerle (24/0),\nVojtěch Štěpán (15/1),\nVít Štětina (4/0),\nDarko Šuškavčević (15/1),\nGoce Toleski (9/0) –\ntrenér Zdeněk Psotka, asistent Martin Kotůlek\n\nMichal Špit (19/0/5),\nLukáš Zich (11/0/4) –\nPavel Černý (8/1),\nTomáš Čížek (2/2),\nPavel Eliáš (19/2),\nMichal Farkaš (2/0),\nJosef Hamouz (30/2),\nAnes Haurdić (12/1),\nAndrej Hesek (13/2),\nAdam Hloušek (24/4),\nJiří Homola (16/0),\nTomáš Huber (16/1),\nFilip Klapka (22/1),\nDaniel Kocourek (5/0),\nJiří Krejčí (16/0),\nŠtěpán Kučera (10/0),\nDavid Lafata (30/10),\nLuboš Loučka (25/3),\nTomáš Michálek (29/4),\nPetr Pavlík (28/5),\nJiří Valenta (27/2),\nMilan Vuković (8/2),\nPetr Zábojník (26/1),\nIgor Žofčák (16/0) –\ntrenér František Komňacký, asistenti Jozef Weber a Radim Straka\n\nJosef Kubásek (1/0/0),\nMiroslav Miller (28/0/10),\nJan Šeda (2/0/0) –\nJaroslav Dittrich (2/0),\nTomáš Fabián (1/0),\nGeorge Ganugravu (1/0),\nTomáš Hrdlička (14/0),\nJan Chramosta (9/5),\nTomáš Janíček (26/0),\nVáclav Kalina (28/2),\nOndřej Kúdela (8/1),\nJan Kysela (21/1),\nPetr Mach (18/0),\nAlexandre Mendy (27/1),\nRadim Nečas (7/0),\nLukáš Opiela (19/0),\nMichal Papadopulos (29/10),\nLuboš Pecka (23/4),\nTomáš Poláček (28/3),\nVáclav Procházka (29/3),\nJan Rajnoch (15/1),\nAdrian Rolko (14/0),\nJakub Řezníček (18/4),\nMichal Sedláček (4/0),\nLudovic Sylvestre (29/4),\nFrantišek Ševinský (3/0),\nIvo Táborský (12/0) –\ntrenér Pavel Hapal (1.–26. kolo) a Dušan Uhrin (27.–30. kolo), asistenti Oto Brunegraf, Karel Stanner a Ladislav Maier\n\nTomáš Belic (16/0/8),\nTomáš Grigar (13/0/6),\nMartin Slavík (1/0/0) –\nRadim Breite (1/0),\nMichal Doležal (24/1),\nOsama Elsamni (5/0),\nMichal Gašparík (3/0),\nAleš Hanzlík (1/0)\nPavel Hašek (2/0),\nAndrej Hesek (8/2),\nDavid Jablonský (1/0),\nMartin Jindráček (1/0),\nTomáš Jun (14/3),\nMartin Klein (28/3),\nAdmir Ljevaković (20/2),\nPetr Lukáš (26/1),\nAidin Mahmutović (25/5),\nJakub Mareš (24/5),\nMilan Matula (22/0),\nAlen Melunović (1/0),\nSamir Merzić (9/0),\nJiří Pimpara (2/0),\nAntonín Rosa (28/1),\nJiří Sabou (14/1),\nMichal Smejkal (18/0),\nVlastimil Stožický (24/5),\nJan Štohanzl (5/0),\nŠtěpán Vachoušek (25/3),\nBlažej Vaščák (7/0),\nPavel Verbíř (21/0),\nVlastimil Vidlička (23/0),\nTomáš Vondrášek (7/0) –\ntrenér Jiří Plíšek, asistenti Zdeněk Klucký, Lukáš Přerost a Libor Macháček\n\nMichal Daněk (8/0/3),\nTomáš Poštulka (10/0/0),\nMartin Ticháček (12/0/4) –\nJakub Dvořák (1/0),\nTomáš Hájovský (11/4),\nJan Halama (17/0),\nRadek Hochmeister (6/0),\nPavel Horváth (27/8),\nPetr Jiráček (29/1),\nDaniel Kolář (22/5),\nTomáš Krbeček (19/0),\nJan Lecjaks (19/1),\nDavid Limberský (27/3),\nPavel Malcharek (1/0),\nJiří Mlika (21/3),\nJakub Navrátil (20/2),\nMilan Petržela (26/5),\nJan Polák (1/0),\nAntonín Presl (5/0),\nTomáš Rada (26/0),\nJan Rezek (20/3),\nPaulo Da Silva Rodriguez (2/0),\nMarek Smola (8/0),\nFrantišek Ševinský (12/2),\nZdeněk Šmejkal (1/0),\nDimitri Tatanašvili (19/1),\nPetr Trapp (14/2),\nLukáš Vaculík (8/1),\nAdam Varadi (28/3) –\ntrenér Jaroslav Šilhavý (1.–9. kolo) a Pavel Vrba (10.–30. kolo), asistenti Václav Kotal (1.–9. kolo), Karel Krejčí a Josef Čaloun\n\nAntonín Buček (10/0/3),\nPetr Vašek (20/0/9) –\nDaniel Bartl (2/0),\nRené Bolf (22/2),\nTomáš Galásek (14/0),\nJan Hable (7/0),\nDominik Kraut (3/0),\nMario Lička (29/5),\nMartin Lukeš (21/1),\nTomáš Marek (29/0),\nMiroslav Marković (4/0),\nFrantišek Metelka (10/0),\nTomáš Mičola (25/5),\nAleš Neuwirth (28/0),\nRudolf Otepka (24/5),\nPetr Pavlík (11/0),\nFrantišek Rajtoral (23/1),\nPavel Ricka (1/0),\nRadim Řezník (10/0),\nDavid Střihavka (20/5),\nVáclav Svěrkoš (15/7),\nDaniel Tchuř (26/0),\nPetr Tomašák (4/0),\nLukáš Vácha (8/0),\nPetr Wojnar (5/0),\nJan Zawada (10/0),\nRóbert Zeher (26/5) –\ntrenér Karel Večeřa (1.–24. kolo) a Verner Lička (25.–30. kolo), asistenti Karel Kula a Svatopluk Schäfer\n\nPavel Kučera (30/0/10) –\nRastislav Bakala (1/0),\nPetr Benát (30/7),\nVladimír Dobal (1/0),\nJaroslav Hílek (23/0),\nDavid Homoláč (23/1),\nDavid Horejš (25/0),\nFernando Tobias de Carvalho Hudson (26/3),\nTomáš Hunal (16/0),\nMartin Jasanský (7/0),\nAdam Klavík (2/0),\nJan Kovačík (5/0),\nMiroslav Kučera (1/0),\nMartin Laurinc (6/0),\nMartin Leština (25/0),\nPavel Mezlík (25/2),\nMilan Nitrianský (4/0),\nZdeněk Ondrášek (5/0),\nJiří Peroutka (5/0),\nMichal Rakovan (1/0),\nJan Riegel (24/0),\nTomáš Sedláček (29/9),\nMichal Skopalík (3/0),\nTomáš Stráský (23/4),\nJan Svátek (24/0),\nPetr Šíma (27/1),\nMichal Šmíd (1/0),\nMarián Timm (3/0),\nMichael Žižka (22/1) –\ntrenér Jan Kmoch (1.–4. kolo) a Pavel Tobiáš (5.–30. kolo), asistenti Ondřej Lunga (1.–4. kolo), Jiří Lerch (1.–16. kolo), Karel Musil a Petr Skála\n\nTomáš Bureš (12/0/3),\nMartin Lejsal (18/0/6) –\nLibor Baláž (10/0),\nAleš Besta (7/3),\nJaroslav Borák (5/0),\nPetr Čoupek (23/0),\nTomáš Došek (25/7),\nJosef Dvorník (19/1),\nElton Santiago dos Santos Lira (12/0),\nMarek Heinz (21/2),\nJiří Huška (3/0),\nDavid Kalivoda (25/2),\nMartin Kuncl (13/0),\nLukáš Mareček (28/0),\nTomáš Okleštěk (11/0),\nDavid Pašek (3/0),\nTomáš Polách (19/1),\nZdeněk Polák (3/0),\nZbyněk Pospěch (7/2),\nMichael Rabušic (10/3),\nFrantišek Schneider (6/0),\nRoman Smutný (8/0),\nMarek Střeštík (24/4),\nRóbert Szegedi (5/0),\nJosef Šural (18/2),\nMartin Švejnoha (28/1),\nJan Trousil (18/2),\nJan Urban (1/0),\nKarel Večeřa (7/1),\nPavel Vrána (3/0),\nMartin Živný (26/1) –\ntrenér Petr Uličný (1.–11. kolo), Aleš Křeček (12.–16. kolo) a Miroslav Beránek (17.–30. kolo), asistenti Aleš Křeček a Karel Trnečka (1.–11. kolo), Rostislav Horáček (12.–16. kolo), Aleš Křeček, Pavel Trávník a Josef Hron (17.–30. kolo)\n\nAleš Hruška (14/0/2),\nLukáš Krbeček (8/0/2),\nMário Michalík (2/0/0),\nMartin Slavík (7/0/4) –\nNordine Assami (1/0),\nOguz Han Biyik (12/1),\nTomáš Borek (30/3),\nVítězslav Brožík (3/0),\nFrancisco Filipe Dos Santos Cafú (3/1),\nMichel Fernando Costa (4/0),\nDanilo De Oliveira (20/0),\nAntonín Fantiš (24/1),\nMartin Hloušek (2/0),\nDaniel Huňa (28/11),\nJan Kalabiška (13/0),\nMichal Klesa (23/5),\nMartin Knakal (3/0),\nMarcel Mácha (1/0),\nTshiabola Mapanya (7/0),\nMilan Mišůn (12/1),\nMartin Müller (20/0),\nLukáš Nechvátal (16/0),\nStaníslav Nohýnek (21/1),\nJan Penc (2/0),\nTomáš Pilík (4/0),\nMarek Plašil (24/1),\nLukáš Pleško (27/1),\nZdeněk Šmejkal (9/1),\nJakub Štochl (25/0),\nDaniel Tarczal (25/0),\nPetr Tomašák (9/1),\nTomáš Wágner (1/1) –\ntrenér Massimo Morales (1.–26. kolo) a Petr Čuhel (27.–30. kolo), asistenti Petr Čuhel (1.–26. kolo) a Jiří Ryba (17.–30. kolo)\n\nJaroslav Beláň (23/0/9),\nDavid Šimon (2/0/0),\nVáclav Winter (5/0/1) –\nKwame Eric Adjei (3/0),\nValeriu Andronic (8/0),\nMichal Demeter (24/0),\nAbdoulaide Diarra (2/0),\nRoman Dobeš (24/8),\nPavel Eismann (11/0),\nTomáš Fenyk (20/2),\nJosef Galbavý (18/1),\nPavel Grznár (21/0),\nMartin Horáček (21/1),\nStanley Ibe (21/1),\nTomáš Jablonský (8/0),\nJiří Jeslínek (10/1),\nMarek Kincl (27/8),\nMichal Kropík (12/0),\nDmitrij Lencević (11/0),\nPavel Macháček (25/3),\nBiboko Mayola (6/0),\nJan Novotný (10/0),\nMiroslav Obermajer (17/0),\nJosef Semerák (1/0),\nVít Turtenwald (28/0),\nJan Vošahlík (24/2),\nMartin Zbončák (6/0),\nDavid Zoubek (28/5) –\ntrenér Luboš Urban, asistenti Daniel Šmejkal, Jaromír Jindráček a Jan Klíma\n\nPeter Kostolanský (2/0/1),\nRoman Pavlík (27/0/8),\nJaroslav Tesař (1/0/0) –\nDavid Bartek (12/1),\nPavel Bartoš (24/0),\nVít Beneš (27/0),\nTomáš Cigánek (21/0),\nPavel Drsek (14/2),\nTomáš Dubský (14/0),\nMarian Farbík (1/0),\nPatrik Gross (18/0),\nLukáš Hajník (21/0),\nOndřej Herzán (7/0),\nDavid Hlava (1/0),\nAntonín Holub (19/0),\nDejan Jurkič (4/0),\nJiří Kabele (3/0),\nLukáš Killar (15/1),\nTomáš Klinka (14/3),\nFrantišek Mašanský (3/0),\nJan Procházka (21/2),\nRoman Smutný (6/0),\nTomáš Strnad (25/0),\nOndřej Szabo (25/3),\nJaromír Šilhan (28/5),\nJiří Šisler (16/1),\nMichal Zachariáš (24/1),\nLago Anderson Zeze (1/0),\nLukáš Zoubele (21/1) –\ntrenér Martin Hřídel, asistenti Stanislav Hejkal a Filip Toncar\n\nVít Baránek (25/0/5),\nStanislav Dostál (1/0/0),\nAleš Kořínek (6/0/1) –\nMartin Bača (25/4),\nMartin Bačík (5/0),\nGejza Baranyai (5/0),\nOndřej Čelůstka (27/3),\nRichard Dostálek (13/1),\nPavel Elšík (5/0),\nZdeněk Konečník (7/0),\nTomáš Kóňa (8/0),\nJan Kraus (6/0),\nZdeněk Kroča (29/3),\nKarel Kroupa (25/6),\nJosef Lukaštík (7/0),\nVladimír Malár (12/0),\nPavel Malcharek (16/0),\nMichal Malý (6/0),\nJames McQuilkin (2/0),\nPetr Musil (17/0),\nFilip Novák (3/0),\nLukáš Pazdera (6/0),\nMiloslav Penner (7/0),\nFilip Rýdel (11/4),\nDavid Šmahaj (29/1),\nMichal Šrom (1/0),\nVitali Trubila (13/0),\nVít Vrtělka (1/0),\nMartin Vyskočil (29/2),\nIvo Zbožínek (27/0),\nMarek Zúbek (16/0),\nLibor Žůrek (29/2) –\ntrenér Josef Mazura (1.–7. kolo), Ladislav Minář a Marek Kalivoda (8.–11. kolo), Stanislav Levý (12.–16. kolo), Ladislav Minář (17.–30. kolo), asistent Petr Maléř (1.–7. kolo), Zdeněk Bečka (12.–16. kolo), Marek Kalivoda (17.–30. kolo)\n\nPeter Bartalský (22/0/6),\nAleš Hruška (7/0/1),\nŠtěpán Kolář (1/0/0) –\nPavel Besta (15/0),\nJakub Brabec (1/0),\nRadek Bukač (2/0),\nJaures Corea (2/0),\nPavel Čermák (1/0),\nRóbert Demjan (4/0),\nPetr Gabriel (27/0),\nJakub Hottek (1/0),\nMichal Houžvička (1/0),\nLuboš Hruška (1/0),\nStanislav Hříbeček (1/0),\nJosef Hušbauer (16/0),\nRichard Kalod (24/2),\nZdeněk Koukal (27/1),\nTomáš Kučera (17/0),\nBranislav Labant (6/0),\nRista Naumov (22/10),\nJan Novotný (11/0),\nMarián Palát (5/0),\nRadek Pilař (20/0),\nMichal Pospíšil (4/0),\nTomáš Procházka (22/1),\nJiří Sabou (12/1),\nLuděk Stracený (19/0),\nPavol Straka (14/2),\nMarcel Šťastný (13/1),\nPetr Švancara (24/3),\nMilan Ujec (2/0),\nLukáš Vaculík (11/0),\nMartin Vozábal (21/4),\nDejan Vukadinović (4/0),\nZengue Herve Xavier (25/0) –\ntrenér Stanislav Griga (1.–5. kolo), Josef Csaplár (6.–12. kolo) a Zdeněk Ščasný (13.–30. kolo), asistenti Boris Kočí, Milan Skokan a Oldřich Pařízek\n\n"}
{"id": "342155", "url": "https://cs.wikipedia.org/wiki?curid=342155", "title": "Turner", "text": "Turner\n\nTurner může znamenat:\n\n\n\n"}
{"id": "342156", "url": "https://cs.wikipedia.org/wiki?curid=342156", "title": "Callao", "text": "Callao\n\nCallao (čti \"„Kajao“\") je peruánské město nacházející se ve střední části státu na pobřeží Tichého oceánu. Leží jen několik kilometrů západně od hlavního města Lima, se kterým je spojeno v konurbaci známou jako \"„Metropolitní Lima“\".\n\nJiž od koloniálního období bylo Callao přístavem pro Limu, která byla hlavním městem španělské kolonie Místokrálovství Peru. Již jen kvůli svému historickému postavení patří k Callao k nejvýznamnějším přístavům Jižní Ameriky. V současnosti se zde nachází největší peruánský přístav a zároveň Mezinárodní letiště Jorgeho Chaveze, což z města činí hlavní vstupní bránu do Peru.\n\nMěsto Callao a jeho bezprostřední okolí tvoří tzv. Konstituční provincii Callao, která má obdobné postavení jako 24 peruánských departementů.\n\nProvincie Callao je tvořena 6 obvody (distritos). Zvláštním územím jsou neobydlené ostrovy v blízkosti města :\n\nPři pobřeží se nachází několik ostrovů. Celková rozloha všech ostrovů je 17,63 km². Největší z nich je La Isla San Lorenzo. V minulosti nebyl nikdy trvale obydlen, v současnosti se zde nachází malá základna peruánského námořnictva. Mezi další menší ostrovy patří El Frontón, Islas Cavinzas a Islas Palomino, na nichž se nacházejí významné kolonie lachtana hřívnatého a vodního ptactva. \n"}
{"id": "342157", "url": "https://cs.wikipedia.org/wiki?curid=342157", "title": "Aquazorbing", "text": "Aquazorbing\n\nAquazorbing je nový druh výstřední adrenalinové zábavy. Jeho základem je aquazorbová plastová koule připomínající kouli na zorbing. Smyslem aquazorbingu je snaha o chůzi po vodě.\n\nAquazorbing vznikl v roce 2006 v Asii jako nový druh zábavy. V roce 2008 se poprvé aquazorbing objevil i v České republice.\n\nOtevře se vodotěsný zip, do koule si vleze člověk, zip se zavře a koule nafoukne vzduchem, který vydrží zhruba 20 minut. \"Obyvatel\" koule je pak následně puštěn na vodu a snaží se o chůzi, děla kotrmelce, salta apod., přičemž se samozřejmě projevují fyzikální zákony, takže aquazorbista je utahán zhruba po 3 - 10 minutách. V kouli je možno být i ve dvojici, což bývá velmi zajímavá podívaná.\n\n"}
{"id": "342158", "url": "https://cs.wikipedia.org/wiki?curid=342158", "title": "Jans Enikel", "text": "Jans Enikel\n\nJans Enikel († po 1302) byl rakouský středověký básník a historik, člen významné vídeňské patricijské rodiny. Enikel se narodil v první polovině 13. století, je zaznamenaný v řadě městských dokumentů z let 1271–1302 a je tvůrcem dvou veršovaných kronik. \n\n\n"}
{"id": "342159", "url": "https://cs.wikipedia.org/wiki?curid=342159", "title": "Španělská Východní Indie", "text": "Španělská Východní Indie\n\nŠpanělská Východní Indie (\"Indias orientales españolas\") byla španělská kolonie v asijsko-pacifickém regionu mezi roky 1565 a 1898. Správním střediskem bylo město Manila na ostrově Luzon, kolonie zahrnovala kromě samotných Filipín i mikronéské ostrovy Mariany a Karolíny, část Tchaj-wanu a několik moluckých ostrovů. Území bylo Španěly spravováno jako generální kapitanát Filipíny a královská audiencie Manila.\n\nNejvyšší představitel Španělské Východní Indie měl titul „generální guvernér“ a zastával pozice nejvyššího soudce v rámci královské audiencie a generálního kapitána v rámci generálního kapitanátu.\n\nPrvním zástupcem španělské koruny na ostrovech byl objevitel Fernão de Magalhães, který na Filipínách přistál po plavbě po Tichém oceánu v roce 1521 a také zde zemřel. Po něm následovalo několik španělských pokusů o podmanění domorodého obyvatelstva, ale conquista souostroví byla dovršena až roku 1565 zásluhou Miguela Lópeze de Legazpi, který zde založil první španělskou trvale obývanou osadu (dnešní Cebu City). Do konce 16. století začaly na souostroví působit řády augustiniánů, františkánů, jezuitů a dominikánů, které tvořily hlavní sílu ekonomického, politického, sociálního a kulturního života kolonie.\n\nMezi roky 1565 a 1821 byla Španělská Východní Indie součástí místokrálovství Nové Španělsko, mezi Manilou a Acapulcem (dnešní Mexiko) fungovaly pravidelné výpravy galeon naložených zbožím, které se přepravovalo přes mexickou pevninu a se následně přes Atlantik plavilo do Španělska. Mezi roky 1762 a 1764 byla Manila v britských rukou. Po mexické válce za nezávislost (v rámci hispanoamerických válek za nezávislost byla podřízena Španělská Východní Indie přímo Madridu. Roku 1898 přešly Filipíny a Guam po prohrané španělsko-americké válce a podepsání pařížské mírové smlouvy do rukou Spojených států amerických, přičemž zbytek mikronéských ostrovů prodali Španělé o rok později Němcům, kteří nabyté ostrovy začlenili do své kolonie Německá Nová Guinea.\n\nVe španělské koloniální říši představovaly královské audiencie nejvyšší soudní dvůr španělské koruny v daném území. Na Filipínách byla audiencie formálně ustanovena v Manile roku 1583, reálně však začala fungovat o rok později. Audiencie měla svého předsedu, několik soudců ( \"oídores\"), státního zástupce a dále pak větší množství úředníků.\n"}
{"id": "342170", "url": "https://cs.wikipedia.org/wiki?curid=342170", "title": "Nixon", "text": "Nixon\n\nNixon je příjmení, které nosí více různých osobností:\n\n"}
{"id": "342172", "url": "https://cs.wikipedia.org/wiki?curid=342172", "title": "Oliver Stone", "text": "Oliver Stone\n\nWilliam Oliver Stone, známější jen jako Oliver Stone (* 15. září 1946, New York City, USA), je americký režisér, scenárista, a producent. Trojnásobný držitel Ceny Akademie za scénář filmu Půlnoční expres a režii oscarového filmu Četa.\n\nVyrůstal v poměrně bohaté rodině v newyorské čtvrti Manhattan. Když se jeho rodiče rozvedli, začal pracovat v různých profesích. V šedesátých letech pak odjel do Vietnamu, kde byl těžce raněn příslušníky Vietkongu. Po návratu do USA začal docházet na New York University's Film School. Od té doby začal točit filmy. K jeho nejznámějším snímkům patří např.\" Takoví normální zabijáci\", \"Alexander Veliký\" či \"The Doors\". Je autorem scénáře například k filmu \"Půlnoční expres\" nebo také ke kultovnímu filmu \"Zjizvená Tvář\" (\"Scarface\") o drogovém bossovi, kterého ztvárnil Al Pacino. Zajímavostí je, že Oliver Stone napsal scénář během svého boje se závislostí na kokainu.\n\n\nOliver Stone získal Oscary za filmy \"Četa\", \"Wall Street\", \"Narozen 4. července\" a \"JFK\". Kromě mnoha ocenění získal Stone také dvě anticeny, Zlatou malinu v roce 1997 za film U-Turn a v roce 2016 za nejhorší režii (film Mi Amigo Hugo) Walter Duranty Award, cena pro tvůrce, kteří ve svých filmech nepřesně líčí historická fakta nebo je úmyslně zkreslují.\n\nOliver Stone má levicové politické názory a často kritizuje americkou zahraniční politiku, byl proto obviňován z „nedostatku vlastenectví“. \n\nStone v minulosti odsuzoval Operaci Kondor, při které v 70. a 80. letech s pomocí americké CIA pravicové diktatury v Latinské Americe likvidovaly své politické odpůrce.\n\nV prezidentských volbách v letech 2008 a 2012 podpořil Baracka Obamu, ale později uvedl, že stejně jako mnoho dalších Američanů je zklamán z jeho politiky, která v mnohém navazuje na politiku George W. Bushe. Po odhalení masivní kontroly internetové komunikace ze strany americké zpravodajské služby NSA Stone prohlásil, že Obama vytvořil nejmasivnější systém sledování obyvatel celé planety, který překonává i východoněmeckou Stasi.\n\nO sovětském vůdci Stalinovi Stone uvedl, že po sobě zanechal strašlivé dědictví a natrvalo potřísnil komunistickou ideologii krví a terorem. \n\n\n"}
{"id": "342174", "url": "https://cs.wikipedia.org/wiki?curid=342174", "title": "Aflatoxin", "text": "Aflatoxin\n\nAflatoxiny jsou v přírodě běžná skupina mykotoxinů produkovaných řadou druhů plísní z rodu \"Aspergillus\", zejména \"Aspergillus flavus\" a \"Aspergillus parasiticus\". Aflatoxiny jsou toxické a patří mezi nejsilnější známé karcinogeny. V těle se metabolizují v játrech na reaktivní meziprodukt, epoxid aflatoxin M. \"Aflatoxin\" se často chybně vyslovuje jako „aflotoxin“ nebo „alfatoxin“, čímž ho lze případně zaměnit za alfa toxin.\n\nPlísně rodu \"Aspergillus\", produkující aflatoxin, jsou běžné a široce rozšířené v přírodě. Mohou kolonizovat a kontaminovat obilí před sklizní a při skladování. Plodiny jsou zvláště náchylné na infekci plísněmi \"Aspergillus\" při dlouhé expozici vysoké vlhkosti vzduchu nebo při poškození náročnými podmínkami, například suchem, kdy jsou sníženy vstupní bariéry pro infekci.\n\nPřirozeným místem výskytu plísní \"Aspergillus\" je půda, rozkládající se vegetace, seno a zrní podléhající mikrobiální zkáze. Plísně napadají všechny druhy organických substrátů, kdykoli jsou příznivé podmínky pro jejich růst. Mezi takové podmínky patří vysoká vlhkost a vyšší teplota.\n\nMezi plodiny, které jsou často napadeny plísněmi \"Aspergillus\", patří obilniny (kukuřice, čirok, bajra, rýže, pšenice, …), olejniny (arašídy, sojové boby, slunečnice, bavlna, …), koření (chilli papričky, pepř černý, koriandr, kurkuma, zázvor) a ořechy (mandle, pistácie, vlašský ořech, kokos, para ořech). \n\nToxin lze často najít v mléce zvířat, která byla krmena kontaminovanou potravou.\n\nPrakticky všechny zdroje komerčního arašídového másla obsahují stopová množství aflatoxinu, obvykle ale hluboko pod bezpečnou úrovní doporučenou americkým úřadem FDA.\n\nFDA stanovuje akční úrovně pro aflatoxin přítomný v potravinách a krmivu, s cílem chránit zdraví lidí a zvířat.\n\nHladiny nesmí překročit následující úrovně:\n\n\n"}
{"id": "342176", "url": "https://cs.wikipedia.org/wiki?curid=342176", "title": "Evropská psychiatrická asociace", "text": "Evropská psychiatrická asociace\n\nEuropean Psychiatric Association (česky: \"Evropská psychiatrická asociace\"; zkratka \"EPA\") je lékařské profesní sdružení evropských psychiatrů.\n\nJde o evropskou psychiatrickou profesní společnost založenou na principu individuálního členství v roce 1983 jakožto \"Asociace Evropských psychiatrů (AEP)\". V roce 2008 byla přejmenována na \"Evropskou psychiatrickou asociaci (EPA)\" a 2013 byl završen proces začlenění \"druhé komory\" reprezentující národní psychiatrické společnosti v Evropě. Jejím předsedou byl po přechodné období Mario Bassi (Itálie) a od dubna 2013 Peter Falkai (Mnichov, SRN), který byl zvolen na 21. Evropském psychiatrickém kongresu v Nice.\n\nSeznam prezidentů organizace:\n"}
{"id": "342177", "url": "https://cs.wikipedia.org/wiki?curid=342177", "title": "Silicon Integrated Systems", "text": "Silicon Integrated Systems\n\nSilicon Integrated Systems (SiS, Čínsky: 矽統科技) je společnost vyrábějící mimo jiné čipsety do základních desek. Společnost byla založena v roce 1987 ve Hsinchu Science Parku v Tchaj-wan.\n\nKe konci 90. let se společnost rozhodla investovat do vlastních výrobních kapacit a ke konci roku 1999 zakoupila společnost Rise Technology a jejich neúspěšnou technologii procesorových jader mP6.\n\nJedna z nejznámějších čipových sad produkovaných SiS byla 496/497 pro pozdní procesory i486. Tento čipset zvládal jak starší ISA a VL Bus. Desky osazené tímto čipsetem podporovaly procesory Intel 80486DX4, AMD 5x86 nebo Cyrix Cx5x86 a jejich výkon byl srovnatelný s deskami pro procesory Intel Pentium za nižší ceny.\n\nPo tomto úspěchu SiS pokračovala s produkcí čipových sad pro nejlevnější (low-end) počítače. Společnost klade důraz na vysokou integraci pro snížení ceny. Takovými čipsety byly například SiS 5596, SiS 5598 a SiS 530 s integrovanou grafickou kartou pro Socket 7 nebo či obdobný SiS 620 pro Slot 1. Toto byly první čipsety s takovým stupněm integrace.\n\nSIS 530 (Sindbad) / SiS5595) podporoval Socket 7, maximálně SDRAM a frekvenci sběrnice maximálně od 66 do 124 mhz, integrovaná AGP grafika SiS 6306 2D/3D může mít 2 až 8 MiB sdílené paměti. Dále obsahuje integrovaný UDMA66 IDE řadič. Základní desky s čipsetem SiS 530 byly používány jako levné kancelářské platformy, často s spolu s levnými procesory od konkurentů Intelu jako je série AMD K6 nebo Cyrix 6x86.\nGrafická karta sice podporovala Direct 3D a OpenGL, nicméně její výkon byl velmi slabý.\n\nSiS 540 (Spartan) s integrovaným grafickým kontrolérem SiS 300.\n\n\nSiS a ALi jsou pouhé dvě společnosti, kterým byla původně udělena licence na výrobu čipových sad třetí strany pro Pentium 4. SiS vyvinul s touto licencí čipset SiS 648.\n\n\n\n\n\n\nSiS vytvořili multimediální čipset pro Xbox 360 \n\n\n10/100/1000 MBit/s\n\nWLAN\n"}
{"id": "342180", "url": "https://cs.wikipedia.org/wiki?curid=342180", "title": "Benzidin", "text": "Benzidin\n\nBenzidin (bifenyl-4,4'-diamin) je karcinogenní aromatický derivát anilinu, používaný zejména k průmyslové syntéze barviv.\n\nPro svou schopnost vyvolat rakovinu močového měchýře a rakovinu slinivky břišní je Mezinárodní agenturou pro výzkum rakoviny klasifikován jako lidský karcinogen - skupina 1.\n\nDíky schopnosti benzidinu oxidovat se na modrou sloučeninu v přítomnosti krve byl používán k jejímu testování. Kvůli zjištěným kancerogenním účinkům byl však později vyřazen.\n\nZákladní surovinou pro výrobu benzidinu je nitrobenzen, který se nechá reagovat se zinkem v prostředí silné báze (nejčastěji s NaOH). Takto redukovaný nitrobenzen poskytuje difenylhydrazin, viz rovnice 1.\nNásleduje reakce v kyselém prostředí, kde dochází k benzidinovému přesmyku, viz rovnice 2.\n\n"}
{"id": "342181", "url": "https://cs.wikipedia.org/wiki?curid=342181", "title": "Josef Tichánek", "text": "Josef Tichánek\n\nJosef Tichánek (17. února 1873 Příbor – 17. ledna 1950 Příbor) byl český malíř a řezbář.\n\nJosef Tichánek se narodil 17. února 1873 v Příboře. Jeho rodiči byli soukenický mistr Bartoloměj (narozený 24. srpna 1825 na č.p. 91 – dolní předměstí, bývalá ulice Komenského, pod tzv. Pivovarskou zahradou v Příboře) a matka Cecilie, rozená Holubová (17. listopadu 1831 – 8. března 1915).\n\nPo absolvování základní školy v Příboře jej rodiče poslali do Ostravy, kde se vyučil dekoračním malířem pokojů. Od útlého mladí projevoval o malování nevšední zájem a brzy absolvoval i několik doškolovacích kursů pro zdokonalování techniky malování. V Příboře, kde měl domovské právo, měl i vlastní živnost. Přes letní období se většinou věnoval malování kostelů, chrámů i divadel. Mnohé jeho fresky se v těchto objektech dochovaly doposud. Se svými řemeslníky a učedníky pracoval také ve Vídni, v Salzburgu, Brně, Frýdku, Místku, Ivančicích, Turzovce a na mnoha dalších místech. Pracoval jak v cizině, tak v blízkém i vzdálenějším okolí svého rodiště.\n\nV příborském kostele je dodnes zachována freska Madony nad hlavní lodí. V zimě se věnoval malbám kulis pro divadelní ochotníky a malování obrazů, které většinou prodával a vylepšoval si tak svou finanční situaci. Hlavní jeho tematikou byly zátiší, krajiny – především z Kravařska, se zdejším lašským motivem. Vytvořil také širokou kolekci obrazů s náboženskou tematikou, četné Madony, Ježíše Krista a světců vůbec. Byl také malířem pokojů, písma a dekorační malby.\n\nZvláštním odvětvím jeho tvorby bylo vyřezávání a malování dřevěných betlémů. Mnohé z jeho betlémů dodnes vlastní některé rodiny z Příbora i blízkého okolí. Jeden z jeho největších betlémů se nachází ve sbírkách Valašského muzea v přírodě v Rožnově pod Radhoštěm. Je nazýván „Tichánkův betlém“\n\nV malířské technice používal nejvíce olejových barev, ale pracoval i s akvarely. Své obrazy maloval na plátně, ale i na lepence či překližce. Ve svém okolí byl uznávaným a váženým malířem.\n\n25. srpna 1896 se oženil s Rudolfinou Volnou, dcerou Maxmiliána Volného (pokrevního příbuzného známého topografa Moravy – příborského rodáka Gregora Wolného) a jeho manželky Kristiny, rozené Novákové. S ní měl čtyři děti. První dítě záhy zemřelo, vychoval dceru Marii a syny Františka a Aloise. Po celý život bydlel na ulici Štramberská na č.p. 507, v domě který byl na vnější omítce bohatě vyzdoben jím malovanou bohatou freskou (první dům vlevo před nádražím ČD v Příboře).\n\nZemřel ve věku 77 let 17. ledna 1950, pochován na novém příborském hřbitově.\n\n\n\n\n\n"}
{"id": "342184", "url": "https://cs.wikipedia.org/wiki?curid=342184", "title": "SIPO", "text": "SIPO\n\nSIPO (dříve Sdružené inkaso plateb obyvatelstva, nyní Soustředěné inkaso plateb obyvatelstva) je služba poskytovaná Českou poštou.\n\nTato služba umožňuje sdružit několik pravidelných inkasních příkazů od různých společností (např. za telefon, nájem, televizi, stravné apod.) do jediné platby, kterou strhne z účtu plátce. Plátci je přiděleno spojovací číslo, které stačí oznámit poskytovatelům služeb, kteří pak prostřednictvím SIPO dostávají peníze za své služby. Výhodou pro plátce je snížení počtu inkas z účtu na jedinou platbu, což je výhodné zejména pro klienty bank, kteří za provedení inkasní platby platí poplatky.\n\nPřibližně od roku 2005 je možno si nechat zasílat výpis SIPO i na e-mailovou adresu ve formě PDF. Zasílání papírového výpisu do poštovní schránky a zasílání elektronického výpisu na e-mail není možné mít aktivní souběžně – v každém okamžiku je možné používat jen jednu variantu.\n\nOd října 2014 je tato služba České pošty zpoplatněna částkou 10 Kč za rozeslání rozpisu bezhotovostních plateb SIPO do schránek uživatelů. Zapříčinil to růst nákladů na tvorbu a následnou distribuci do schránek občanů.\n\nSlužbu SIPO v současné době využívá zhruba 3,8 milionu občanů.\n\n"}
{"id": "342185", "url": "https://cs.wikipedia.org/wiki?curid=342185", "title": "Shellový skript", "text": "Shellový skript\n\nShellový skript je v unixových operačních systémech textový soubor obsahující sérii příkazů, které jsou zpracovány shellem (resp. interpretem příkazového řádku). Když je dávkový soubor spuštěn, shell čte soubor a spouští jednotlivé příkazy, které jsou umístěny na samostatných řádcích. Shellové skripty jsou užitečné, když je potřeba spustit po sobě několik spustitelných souborů, čehož obvykle využívají administrátoři pro automatizaci zdlouhavých procesů.\n\nMnozí interpreti shell skriptu fungují jako příkazový řádek, jako například různé Unix shell či Windows cmd shell (CMD a CScript). Jiní, jako například AppleScript nebo grafické Windows Script Host (WScript.exe), přidávají schopnost skriptování do počítačového prostředí bez nutnosti příkazového řádku. Další příklady programovací jazyků primárně určených pro shell skriptování jsou DCL a JCL.\n\nPřípona souboru se skriptem není v unixových systémech významná (na rozdíl od dávkových souborů v systémech DOS, Microsoft Windows a OS/2). Uživatel buď příponu úplně vynechá nebo pomocí ní může naznačit, jaký shell skript vykoná (.sh pro původní shell nebo bash, .csh pro C shell, .ksh pro Korn shell a podobně). Má-li být možné shellový skript vyvolat jeho jménem musí být na souboru nastaveno oprávnění pro spuštění ( ).\n\nV úplně nejzákladnější formě, shell skript poskytuje vhodnou variantu systémového příkazu kde je speciální nastavení prostředí, možnosti příkazů, nebo pozdější zpracování aplikováno automaticky, ale způsobem, který umožňuje novému skriptu působit jako normální unixový příkaz.\n\nJako příklad může být vytvoření zkrácené verze příkazu ls, který slouží k výpisu adresářů a souborů, na příkaz l, který uložíme k uživateli do bin adresáře. Například /home/\"username\"/bin/l, odsud bude dodávána výchozí sada příkazů.\n\nZde první řádek (Shebang) označuje který interpret by měl být použit k provedení zbytku skriptu, a druhý řádek vytvoří seznam s možnými atributy formát souboru, sloupce, všechny soubory (žádný vynechaný), a velikost v blocích. LC_COLLATE=C nastavuje výchozí nastavení aby se nemíchala malá a velká písmena dohromady, a \"$@\" způsobí, že parametry zadané do l projdou jako parametry do ls tak, že všechny normální možnosti a celý syntax známý ls může být stále používán.\n\nUživatel by pak měl být schopen jednoduše používat l pro nejběžněji používaný krátký výpis.\n\nJako další ukázku Shell skriptování zde máme vytištění seznamu všech souborů nebo adresáře/ů v adresáři, kde se script nachází.\n\nV tomto případě by shell skript začal svým normálním počátečním řádkem #!/bin/sh. Následně skript provede příkaz clear, který vyčistí terminál od veškerého textu před přechodem na další řádek. Následující řádek zajišťuje hlavní funkci skriptu: ls -l -a příkaz vytvoří seznam souborů a adresářů, které jsou v adresáři, ve kterém skript běží. Atributy ls příkazu mohou být libovolně měněny, aby příkaz co nejvíce splnil potřeby uživatele.\n\nShell skripty umožňují několika příkazům, které jsou ručně zadány do příkazového řádku, aby byly vykonány automaticky, bez nutnosti čekání na uživatele, který by spustil každou fázi posloupnosti. Například v adresáři se třemi zdrojovými soubory v C kódu, spíš než ručně rozbíhat čtyři příkazy potřebné pro sestavení finálního programu, stačí místo toho vytvořit C shell skript, zde pojmenovaný build a uložit ho do adresáře se soubory, kde je po spuštění automaticky spojí:\n\nTento skript uživateli umožní po editaci, zapauzování editoru a následném napsání ./build vytvoření updatovaného programu, jeho otestování a poté vrátí uživatele zpět do editoru. Od roku 1980 jsou takovéto skripty nahrazovány programy jako make, které se specializují na kompilaci programů.\n\nJednoduché dávkované úlohy jsou obvyklé pro izolované úlohy, ale použití shell smyček, testů, a proměnných nabízí uživateli mnohem větší flexibilitu. Bash skript pro převod obrázků ve formátu JPEG na PNG formát, kde jsou jména obrázků k dispozici v příkazovém řádku – lze i pomocí zástupných znaků – namísto toho, aby byly uvedeny ve skriptu. Takto vytvořený skript nazveme například jpg2png.\n\njpg2png příkaz pak může být spuštěn na adresář plný JPEG obrázků tímto způsobem jpg2png *.jpg\n\nShellový skript má různé interprety, které uživatel volí zápisem na jeho prvním řádku. Obvykle je to nějaký shell, ale může to být prakticky jakýkoliv interpretovaný programovací jazyk s dostupným interpretem (např. PHP).\n\n"}
{"id": "342190", "url": "https://cs.wikipedia.org/wiki?curid=342190", "title": "Sancha Provensálská", "text": "Sancha Provensálská\n\nSancha Provensálská (1225, Aix-en-Provence – 9. listopadu 1261, hrad Berkhamsted) byla hraběnka z Cornwallu a královna Svaté říše římské. Byla známá především pro svou krásu.\n\nNarodila se jako třetí ze čtyř dcer provensálského hraběte Ramona Berenguera V. a Beatrix, dcery savojského hraběte Tomáše I. Její starší sestry Eleonora a Markéta se staly královnami díky sňatkům: Eleonora si vzala anglického krále Jindřicha a Markéta francouzského krále Ludvíka. I Sanchina mladší sestra Beatrix se stala královnou, avšak až poté, co společně s manželem Karlem, bratrem Ludvíka IX. Francouzského, získali Sicílii.\n\nSancha se měla původně provdat za Raimonda, hraběte z Toulouse. Ke sňatku bylo zapotřebí papežského dispenzu, jenže papež Celestýn IV. právě zemřel a volba nového se v dohledné době nekonala. Díky nejstarší sestře Eleonoře se nakonec Sancha provdala 23. listopadu 1243 ve Westminsterském opatství za čerstvě ovdovělého Richarda, mladšího bratra anglického krále. Sanchina svatba byla honosná a náklady byly údajně placeny z daní získaných od židovského obyvatelstva. Údajně bylo podáváno třicet tisíc pokrmů. Mladá hraběnka pak porodila manželovi dva syny. Dospělosti se dožil jeden jediný.\n\nSamotný sňatek vedl u upevnění vztahů mezi Anglií a Francií a i díky němu nakonec došlo k Pařížské dohodě, která znamenala konec válčení mezi oběma zeměmi.\n\n13. ledna 1257 byl Richard třemi německými kurfiřty zvolen jako římskoněmecký král a 17. května byl manželský pár v Cáchách papežem Alexandrem IV. korunován. Sancha se tak připojila ke svým sestrám královnám. Krátce po korunovaci se s manželem účastnila patnáctiměsíční cesty po nově nabytých zemích.\n\nRichardovým vzdorokrálem byl zvolen Alfons X. Kastilský.\n\nKdyž se zhoršila politická situace v Anglii, kde byl lid nespokojený s vládou krále Jindřicha i jeho „cizáckou“ manželkou, odcestovala Sancha i Richard zpět do Anglie. Na podzim roku 1260 Sancha onemocněla a o rok později zemřela. Zemřela na hradě Berkhamsted a byla pohřbena v cisterciáckém klášteře Hailes v Gloucestershire stejně jako její muž (fundátor kláštera), syn Edmund a nevlastní syn Jindřich z Almainu zavražděný Simonem z Montfortu.\n\nSancha porodila svému muži dva syny, avšak mylně jsou uváděni i tři synové. Nicméně, nejmladší Richard není synem Sanchy a Richarda, ale Richarda a jeho milenky Joan de Valletort.\n\n\n"}
{"id": "342195", "url": "https://cs.wikipedia.org/wiki?curid=342195", "title": "Diethylstilbestrol", "text": "Diethylstilbestrol\n\nDiethylstilbestrol (DES) je syntetický nesteroidní estrogen.\n\nPoprvé byl syntetizován v roce 1938, užíval se jako orální kontraceptivum (hormonální antikoncepce) a také s cílem zabránit potratu.\n\nV roce 1971 bylo zjištěno, že má teratogenní účinky. Podávání látky kromě jiného zvýšilo riziko vzniku některých onemocnění, např. rakoviny prsu, u dcer pacientek, které DES užívaly.\n\n"}
{"id": "342200", "url": "https://cs.wikipedia.org/wiki?curid=342200", "title": "Sofie Johanssonová", "text": "Sofie Johanssonová\n\nSofie Johanssonová (* 1. červenec 1985, Skärplinge) je švédská reprezentantka v orientačním běhu v současnosti žijící ve švédském městě Uppsala. Jejím největším úspěchem je bronzová medaile ze štafet na Mistrovství světa v roce 2008 v Olomouci. Jejím prvním klubem za který běhala byl Tierps SOK. V současnosti běhá za švédský klub OK Linné a studuje chemické inženýrství.\n\n"}
{"id": "342202", "url": "https://cs.wikipedia.org/wiki?curid=342202", "title": "Shell", "text": "Shell\n\nV počítačích může název shell označovat nejen interpret pro vytvoření příkazového řádku, ale i prostředí, pomocí kterého lze ovládat jiné programy:\n\nV obchodě může shell označovat:\n\nPříjmení:\n"}
{"id": "342206", "url": "https://cs.wikipedia.org/wiki?curid=342206", "title": "Annika Billstamová", "text": "Annika Billstamová\n\nAnnika Billstamová (* 8. březen 1976, Uppsala) je švédská reprezentantka v orientačním běhu v současnosti střídavě žijící ve městech Uppsala a Stockholm. Jejím největším úspěchem je stříbrná medaile ze štafet na Mistrovství světa v roce 2007 v Kyjevě. V současnosti běhá za švédský klub OK Linné a v soukromém životě pracuje jako projektová manažerka a fyzioterapeutka. V roce 2011 získala ve třetím závodě světového poháru zlatou medaili. Závod se běžel v norském Oslo, jež byl součástí Nordic Orienteering Tour 2011. Tímto vítězstvím se stala též vítězkou celé skandinávské tour.\n\n"}
{"id": "342214", "url": "https://cs.wikipedia.org/wiki?curid=342214", "title": "Velká cena Portugalska silničních motocyklů 2007", "text": "Velká cena Portugalska silničních motocyklů 2007\n\nVelká cena Portugalska 2007 se uskutečnila od 14. září – 16. září 2007 na okruhu Autódromo Estoril.\n\nMistrovství světa silničních motocyklů se přesunulo z italského Misana do portugalského Estorilu,kde loni Toni Elias připravil v samotném závěru Valentina Rossiho nejen o vítězství v závodě,ale jak se později ukázalo i o mistrovskou korunu.Právě Valentino Rossi si dělal velký zálusk na vítězství v Portugalsku.Po závodě v Misanu řekl,že boj o titul už je pro něj ztracený,ale bojovat o vítězství bude i nadále.\n\nTýmy v Misanu ještě den zůstaly na testy,které stejně jako závod opanoval Casey Stoner.Právě italský výrobce motocyklů přiznal,že portugalský okruh Ducati příliš nesedí jejich stroji.\n\nToni Elias dostal nabídku od týmu d'Antin-Ducati na příští rok.S druhým místem pro příští rok byl spojován i francouz Guintoli.\n\nPaddockem MotoGP se šířily zvěsti o možném návratu Maxe Biaggiho.Slavný ital,který letos úspěšně závodí ve světovém šampionátu Superbiků údajně jednal s Lucou Montironem o angažmá v týmu Konica Minolta-Honda,který by se příští rok měl jmenovat JiR.Tam ale podle odhadů měl zamířit mladý ital Andrea Dovizioso.\n\n\nNicky Hayden zajel vůbec nejlepší výsledek na této trati.Dosud to bylo 7.místo z roku 2005.Zároveň letos poprvé startoval z pole-position.\n\nV Portugalsku si Itálie připsala 200.vítězství v královské třídě Mistrovství světa silničních motocyklů.\n\nLoris Capirossi stál během dosavadních letošních čtrnácti velkých cen na stupních vítězů pouze dvakrát ,což se mu stalo poprvé od roku 2004,kdy během prvních čtrnácti závodů ani jednou na stupně vítězů nevystoupil.\n\nBarbera předjíždí Simona a jde na 3.místo.\nS.Aoyama předjíždí H.Aoyamu a Simona a jde na 5.místo.\nS.Aoyama odstupuje ze závodu pro technické problémy.\nLüthi předjíždí de Angelise a jde na 4.místo.\n"}
{"id": "342215", "url": "https://cs.wikipedia.org/wiki?curid=342215", "title": "Roberts", "text": "Roberts\n\nAnglosaské příjmení Roberts nese více různých osobností:\n\n\n\n"}
{"id": "342217", "url": "https://cs.wikipedia.org/wiki?curid=342217", "title": "Rogers", "text": "Rogers\n\nRogers [\"rodžs\"] může označovat:\n\n\n\nmnoho míst v USA a Kanadě:\n\n"}
{"id": "342224", "url": "https://cs.wikipedia.org/wiki?curid=342224", "title": "Trolejbusová doprava v Debrecíně", "text": "Trolejbusová doprava v Debrecíně\n\nTrolejbusovou dopravu v Debrecíně, druhém největším městě Maďarska, tvoří celkem tři linky, z nichž první byla zprovozněna v polovině 80. let. Jedná se tedy o systém malý a mladý.\n\nO výstavbě trolejbusové sítě bylo rozhodnuto v roce 1978, přičemž trolejbusové linky měly nahradit šest zrušených linek tramvajových. Ale vzhledem k úpravám předložených plánů vyjely první trolejbusy do ulic Debrecína na lince č. 2 až 2. července 1985. Další dvě linky (č. 3 a 4A) byly zprovozněny v letech 1988 a 1995. Podle městské dopravní koncepce ale mělo být v roce 1996 v provozu již linek osm. V roce 2005 byla linka 4A v důsledku prodloužení přes univerzitu (vznikla tak polookružní linka s konečnou na náměstí \"Segner tér\") přečíslována na č. 3E. V provozu jsou ale na ní trolejbusy s pomocným dieselagregátem, neboť na novém úseku nebylo postaveno trolejové vedení. V tomto stavu existuje debrecínský trolejbusový provoz doposud.\n\nVozový park debrecínských trolejbusů tvořily v minulosti především sovětské vozy ZiU 9, které byly dodávány pro zahájení provozu v roce 1985 a ve druhé polovině 80. let (celkem 17 kusů). Na začátku 90. let bylo zakoupeno pět kloubových maďarských trolejbusů Ikarus 280 T Další nové vozy byly dodány až ve 21. století. Od roku 2005 je vozový park kompletně obnovován, nakupovány nízkopodlažní trolejbusy Solaris Trollino 12 (s výzbrojí Ganz, od roku 2007 Ganz-Skoda; zatím celkem 21 ks, část s pomocným dieselagregátem). V provozu je také jeden vůz značky MAZ s výzbrojí Ganz (MAZ 103 T z roku 2007). V současnosti jsou tak v provozu kromě vozů Solaris Trollino a MAZ také čtyři trolejbusy Ikarus a sedm vozů ZiU.\n\n\n"}
{"id": "342230", "url": "https://cs.wikipedia.org/wiki?curid=342230", "title": "Open Source Geospatial Foundation", "text": "Open Source Geospatial Foundation\n\nNadace OSGeo (Open Source Geospatial Foundation) je nevládní nezisková organizace, jejímž cílem je podporovat a prosazovat společný vývoj otevřených geoinformačních technologií a dat. Nadace byla založena v únoru 2006 s cílem poskytovat finanční, organizační a právní podporu široké geoinformační komunitě využívající svobodný a open source software. Nadace také slouží jako nezávislý právní subjekt, kde mohou členové komunity přispívat zdrojovým kódem, financemi a dalšími zdroji s jistotou, že jejich přispění bude použito ve prospěch veřejnosti.\n\nOSGeo je v mnoha ohledech inspirováno Apache Foundation, včetně členství založeného na jednotlivcích zainteresovaných v projektech nadace. Tito členové jsou vybíráni na základě jejich aktivnímu přispívání do projektů nadace.\n\nNadace sleduje nejen vývoj softwaru, ale také prosazování volného přístupu ke geoprostorovým datům vytvořeným a spravovaným státními institucemi či zcela otevřeným geodatům jako jsou data vytvořená a udržovaná v rámci projektu OpenStreetMap. Dalším z cílů je podpora vzdělání a organizování výukových kurzů. V tomto ohledu pracuje v rámci nadace řada komisí.\n\n\"Knihovny:\"\n\n\"Desktopové aplikace:\"\n\n\"Webové aplikace:\"\n\n\"Metadatové katalogy:\"\n\nNadace OSGeo je stručně řečeno řízena komunitou, má poměrně jednoduchou strukturu zahrnující 45 počátečních členů, 9 ředitelů a prezidenta (v současnosti jím je Frank Warmerdam). Organizace zahrnuje více než 20 projektů. Z nichž dvanáct (březen 2007) je zaměřeno na vývoj softwaru (viz výše), další na běh nadace jako je pravidelné zasedání, správa webových stránek, podpora vzdělání, prosazování volně dostupných geodat a propagace. OSGeo komunita spolupracuje přes Wiki, emailové konference a IRC.\n\nCena Sol Katz pro geoinformační svobodný a open source software (Geospatial Free and Open Source Software - GFOSS) je udílen každoročně nadací OSGeo jednotlivcům, kteří se nesmazatelně zapsali v komunitě GFOSS. Držitel této ceny musí významně přispět k podpoře open source idejí v oblasti geoinformačních technologií.\n\n\n"}
{"id": "342231", "url": "https://cs.wikipedia.org/wiki?curid=342231", "title": "František Polívka", "text": "František Polívka\n\nFrantišek Polívka (1. srpna 1860 v Bříze, dnes Bříza 11 (část obce Všestary) – 2. července 1923 v Olomouci), byl český botanik.\n\nVystudoval gymnázium v Hradci Králové a přírodní vědy na filozofické fakultě UK v Praze. Od roku 1884 byl vychovatelem v Nasavrkách u Chrudimi a od roku 1886 působil jako suplující učitel na českém gymnáziu v Olomouci. V roce 1902 se stal ředitelem české reálky v Olomouci a byl jmenován okresním školdozorcem pro české školy obecné městského okresu Olomouckého. Jeho socha z diabasu Julia Pelikána byla odhalena v roce 1933, nachází se na žulovém podstavci v Olomouci ve Smetanových sadech.\n\nJeho manželkou se stala Filomena Polívková (20. listopadu 1863 – 17. listopadu 1925).\n\nVšechny Polívkovy knihy patří k základním kamenům české botanické bibliografie a vycházejí z nich, nebo je citují i současní botanikové.\n\n\n"}
{"id": "342234", "url": "https://cs.wikipedia.org/wiki?curid=342234", "title": "Rudolf Horský (husitský kněz)", "text": "Rudolf Horský (husitský kněz)\n\nRudolf Horský, původním jménem Rudolf Hovádek (4. prosince 1914 Vamberk – 4. srpna 2001 Praha), byl český teolog, katecheta, duchovní a biskup Církve československé husitské, profesor a děkan Husovy československé bohoslovecké fakulty v Praze.\n\nPod svým vlastním jménem Rudolf Hovádek absolvoval gymnaziální studia v letech 1925–1933 s doplňkovou maturitou z latiny v roce 1934. Poté studoval na Husově československé evangelické fakultě bohoslovecké (HČEFB), kněžského svěcení se mu dostalo v CČS/H/ již roku 1936, kdy také začal působit jako učitel náboženství na pražských školách.\n\nDo duchovenské služby nastoupil po státních fakultních zkouškách 1. 10. 1938 v Praze-Dejvicích, poté (1940–1949) byl farářem v náboženské obci Praha-Žižkov. V roce 1939 se oženil s Annou roz. Boučkovou, s níž měl tři dcery. Pod svým změněným jménem Rudolf Horský si doplnil pedagogické a psychologické vzdělání na Filozofické fakultě Univerzity Karlovy, na základě obhájené disertační práce \"Krise náboženské výchovy a cesty z ní\" získal 17. 12. 1947 doktorát teologie na HČEFB a stal se v ústředním úřadu CČS/H/ sekretářem pro nedělní školy. Od roku 1949 byl farářem v Tmani u Zdic a současně zastával funkci přednosty školského oddělení Úřadu patriarchy CČS/H/.\n\nNa nově ustavené Husově československé bohoslovecké fakultě (HČBF) působil v letech 1950–1962 jako profesor katechetiky (s přerušením v letech 1951–1953, kdy byl biskupem ostravským). Vzhledem k vážnému onemocnění prof. ThDr. Otto Rutrleho převzal v roce 1962 vedení katedry praktické teologie a byl též děkanem fakulty. Svou akademickou dráhu na HČBF uzavřel roku 1980. Paralelně se svým učitelským úvazkem vykonával duchovenskou službu v náboženských obcích Dobříš a Přerov nad Labem, již jako důchodce v letech 1980–1992 zastával místo faráře v Praze-Záběhlicích/Spořilově.\n\nJeho základním oborem byla katechetika, kterou studoval a v níž i z praktického hlediska vynikal. Kromě dalších aktivit byl ideovým zakladatelem institutu nedělních škol v CČS/H/, k dalším zájmovým oblastem patřilo především studium života a díla Jana Amose Komenského, jehož propagoval přednáškově i publicisticky. Po léta byl činný v domácím i zahraničním křesťanském esperantském hnutí jako dlouholetý předseda české sekce \"KELI (Kristana Esperantista Ligo Internacia)\".\n\n\n\n"}
{"id": "342237", "url": "https://cs.wikipedia.org/wiki?curid=342237", "title": "Homokinetický kloub", "text": "Homokinetický kloub\n\nHomokinetický kloub (také stejnoběžný nebo sférický) je druh kloubu, který umožňuje přenos otáček mezi hřídeli v různém úhlu a při zachování konstantní úhlové rychlosti. Nejčastěji se používají na hnací přední nápravě, ale často se používají i u automobilů se zadním náhonem a nezávislým zavěšením.\n\nV 17. století byla Robertem Hookem objevena odchylka v úhlové rychlosti mezi hnací a hnanou hřídelí u kardanova kloubu. Tento jev způsobuje nežádoucí vibrace. Hooke také popsal základní řešení tohoto problému - složením dvou kardanových kloubů, vzájemně otočených o 90°, se odchylka úhlové rychlosti vyruší. Toto uspořádání, zvané dvojitý kardan, je nejjednodušší druh homokinetického kloubu.\n\nTento typ kloubů se používá jako vnitřní klouby poloos, kvůli jejich vlastnostem - relativně malý úhel (většinou do 25°) a možnost lineárního pohybu v ose unašeče (většinou do 50 mm). Kloub se skládá z tříčepového těla s valivými kameny, který zapadá do unašeče s 3 drážkami. \n\nTento druh homokinetického kloubu je v podstatě kardanový hřídel, u kterého je část mezi hřídeli zkrácená na minimum a zároveň mechanicky zajištěno, aby se oba kardanovy klouby ohýbaly o stejný úhel. Tyto klouby zvládají přenášet velké kroutící momenty pod vysokým úhlem, jejich nevýhodou je prostorová náročnost, proto se používají hlavně na předních nápravách nákladních automobilů, pro svou jednoduchost lze toto uspořádání najít na předních nápravách rádiem řízených modelů.\n\nKuličkový kloub, vynalezený Alfredem Rzeppou v roce 1926 je v současnosti nejpoužívanější typ homokinetického kloubu, hlavně pro kompaktní rozměry a velký úhel mezi hnacím a hnaným hřídelem (až 52°), typicky používaný u osobních automobilů na přední nápravě.\n"}
{"id": "342245", "url": "https://cs.wikipedia.org/wiki?curid=342245", "title": "Hypnos (hudební skupina)", "text": "Hypnos (hudební skupina)\n\nHypnos (mezi roky 2004 až 2006 Hypnös) je česká deathmetalová kapela, která vznikla v roce 1999.\n\nSkupinu v srpnu 1999 založili bývalí členové kapely Krabathor - baskytarista a zpěvák Bronislav \"Bruno\" Kovařík a bubeník Peter \"Pegas\" Hlaváč. Inspirací pro název skupiny se stala stejnojmenná skladba od rakouských deathmetalistů Pungent Stench. Managerem se stal Petr Hejtmánek. Na post kytaristy přišel Radek \"RAD\" Lebánek ze slovenských Stagnant. V této sestavě vzniklo v prosinci 1999 ve studiu Exponent čtyřskladbové EP Hypnos, na němž se kromě tří původních skladeb objevila i coververze písně \"The Cave\" italské thrashmetalové kapely Bulldozer. Nahrávka vyšla v dubnu následujícího roku v nákladu 2000 kusů u německé firmy Morbid Records a do května 2003 byla vyprodána.\n\nZačátkem roku 2000 odešel RAD, který se brzy nato stal členem skupiny Shaark. Jeho post zaujal bývalý kytarista Krabathor René \"Hire\" Hílek a posléze přišel druhý kytarista Igor Mores. V květnu 2000 vznikla ve studiu Exponent první dlouhohrající deska In Blood We Trust, na níž v několika skladbách zpívá Mika Luttinen z finské metalové skupiny Impaled Nazarene. Album vyšlo v září 2000 u Morbid Records a prodalo se jej přes 7000 kusů. Poté kapelu opustil jak Hire, tak i Mores, které nahradil kytarista David Menšík. Koncem roku se Hypnos zúčastnili evropského putovního festivalu X-Mass Festival.\n\nV květnu 2001 Hypnos nahráli v německém studiu Spiderhouse album The Revenge Ride. Nahrávku produkoval Harris Johns, který v minulosti spolupracoval se skupinami Sodom, Voivod, Sepultura, Helloween, Tankard a dalšími. Mastering desky proběhl ve studiu Morrisound na Floridě. The Revenge Ride vyšlo v září 2001 a prodalo se jej přes 5000 kusů. V červenci téhož roku se Hypnos zúčastnili obřího německého festivalu With Full Force. Na podzim ze skupiny odešel David Menšík (později se přidal k Melancholy Pessimism) a místo něj nastoupil bývalý kytarista DMC Milan Večerka, zvaný Butch Mills.\n\nV letech 2002 a 2003 Hypnos hojně koncertovali, mimo jiné i na velkých festivalech Party.San Open Air a Summer Breeze v Německu. V dubnu 2004 vyšla retrospektivní kompilace Demo(n)s, obsahující dema, živé a dříve nevydané skladby. Kapela si upravila název na Hypnös, čímž chtěla vyjádřit směřování od death metalu ze staré školy k modernějšímu pojetí hudby.\n\nV červnu 2004 natočila skupina s producentem Harrisem Johnsem ve studiu Spiderhouse třetí studiové album Rabble Manifesto. Část desky se nahrávala rovněž ve studiu Shaark a mastering proběhl v brněnském studiu dřívějšího kytaristy Hypnos Igora Morese. Rabble Manifesto vyšlo v červnu 2005. Kromě anglické coververze skladby \"Kult ohně\" od české blackmetalové kapely Törr obsahuje vokály zpěváka bigbítových Wayn Ladislava Švanygy nebo kytarová sóla bývalého člena Hypnos Davida Menšíka a Wojtka Lisického ze švédských skupin Luciferion a Lost Horizon. Součástí CD jsou také dva videoklipy, které se natáčely v Uherském Hradišti.\n\nV roce 2005 kvůli rodinným důvodům odešel bubeník Pegas, jehož nahradil Peter Bajči z brněnské skupiny Amortez. Hypnös si za album Rabble Manifesto vysloužili nominaci na ocenění Anděl v kategorii Hard & Heavy, které nakonec získali Ador Dorath. Po německém a holandském turné v lednu 2006 Bruno kapelu pro nedostatek času a motivace rozpustil.\n\nV roce 2009 začali Bruno a Pegas opět zkoušet, aby připravili nový materiál pro MCD Halfway to Hell, které vydala v roce 2010 česká firma Crystal Productions. Doplnění kytaristou Igorrem (Baskytarista ROOT) Hypnos odehráli v srpnu 2010 comebackový koncert na festivalu Brutal Assault v Jaroměři, který navštívilo cca 13.000 lidí a v prosinci několik koncertů s Napalm Death.\nNa konci roku podepsali Hypnos smlouvu s německým vydavatelstvím Einheit Produktionen na další řadové album Heretic Commando - Rise Of The New Antikrist, které bylo nahráno spolu s norským zvukovým inženýrem Børge Finstadem, který v minulosti pracoval např. s Mayhem, Ihsahnem, Arcturus, Borknagar nebo Ulver. Album bylo vydáno v dubnu 2012, hned po krátkém turné opět s Napalm Death, v prosinci vyrazili Hypnos na krátké tour spolu s polskými Vader. Další turné následovalo na jaře 2014 po východní Evropě spolu s Amon Amarth.\n\nZa dobu své existence odehráli Hypnos více než 300 koncertů nejen v České a Slovenské republice, ale i v Polsku, Maďarsku, Rakousku, Německu, Švýcarsku, Francii, Nizozemsku, Belgii, Bulharsku, Rumunsku, Slovinsku, Chorvatsku a Itálii. Vystupovali například s kapelami Amon Amarth, Morbid Angel, Behemoth, Six Feet Under, Enslaved, Vader, Napalm Death, Dying Fetus nebo Pungent Stench.\n\n\n\n\n\n\n\n\n"}
{"id": "342248", "url": "https://cs.wikipedia.org/wiki?curid=342248", "title": "Baťův mrakodrap", "text": "Baťův mrakodrap\n\nBaťův mrakodrap nechal postavit Jan Antonín Baťa ve Zlíně podle projektu architekta Vladimíra Karfíka v letech 1936–1938 jako sídlo ředitelství obuvnické firmy Baťa. Budova má číslo 21, říká se jí proto „jednadvacítka“. Označení budov v Baťově závodě bylo podle amerického stylu, kdy číslo udává přesnou polohu budovy v areálu, neboť první číslice (tedy dvojka) označuje řadu budovy (počítáno od východu k západu) a druhé číslo (tedy jednička) představuje řadu budovy (číslováno od jihu k severu).\n\nPůvodně měla být administrativa firmy soustředěna do tří navzájem propojených třípodlažních budov. Avšak architekt Karfík přišel s návrhem jedné výškové budovy a Jana Antonína Baťu pro svou představu získal.\n\nMrakodrap má 16 pater a výšku 77,5 m. Během výstavby se uplatnil standardní zlínský modul 6,15 × 6,15 m, který byl použit u většiny budov stavěných firmou Baťa.\n\nVzhledem k výšce stavby se jednalo o druhou nejvyšší budovu Evropy. Vyšší v té době byl již jen palác \"Všeobecné bankovní jednoty\" v Antverpách známý jako Boerentoren, mající výšku 87 m. Nejvyšší budovou světa tehdy byla Empire State Building v New Yorku o výšce 381 m.\n\nStavbu mrakodrapu navrhla, propočítala a také pod vedením stavitele Arnošta Sehnala provedla dceřiná společnost Baťova koncernu \"Zlínská stavební akciová společnost\". Na projektu budovy se podíleli:\n\nVe čtvrtek 28. května 1936 žádá firma Baťa okresní úřad ve Zlíně o stavební povolení pro 16 podlažní budovu na parcele číslo 1111/6 v katastrálním území Zlína. Protože však na území tehdejšího Československa neexistovaly předpisy pro stavbu tak vysokých budov, bylo nařízeno místní šetření. Při něm bylo doporučeno vydání stavebního povolení.\n\nTo bylo skutečně v pondělí 14. září téhož roku vydáno a okamžitě bylo započato se stavbou, a to výkopem základových pasů, které byly hotovy v dubnu roku 1937. Ještě ve stejném měsíci se začalo se stavbou železobetonového skeletu, a šestnáctá etáž je slavnostně dokončena již ve čtvrtek 16. září 1937. Technické vybavení budovy bylo vybudováno v letech 1938 a 1939.\n\nKolaudace byla zahájena v prosinci 1939, a podle fotografií dochovaných z roku 1940 je toho roku budova již plně v provozu.\n\nCelkové náklady činily 8 810 410 Kč. Do této částky nejsou započítány náklady na vybavení interiérů budovy, protože ty si jednotlivá oddělení platila sama.\n\nCelková zastavěná plocha budovou činí 1850 m. Vlastní budova má délku 80 m a šířku 20 m. Podlaží mají celkovou plochu 30 000 m², avšak vlastní užitná plocha činí 24 000 m² (tedy 80 % celkové plochy podlaží). Celkový obestavěný prostor (kubatura) je 135 000 m³.\n\nBěhem výstavby objektu bylo použito:\n\nMateriál byl na stavbu přivezen na celkem 3 800 vagónech\n\nPři stavbě suterénních podlaží bylo z výkopu vytěženo 8 400 m³ zeminy. Celková plocha omítek v budově činí 40 000 m².\n\nNosným systémem mrakodrapu je železobetonový skelet s charakteristickými válcovými sloupy, které jsou spirálovitě armované, a dole jsou eliptické, aby optimálně roznášely horizontální zatížení. Střední pilíře mají v základech průměr 75 cm a každý z nich nese zatížení 500 t. Skelet budovy byl postaven za 160 dní; na jeho vytvoření se podílelo 40 dělníků:\n\nPro betonáž sloupů a stropů bylo použito standardní ocelové bednění. Betonové konstrukce včetně sloupů jsou omítnuty škrabanou omítkou.\n\nBudova přes svou délku 80 m nemá průběžné dilatační spáry. Ty dělí pouze poslední dvě podlaží z důvodů tepelné roztažnosti. Obvodové zdivo je vyzděno z obyčejných plných cihel a obloženo cihelnými obkladačkami o rozměrech 6,5 × 30 cm.\n\nPodlahy jsou bez násypu přímo na železobetonové konstrukci a obsahují (odshora) tyto skladebné vrstvy:\n\nVe výtahové hale a na schodištích bylo položeno různobarevné teraso, které bylo dělené několika proužky z mosazi.\n\nOkna jsou z oceli a jsou řešena jako dvojitá s vnitřní roletou. Není možné je otevřít. Jejich součástí je pouze úzký ventilační proužek nahoře a dole.\n\nDělicí příčky v interiéru budovy byly sestavovány z modulových dílů, a sice plných a prosklených. Pouze například u výtahů, umýváren či strojoven byly použity zděné příčky.\n\nSuterén budovy obsahoval ústřední firemní archiv, strojovnu, elektrorozvodnu, dále sklady a dvě telefonní ústředny. Jedna telefonní ústředna byla automatická a sloužila k vnitřní komunikaci mezi 3 500 zaměstnanci. Druhá, ruční, byla určena pro meziměstské telefonní hovory.\n\nV přízemí se nacházela rozsáhlá komunikační hala o rozměrech 24 × 6 m.\n\nNa 1. až 14. podlaží jsou velkoprostorové kanceláře dimenzované pro 200 pracovníků na jedno patro. Osmé patro bylo vyhrazeno pro vedení firmy. Kanceláře zde měli ředitelé (v abecedním pořadí) Čipera, Hlavnička, Hoza, Hradil, Knap, Malota, Pokorný, Udržal a jiní.\n\nDo 15. etáže byl situován sál pro konference nebo předvádění výrobků. O patro výš byla střešní vyhlídková zahrada s květinovými záhony a fontánou. Nejvyšší patro je jen nástavbou se strojovnou klimatizace, dílnami pro údržbáře a vodními rezervoáry.\n\nVšechny vertikální komunikační cesty byly umístěny vně základního půdorysu budovy. Nalezneme zde 4 výtahy pro dopravu zaměstnanců (o celkové kapacitě 100 míst), které byly obsluhovány průvodčími. Díky tolika výtahům bylo zajištěno, že kabinka výtahu přijede maximálně do 30 sekund od jejího přivolání. Jízdní rychlost výtahů byla 2 m/s. Jeden z výtahů však byl expresní (byl určen návštěvníkům firmy) a jezdil rychlostí až 3,2 m/s. Tento výtah byl umístěn v jihovýchodním rohu objektu v sousedství jednoho ze tří schodišť.\n\nPohyb mezi dvěma sousedními patry zajišťoval páternoster s 31 kabinkami.\n\nV severozápadních partiích budovy se nachází nákladní výtah s kovovou klecí.\n\nMrakodrap také obsahoval listovní a balíkový výtah s automatickým vyklápěním typu páternoster (podobnost s potrubní poštou) a dálnopis.\n\nZakomponován byl také shoz na smetí a papír, který v suterénu ústil do sběrače s přímým ukládáním na nákladní automobil a odvozem do spalovny.\n\nTechnickou raritou budovy je výtahová kancelář ředitele firmy o rozměrech 6 × 6 metrů, která je elektricky klimatizovanou jednotkou umístěnou na stropě kanceláře (teplota v místnosti klimatizací kolísá v rozmezí 18 až 25 °C). Kancelář je dále vybavena samostatným signalizačním zařízením (včetně automatického elektrického požárního hlásiče a otevírání dveří), telefonem či umyvadlem s teplou i studenou vodou a odpadem. Výtah s kanceláří se pohyboval rychlostí 0,75 m/s.\n\nV budově jsou celkem tři schodiště mající minimální možnou šířku. Schodiště mají 450 schodišťových stupňů, tedy o 70 více než má katedrála sv. Štěpána ve Vídni.\n\nZvlášť pro jednotlivá patra a na sobě nezávisle se provádělo vytápění a klimatizace (systému Carrier) s možností úprav kvality vzduchu (jeho teploty, vlhkosti, množství nebo jakosti) pouze pro konkrétní patro. Navíc bylo pro dané patro možné klimatizaci vyřadit z provozu nebo větrat pouze filtrovaným vzduchem zvenčí bez použití vzduchu cirkulačního. Výhodou byla též jednoduchost obsluhy tohoto systému.\n\nK vytápění a klimatizaci sloužila pro každé z pater samostatná strojovna se samočinnou regulací. Na horní straně parapetu byly navíc umístěny elektrické topné pásy (to z důvodu případného přitápění).\n\nCelá budova byla napojena na tovární parovod.\n\nOhřev teplé užitkové vody a chlazení pitné vody pro fontánky, které byly umístěny na každém podlaží, byl centrální.\n\nPánské toalety jsou v každém patře. Dámské toalety jen ve druhém a devátém podlaží.\n\nStoupačky elektroinstalace jsou situovány do průběžné vertikální šachty ústředního schodiště. Parapetními zdmi jsou vedeny rozvody světelné, motorové, telefonní a rozhlasové. Elektrické zásuvky jsou umístěny po každých 3 metrech, vypínače po každých 6 metrech, kdy jsou zalícovány s povrchem zdiva.\n\nAby bylo možné mýt velká okna, která nelze otevírat, byl na budovu připevněn závěsný koš, jehož návrhu a realizace se ujaly firemní strojírny. Zavěšen byl ve výšce 67 m v kolejové dráze okolo rohů budovy. Do koše mohly nastoupit jedna nebo dvě osoby s pracovním náčiním. Nástup a nakládka či vykládka pracovních potřeb probíhá z místnosti pro skladování čisticích prostředků a barev, kam se koš dostane po průjezdu vhodně nastavenou výhybkou v 15. etáži.\n\nKoš se obsluhoval čtyřmi knoflíky (pro každý ze směrů - vzhůru/dolů nebo vlevo/vpravo - jeden knoflík). Navíc stiskem kombinací těchto knoflíků bylo možné dosáhnout pohybu diagonálního. Pro zamezení možných výkyvů koše (například při mytí oken) byl koš vybaven dvěma elektromagnety. Ty se obsluhovaly z koše a sloužily k přichycení k okennímu rámu.\n\nV listopadu 1944 byl Zlín bombardován, ale Baťův mrakodrap jako zázrakem unikl zkáze.\n\nRoku 1959 byl interiér přízemí budovy upraven pro Muzeum obuvi.\n\nA o rok později byla střešní terasa z její větší části zastavěna objektem vzorkovny, který je od líce budovy odsazen ochozem.\n\nBěhem šedesátých let došlo k dobudování jižního vstupu do budovy (počítal s ním již původní architekt Karfík, soudě alespoň podle modelu mrakodrapu). Dobudování však nebylo šťastné, neboť byly provedeno za pomoci těžkopádné markýzy podepřené betonovou stěnou s plastikou (od J. Vlacha) a fontánou. Došlo také na rekonstrukci výtahů, dveří a některých dalších prvků v interiéru budovy.\n\nPo celkové rekonstrukci dokončené v roce 2004 za 630 milionů Kč je mrakodrap sídlem Krajského úřadu Zlínského kraje (jeho kanceláře jsou v 9. až 15. podlaží) a tamního finančního úřadu (jeho kanceláře jsou ve 4. až 8. podlaží).\n\nVe spodních patrech budovy je restaurace a nachází se tu i prostory se stálou expozicí či plochy pro aktuální krátkodobé výstavy. Na terase budovy v nejvrchnějším patře je provozována kavárna a vyhlídková plošina.\n\nStavba se stala kulturní památkou České republiky (je vedená pod číslem 1894).\n\nBěhem výstavy \"Deset století architektury\", která v roce 2000 proběhla v areálu Pražského hradu, byla budova zařazena mezi osm nejvýznamnějších památek české architektury 20. století.\n\nRekonstruovaná stavba získala prestižní hlavní cenu \"Grand prix obce architektů\" za rok 2004.\n\n\n"}
{"id": "342250", "url": "https://cs.wikipedia.org/wiki?curid=342250", "title": "Machač", "text": "Machač\n\nPříjmení Machač a Machačová má více nositelů:\n\n"}
{"id": "342260", "url": "https://cs.wikipedia.org/wiki?curid=342260", "title": "Lupek", "text": "Lupek\n\nLupek je sedimentační hornina vzniklá usazením vrstev jílovce na dně prehistorického moře ve všech geologických obdobích. Podstatnou část lupku tvoří jílový minerál kaolinit. V Českých zemích se lupek těžil a těží například v kladensko-rakovnické pánvi nebo na Velkoopatovicku (už uzavřené doly Anna, Prokop, Březinka a doly na Hřebči). Dřívější společnost \"Moravské šamotové a lupkové závody (MŠLZ)\" je od roku 2000 členem skupiny \"Preiss-Daimler Group\" a nese název \"P-D Refractories CZ a.s.\"\n\nLupek je hornina tvořící vrstvy a lupeny, jež lze snadno oddělit v pravidelných útvarech. Na rozdíl od jílu je lupek pevný, ale po zpevnění přechází v jílové břidlice. Po přeměně se formuje do fylitu.\n\n\n\n"}
{"id": "342263", "url": "https://cs.wikipedia.org/wiki?curid=342263", "title": "Kulomet typu 11. roku", "text": "Kulomet typu 11. roku\n\nKulomet Taisho 11 (十一年式軽機関銃 \"11-nen šiki kikandžú\") byl lehký kulomet Japonské císařské armády navržený podle francouzských kulometů. Byl používán zejména mezi lety 1937–1945 na území Číny. Mimo Japonců byl ve výzbroji kolaborantů s Japonskem a partyzánů.\n\nVnější design zbraně je odvozen z francouzského kulometu Hotchkiss Mle 1909. Hlaveň je masivní, vzduchem chlazená a kvůli lepšímu odvádění tepla žebrovaná. Nezávislá napínací páka je umístěna na levém boku zbraně. Pažba je excentrická (vyhnutá doprava), aby vyvažovala těžký podávací mechanismus na levé straně a také kvůli mířidlům umístěným mimo osu hlavně vpravo. Kulomet fungoval na principu odběru plynů z hlavně, měl dlouhý píst (nosič závorníku spojen s pístem). Uzamčení závěru je řešeno kyvnou závorou (odvozeno z Hotchkiss Mle 1914). Nabíjecí mechanismus zbraně je poměrně unikátní, jeho základem je podávací zařízení z Hotchkissova kulometu, které původně posunovalo nábojové rámečky do zbraně, s tím rozdílem že nad ním je \"násypka\" do které se vkládají nábojové pásky do pušky Arisaka typ 38 prostor násypky pojal až 6 ráměčku po pěti nábojích. Vršek násypky kryje víko, které silnou pružinou přitláčí náboje k podavači. Tento originální způsob zásobování municí měl tu výhodu, že kterýkoli voják vybavený standardní opakovací puškou mohl zásobovat kulomet vlastní municí, čímž se usnadňovala doprava munice ke kulometu na bojišti, další výhodou bylo, že se ke kulometu dalo rychle a průběžně doplňovat střelivo. Nevýhodou zbraně je, že používala olejované střelivo (na vrchu zbraně vedle násypky je víčko olejového zásobníku) a proto trpěla na nečistoty, které se do zbraně dostávali nejčastěji při nabíjení.\n"}
{"id": "342264", "url": "https://cs.wikipedia.org/wiki?curid=342264", "title": "Kostel svatého Václava (Václavovice)", "text": "Kostel svatého Václava (Václavovice)\n\nFiliální Kostel svatého Václava je římskokatolický kostel vybudovaný v obci Václavovice v letech 1998-2001. Má kapacitu 100 sedících a 100 stojících návštěvníků a dva zvony: Václava (150 kg) a Marii (100 kg). Náleží k Římskokatolické farnosti Šenov u Ostravy (děkanát Frýdek).\n\nObyvatelé obce usilovali o vlastní kostel od počátku 20. století. Jejich úsilí ovšem zmařily nejdříve obě světové války, později komunistická diktatura. Úmysl tak mohl být realizován až v 90. letech.\n\nPozemek pro stavbu kostela byl zakoupen v roce 1938 a byl připraven i stavební materiál. Válka ovšem stavbu znemožnila. V listopadu 1993 byly po rozmetání předchozích snah komunisty obnoveny snahy o vybudování kostela. 3. května 1995 povolil na žádost místních věřících stavbu kostela olomoucký arcibiskup Jan Graubner a 21. května téhož roku byl základní kámen kostela v Olomouci posvěcen papežem Janem Pavlem II.\n\nVýstavbu kostela organizovaly „Nadace pro výstavbu kostela ve Václavovicích“ (založená v první polovině 90. let a vedená Drahomírem Koločem) a „Sdružení pro výstavbu římskokatolického kostela ve Václavovicích“, které zřídil k 21. prosince 1998 ostravsko-opavský biskup František Václav Lobkowicz a které vedl rovněž Drahomír Kaloč. Stavba začala v říjnu 1998 podle plánů olomouckých architektů Tomáše Černouška a Františka Zajíčka, staveniště bylo biskupem Lobkowiczem vysvěceno 22. března 1999.\n\nZvony Václav (150 kg) a Maria (100 kg) byly vyrobeny zvonařským mistrem Josefem Tkadlecem z Halenkova, vysvěceny byly frýdeckým děkanem O. Sikorou 28. června 2001 v Šenově. Umělecké kovářské práce provedl P. Hřebíček z Ketkovic, řezbářské práce jsou dílem V. Ptaszka z Petřvaldu a F. Nedomela z Bruntálu. Slavnostní zasvěcení kostela sv. Václavu proběhlo 28. září 2001. Náklady na stavbu se vešly do 12 milionů korun.\n\nKostel je 24,7 m dlouhý, 20,7 m široký, výška věže činí 32.,6 m. Pojme 100 sedících a 100 stojících návštěvníků. V roce 2005 obdržel nové varhany.\n\n\n"}
{"id": "342268", "url": "https://cs.wikipedia.org/wiki?curid=342268", "title": "Bitva u al-Fule", "text": "Bitva u al-Fule\n\nBitva u al-Fule se odehrála v září roku 1183 mezi armádou Jeruzalémského království královským regentem Guyem de Lusignan a vojskem sultána Egypta a Sýrie Saladina. Během tažení obou armád je muslimové a křižáci vícekrát střetávali v menších potyčkách více než týden. Konečné střetnutí u al-Fule z taktického hlediska skončilo nerozhodně, z pohledu strategie však křižáci dokázali Saladinovi zabránit v dobytí některé křižácké pevnosti a donutili ho k ústupu. Nicméně Saladinovi vojáci během tažení dokázali napáchat velké škody na palestinském venkově, vesnicích a farmách, čímž byla ekonomika Jeruzalémského království poškozena.\n\nV květnu 1182 podnikl Saladin invazi do Jeruzalémského království přes Ejlat, Zajordánsko a Galileu. Během léta mu jeruzalémští křižáci pod velením svého krále Balduina IV. během bitvy u hradu Belvoir (červenec-srpen 1183) celkem úspěšně vzdorovali. Nicméně palestinské území bylo muslimy zničené, kvůli čemuž nemohli venkované platit dávky svým křižáckým pánům, a tím byli křižáci ekonomicky oslabováni. V září 1183 se u krále Balduina plně rozvinula lepra a nemohl proto již dále samostatně vládnout. Podle feudálních zásad se regentem království stal manžel jeho starší sestry Sibyly Guy de Lusignan, hrabě z Jaffy a Askalonu.\n\n24. srpna 1183 se Saladin vrátil do Damašku. Následně dobyl Aleppo, velké mocenské centrum v Sýrii pod nadvládou jeho zengíovských rivalů, a některá další území v Džezíře a připojil je ke své arabské říši. V září téhož roku Saladin provedl se svou velkou armádou jezdců invazi do Jeruzalémského království. Muslimové překročili Jordán a poté ajjúbovská armáda vyplenila opuštěné město Baisan. Poté muslimové postupovali na západ, kolem Goliášova pramene. Saladin pak utábořil armádu u některého vodního pramene na východ od hradu La Fève. Odtud Saladin vyslal oddíly jezdců, kteří drancovali okolí a ničili všechen možný majetek. Mamlúčtí jezdci vyplundrovali vesnice Dženin a Afrabala a zaútočili na klášter na hoře Tábor. Muslimům se rovněž podařilo zničit křižácký kontingent z Keraku, který se pokusil dostat k hlavnímu jeruzalémskému vojsku.\n\nJeruzalémský regent Guy de Lusignan v očekávání Saladinova útoku nechal shromáždit jeruzalémské vojsko do Seforie. Když se Guyovi donesly informace o směru Saladinova tažení, Guy i s hlavním vojskem vytáhl k malému templářskému hradu La Fève. Jeruzalémskou armádu doprovázeli také neozbrojení poutníci a italští námořníci, celkem křižácká armáda čítala asi 1300 jezdců a 15 000 pěších. Podle současníků to byla největší armáda, jakou kdy Jeruzalémské království postavilo.\n\nEvropané rozvinuli svůj klasický šik směrem k vodním zdrojům Tuba'unova a Goliášova pramene. Předvoj jeruzalémského vojska vedl Renaud de Châtillon, který navrhoval vytáhnout muslimům vstříc a utkat se s nimi. Tohle však ostatní baroni odmítali a prosazovali defenzivní taktiku, kdy spoléhali, že franští kopiníci a italští kušníci dokáží udržet mamlúcké jízdní lučištníky v bezpečné vzdálenosti, zatímco těžká rytířská jízda bude likvidovat či zahánět muslimské jezdecké oddíly, které se přiblíží příliš blízko. Sám regent Guy de Lusignan byl příliš nerozhodný vůdce, než aby se přiklonil k některému z názorů.\n\nMuslimští lučištníci podnikali drobné nájezdy na křižácké linie s cílem vyprovokovat křižáky k unáhlenému protiútoku. To se však Saladinovi nepodařilo a křižáci drželi své pozice. Saladin byl donucen ustoupit od pramenů a postoupit po proudu řeky. Frankové se však ani nepohnuli, zůstávali pořád u pramenů a odmítali přijmout bitvu. Saladin se pokusil znovu křižáky přimět k bitvě, tentokrát tím, že zaútočil na jejich říční zásobovací konvoje. Palestinští Frankové si s sebou do bitvy nějaké zásoby přinesli, ty jim od přerušení zásobování vystačily na tři dny, zatímco italští námořníci a ostatní evropští poutníci si zásoby nepřinesly vůbec žádné a potravinová situace v křižáckém táboře začala být kritická. Frankové měli štěstí a v tuba'unském prameni objevili a dokázali nalovit množství ryb, což křižáky zachránilo před hladověním do té doby, než zásobovací konvoje dokázaly prorazit ajjúbovskou blokádu.\n\nPoté se Saladin dal na pochod směrem k hoře Tábor doufaje, že se mu podaří křižáky vlákat do léčky. Místo toho však Guy de Lusignan začali ustupovat zpět do hradu La Fève. Saladin okamžitě změnil směr, aby křižáky dohnal, ale už se mu nepodařilo křižáky zastavit. Saladinovu armádu z většiny tvořili dobrovolníci, jejichž hlavním motivem na tažení byla kořist, a nikoliv mamlúkové. Tak se stalo, že když nepřicházela rozhodná bitva, Saladinovo vojsko začalo trpět dezercemi, čímž se velmi ztenčilo. Navíc se muslimům začalo krátit zásobování a Saladin musel dát rozkaz k ústupu zpět do Damašku. Rovněž křižáci se vrátili zpět na svou základnu v Seforii.\n\nGuyovi se tak ve výsledku podařilo zmařit Saladinův nájezd a zabránit mu, aby dobyl některý křižácký hrad, či město. Ale stejně jako roku 1182, muslimští jezdci zničili celý okolní venkov a z toho plynoucí příjmy křižáckých pánů. Guy byl svými odpůrci tvrdě kritizován, že nebyl schopný vytáhnout do bitvy a vojsko tak celou tu dobu jen nečinně stálo. Není dnes už zcela jasné, zda to byla Guyova zbabělost, či prozíravost, která mu velela v bitvě jednat tak, jak jednal. Přesto si Guyovi protivníci z řad místních baronů vymohli u krále Balduina odvolání Guye z úřadu královského regenta, kam byl následně dosazen hrabě Raimond z Tripolisu.\n\nKdyž Guy de Lusignan napříště roku 1187 získal velení nad velkou jeruzalémskou armádou, bylo mu znovu vyčítáno, že se vyvaroval přijetí bitvy roku 1183. Přesto Guy a jeho stoupenci prosadili agresivní pochod přes poušť vstříc Saladinové armádě, která křižáckou obklíčila na Hattínských rozích a kompletně 4. července 1187 zničila.\n\n"}
{"id": "342269", "url": "https://cs.wikipedia.org/wiki?curid=342269", "title": "Pico Viejo", "text": "Pico Viejo\n\nPico Viejo ( ) je sopka na ostrově Tenerife. Její vrchol leží v nadmořské výšce 3135 metrů. Po sopce Pico de Teide, na jejímž západním svahu leží, je to druhá nejvyšší hora ostrova.\n\nVrcholovou část sopky pokrývá kráter o průměru asi 800 metrů; v okolí nejvyššího bodu se rozkládá malá náhorní plošina. Dno kráteru je členité a vyznačuje se rozmanitostí barev. Nejvyšší bod se nachází východně od středu kráteru; naopak nejnižší místo kráteru má nadmořskou výšku 2909 metrů. Výškový rozdíl mezi nimi tedy činí přes 200 metrů. Z okrajů kráteru se za dobré viditelnosti otvírá téměř kruhový rozhled na kalderu Las Cañadas která sopky obklopuje, po západní části ostrova Tenerife a v dálce lze spatřit i ostrovy La Palma, La Gomera a Gran Canaria.\n\nVrcholu lze dosáhnout po turistickém chodníku č. 9, buď od východu sestupem od horní stanice kabinové lanovky na Pico del Teide, výstupem od jihu po lávových polích pahoehoe a a-a od Roques de García nebo výstupem od jihozápadu z parkoviště Mirador de Chío odkud se na Pico Viejo naskytuje impozantní pohled. Na jihozápadním svahu sopky přivráceném do kaldery Las Cañadas jsou vidět parazitické sopouchy zvané \"Narices del Teide\" neboli Nos Teide (alternativně nazývané Volcán Chahorra) odkud vytékala láva při poslední erupci 9. června 1798. Černé lávové pole z tohoto roku, zvané Lavas Negras, protíná silnice TF-38 Boca Tauce - Chío. Lávové pole Lavas Negras zahrnuje i několik menších a volně přístupných lávových jeskyň Cuevas Negras. Výstup z této strany zahrnuje převýšení více než tisíc metrů; svahy jsou bez vegetace, pokryté pouze lávovými kameny a sutí, a zvláště ve vyšších partiích je výstup místy dosti náročný. Orientaci v terénu podél stezky usnadňují kamenní mužici.\n"}
{"id": "342271", "url": "https://cs.wikipedia.org/wiki?curid=342271", "title": "Božkov", "text": "Božkov\n\nNázev Božkov má více sídel:\n\n\n\n"}
{"id": "342273", "url": "https://cs.wikipedia.org/wiki?curid=342273", "title": "Šivádží", "text": "Šivádží\n\nŠivádží, plným jménem Šivádžírádžé Bhóslé (maráthsky \"शिवाजीराजे भोसले\"), známý podle svého panovnického titulu též jako čhatrapatí Šivádží, Mughaly přezdívaný „\"horská krysa\"“ (narozený 19. února 1630, zemřel 3. dubna 1680), byl zakladatelem Maráthského státu v západní Indii.\n\nByl synem maráthského náčelníka Šáhdžího z rodu Bhóslé a rádžputské princezny. Jeho otec byl vazalem muslimského sultanátu Ahmadnagar a po jeho zániku roku 1632 složil státu Bidžápur. Šivádží však muslimy nenáviděl, už jako šestnáctiletý mladík roku 1646 napadl Bidžápur zmocnil se dvou muslimských pevností. Za dalšího tažení roku 1659 úkladně zavraždil muslimského vojevůdce Afzala Chána. Po svém nástupu na trůn roku 1664 Šivádží vyhlásil válku Bidžápuru a později i Mughalské říši. Císař Aurangzéb jej dal proto roku 1666 uvěznit, Šivádží však z vězení uprchl a stal se ještě nesmiřitelnějším nepřítelem Mughalů. Jeho sídelním městem bylo Puné, od roku 1664 vládl jako \"rádža\" (král), roku 1674 však přijal titul \"čhatrapati\" (císař), čímž se formálně postavil na roveň mughalskému panovníkovi. Rozšířil území Maráthů na úkor mughalské říše i sousedních hinduistických a muslimských státečků. Expandoval na jih a západ do oblasti Karnatáky až po řeku Tungabhadru.\n\nŠivádží byl vynikající stratég, v boji s Mughaly upřednostňoval guerrilovou taktku v nepřehledném horském terénu, čímž si vysloužil nelichotivé přízvisko \"horská krysa\". Hlavní část jeho armády tvořila lehká jízda. Dokázal si vytvořit také kvalitní námořnictvo, s nímž postupně ovládl téměř celé západní pobřeží Indie. Na moři bojovali Šivádžího vojáci nejen s Mughaly, ale také s Portugalci a somálskými piráty.\n\nByl však i schopný politik a organizátor, Namísto dosavadního lenního systému a dědičných dvorských úřadů zavedl školené úřednictvo a volenou státní radu, v jejímž čele stál \"péšva\" (první ministr).´Hodnostářům nebyla udělována léna, ale vyplácen plat jako obdoba žoldu.\n\nObraz Šivádžho osobnosti je v prameenh hodnocen rozdílně. Podle domácí maráthské tradice byl statečný, velkorysý a moudrý, zatímco muslimské texty zdůraňují jeho hrabivost a brutalitu. Pozdějšími, zejména nacionalistickými historiky, je Šivádží oslavován jako maráthský národní hrdina a inspirátor hinduistického odporu proti muslimskému útlaku. Faktem je, že od poražených muslimských států v okolí svého území vybíral velmi vysoké výpalné, proslul rovněž únosy bohatých muslimů kvůli výkupnému. Co do krutosti si nezadal se svým mughalským nepřítelem Aurangzébem, své odpůrce často zabíjel ocelovými \"tygřími drápy\", připevněnými k prstům.\n\nŠivádžího nástupcem se stal roku 1680 jeho syn Šámbhúdží, který na rozdíl od skromného, asketicky žijícího otce proslul rozmařilostí. Jako vojevůdce nebyl Šambhúdží příliš úspěšný. Aurangzéb jej roku 1689 porazil, zajal, nechal dva týdny mučit a nakonec stít. Novým vládcem se stal Šivádžího madší syn Rádžrám, za jehož vlády začal vzrůstat vliv \"péšvy\" na úkor slábnoucí královské moci. Tento vývoj se naplnil v další generaci, když se roku 1712 stal \"péšvou\" schopný Báladží Višvanáth, který se stal fakticky vládcem. Od roku 1749 byl \"péšva\" Báladží Ráo absolutním vládcem maráthského státu.\n\n\n"}
{"id": "342278", "url": "https://cs.wikipedia.org/wiki?curid=342278", "title": "Bílá Cholunica", "text": "Bílá Cholunica\n\nBílá Cholunica ( [Belaja Cholunica]) je řeka v Kirovské oblasti v Rusku. Je dlouhá 160 km. Povodí řeky je 2800 km².\n\nPramení na západě Hornokamské vysočiny. Protéká zvlněnou krajinou. Ústí zleva do Vjatky (povodí Kamy).\n\nZdrojem vody jsou převážně sněhové srážky. Průměrný roční průtok vody ve vzdálenosti 42 km od ústí činí 13,3 m³/s. Zamrzá v listopadu a rozmrzá v dubnu\n\nJe splavná pro vodáky. Leží na ní město Belaja Cholunica.\n"}
{"id": "342279", "url": "https://cs.wikipedia.org/wiki?curid=342279", "title": "Miroslav Berka", "text": "Miroslav Berka\n\nMiroslav Berka (22. října 1944 Praha – 19. května 1987 Praha) byl český rockový klávesista.\n\nPo maturitě na průmyslové škole spojové techniky v Praze roku 1962 pracoval u spojů, pak se stal profesionálním hudebníkem. Doprovázel Pavla Sedláčka a hrál v Crazy Boys po boku Ladislava Štaidla a Mikyho Volka, dále Golden Star a opět s Miki Volkem. V roce 1963 se stal zakládajícím členem skupiny Olympic, se kterou strávil dvacet pět let svého života a ve které působil až do své smrti.\n\nV Olympicu hrál na klávesové nástroje, zpočátku hlavně na klavír – to když hrál v prvních letech jeho nejoblíbenější styl hudby – rock'n'roll. Když Olympic přešel na beatovou vlnu, vyvolanou hlavně Beatles, začal hrát na foukací harmoniku (ve skladbě \"Želva\") a na varhany, cemballo a jiné. Na albu \"Pták Rosomák\" opět zasedl za piano, ale i za cembalo, klavichord a podobné méně obvyklé klávesové nástroje. Piana se držel až do 70. let, kdy už ale začal převážně užívat elektrická piana Fender a později ARP, což předvedl na albu \"Olympic 4\" (1973). \n\nV polovině 70. let začal hrát na syntezátor, který využil naplno např. u alba Marathon. Po příchodu Milana Brouma na sklonku roku 1975 zažil takzvanou druhou slávu Olympicu, odstartovanou vydáním první části \"Olympické trilogie\" – Prázdninami na Zemi. \n\nPoté následovala \"Ulice\" a po ní \"Laboratoř\". Na těchto albech již používal pouze artrockové syntetizátory a výjimečně elektrická piana. Na albu \"Kanagom\" (1985) jen syntezátory. \n\nV té době sázel na koňské dostihy a navštěvoval kasino, kde hrál karetní hry. Petr Janda přijal na přelomu let 1985/86 do kapely druhého klávesistu Jiřího Valentu, který převzal z velké části všechny nahrávky a sóla. Berka hrál pouze doprovody a menší sóla jako např. na albu \"Bigbít\" (1986).\n\nJeho první ženou se stala dnes už bývalá modelka Irena Berková.\n\nKrátce po jeho úmrtí se narodila dcera Anna Berková (26. července 1987), kterou měl s druhou manželkou Petrou Berkovou.\n\nYamaha DX7, Roland Juno 106, Korg Poly-61, Yamaha CS-01, KORG Mini 700S, Fender Rhodes, ARP digi-piano, Maxi-Korg S, Elka Strings, Wurlitzer, Vox Continental, Hohner Clavinet, Gibson Les Paul Custom (na albu Olympic 4).\n\nBerka propadl gamblerství natolik, že hrál karty také v soukromých společnostech. 19. května 1987 byl nalezen mrtvý ve sklepě jednoho z domů, v němž prohrál značnou sumu, při cestě na koncert do Lucerny. Oficiálně se jednalo o sebevraždu, ovšem existují pochybnosti.\n\n"}
{"id": "342280", "url": "https://cs.wikipedia.org/wiki?curid=342280", "title": "Van Allenovy pásy", "text": "Van Allenovy pásy\n\nVan Allenovy radiační pásy nebo jen radiační pásy jsou oblasti v okolí planety, ve kterých je zachycené korpuskulární záření (energetické ionty a elektrony). Jde o částice slunečního větru, zachycené v magnetickém poli planety, proto je jejich existence možná jen u planet s magnetosférou. Radiační pásy Země se nazývají Van Allenovy pásy podle objevitele vnitřního pásu, profesora Van Allena, který ho objevil na základě měření první americké družice Explorer 1. Rozpoznáváme vnější a vnitřní Van Allenův pás. Vnější objevil Sergej Nikolajevič Věrnov a jeho spolupracovníci na základě údajů ze sovětské sondy Luna 1. Nově byl objeven také třetí pás. Ovšem počet a tvar pásů se jeví různý pro různé energie částic a je závislý na aktivitě jako je magnetická bouře.\n\nVan Allenovy pásy se rozprostírají od výšky zhruba 400 km nad zemským povrchem do vzdálenosti asi 50 000 km. Vnitřní radiační pás tvoří zhuštění částic ve výšce asi 3 000 km, což je okolo 0,1 až 1,5 zemských poloměrů. Vyšší oblast zhuštění ve výšce zhruba 15 000 km (2–10 zemských poloměrů) je vnější pás. Ve vnitřním pásu převládají energetické protony s velkou energií. Je mnohem stabilnější vůči magnetické energii než vnější pás. Ten tvoří méně energetické elektrony s energiemi měřitelnými v kiloelektronvoltech. Pomocí satelitů byla dále v radiačních pásech prokázána přítomnost pozitronů\na ve vnitřním pásu také antiprotonů, jichž zde obíhají řádově miliardy (což je však jen nepatrný podíl ze všech částic). Jejich doba života v pásech, než zaniknou prostřednictvím anihilace, se odhaduje na minuty až hodiny; podle vědců by tak mohly tyto částice v budoucnosti sloužit jako pomocný zdroj energie pro vesmírná plavidla.\n\nOba pásy obklopují Zemi symetricky okolo její magnetické osy. V průřezu mají pásy půlměsícovitý tvar, což je zapříčiněné topologií křivek geomagnetického pole. Zahušťující se křivky vyvolávají efekt magnetického zrcadla, proto jimi většina nabitých částic nemůže proniknout až k pólu. Částice se proto odrážejí zpět a putují k druhému zrcadlu, kde se opět odrazí. Tímto způsobem jsou částice v radiačním pásu dlouhodobě uvězněné a jejich nejvyšší koncentrace se nachází nad rovníkem (kde jsou siločáry nejřidší). Pokud mají částice vhodný úhel letu vzhledem k siločarám a vhodné energie, mohou v oblasti zrcadel proniknout až do atmosféry, kde mohou způsobit polární zář. Pravděpodobnost jejich průniku do atmosféry je tím větší, čím větší příkon částic směrem od Slunce pozorujeme. Největší bývá v období geomagnetických bouří.\n\nNabité částice ve Van Allenových pásech jsou ovládané Lorentzovou silou. Vykonávají tři různé pohyby:\n\nČástice ztrácejí svoji energii při srážkách s částicemi atmosféry. Neustále však přibývají nové částice vznikající rozpadem sekundárního kosmického záření, ze slunečního větru a z ionosféry.\n\nVan Allenovy pásy mají všechny planety s magnetosférou. Nejmohutnější je má ve Sluneční soustavě Jupiter, protože má ze všech planet nejsilnější magnetické pole. Jupiterovy pásy jsou silně ovlivněny měsícem Io, který dodává pásům ionty síry a sodíku. Zvýšená radiace především ve vnitřním pásu způsobuje problémy družicím, jejichž oběžná dráha protíná radiační pás planety, kterou obíhají. Jednou z nich je i Hubbleův vesmírný dalekohled, který se při průletu Van Allenovými radiačními pásy Země vypíná.\n\nV březnu 2013 byla NASA oznámena existence třetího radiačního pásu.\n\nLidem a živým organismům obecně jsou vysokoenergetické protony a záření beta ve van Allenových pásech životu nebezpečné, neboť částice, které se v nich velkou rychlostí pohybují, jsou schopné porušit lidskou DNA. S výjimkou programu Apollo a několika dalších ojedinělých letů se člověk pohyboval v menší vzdálenosti, než je vnitřní hranice vnitřního van Allenova pásu (tedy max do cca 350 km od zemského povrchu).\n"}
{"id": "342281", "url": "https://cs.wikipedia.org/wiki?curid=342281", "title": "Fakultní nemocnice Plzeň", "text": "Fakultní nemocnice Plzeň\n\nFakultní nemocnice Plzeň je zdravotnické zařízení pro základní, specializovanou i superspecializovanou medicínskou péči pro pacienty zejména v Plzeňském kraji. Ve spolupráci s Lékařskou fakultou Univerzity Karlovy v Plzni a Fakultou zdravotnických studií Západočeské univerzity v Plzni se významně podílí na vzdělávání zdravotnických odborníků. Jako jsou zdravotní sestry nebo lékaři. \n\nZahrnuje dva rozsáhlé, od sebe několik kilometrů vzdálené areály v Plzni na Borech a na Lochotíně. Poskytuje lůžkovou i ambulantní péči hlavně pro Plzeňský a Karlovarský kraj na základní i speciální úrovni. Terapii na tzv. superspeciální úrovni poskytuje v některých případech i pro další části České republiky.\n\nV současnosti disponuje zhruba 1800 lůžky a zaměstnává přes 4 tisíce lidí. Ročně zajišťuje asi 55 tisíc hospitalizací a více než 800 tisíc ambulantních vyšetření. Mezi speciální oblasti medicíny, kde FN Plzeň poskytuje tzv. superspeciální lékařskou péči, patří například oblasti umělého oplodnění, operace jater, prostaty a ledvinových nádorů nebo transplantace kostní dřeně. Na jaře 2011 byl v areálu na Lochotíně uveden do provozu nový pavilon Onkologického centra.\n\nOd přelomu 19. a 20. století byla postupně v několika etapách budována Městská všeobecná veřejná nemocnice císaře a krále Františka Josefa I. a některé její budovy slouží v areálu FN Plzeň na Borech dodnes. V roce 1952 byla Městská všeobecná veřejná nemocnice přejmenována na Fakultní nemocnici KÚNZ (krajského ústavu národního zdraví). V dubnu roku 1979 bylo zahájeno budování nového areálu na Lochotíně, jehož výstavba v několika etapách pokračuje dodnes.\n\n"}
{"id": "342287", "url": "https://cs.wikipedia.org/wiki?curid=342287", "title": "Třetí bitva o Narvu (1919)", "text": "Třetí bitva o Narvu (1919)\n\nDruhá bitva o Narvu je jedna z nejkrvavějších v Estonské osvobozenecké válce. Po jejím konci se v Tartu začalo vyjednávat. Bitva byla i o Vánocích. Na Narevskou frontu byla dovezena většina armády.\n\nKomunistické vrchní velení RA vydalo rozkaz k útoku na Estonsko. Po odražení Bělogvardějců od Petrohradu šla armáda do útoku. 18. listopadu Dorazila RA k Narvě. Bitva Začala.\n"}
{"id": "342291", "url": "https://cs.wikipedia.org/wiki?curid=342291", "title": "Dvorec", "text": "Dvorec\n\nDvorec (curia, kurie, někdy i jako dvůr, resp. interpretačně závazné složeniny panský dvorec nebo velmožský dvorec) je typ sídla spojovaný se společenskými elitami, který se v historii objevuje v době halštatské a vyskytuje se až do vrcholného středověku. Dvorec se může vyskytovat jako volně stojící areál, i jako součást hradištního komplexu. \nV rámci raného středověku jsou doklady o dvorcích spojovány se snahami prokázat existenci raně středověkých elit (na Velké Moravě hlavně bojovnických družin). V širším kontextu se tedy při výzkumu charakteru dvorců hledá odpověď na otázky týkající se sociální struktury velkomoravské (ale i raně přemyslovské) společnosti.\n\nNa velkomoravských hradištích (na jejich předhradích) jsou jako relativně samostatné dvorce některými badateli rozpoznávány palisádami nebo ploty oddělené sídelní okrsky. Pokusy je doložit zatím jsou známé z hradiště v Mikulčicích a na Pohansku. Jednoznačně prokázaným dvorcem je uzavřený areál na hradišti Pohansko, který byl prozkoumán a publikován Bořivojem Dostálem. Nověji tuto interpretaci dále rozšířil Jiří Macháček, který prokázal jeho příbuznost s karolinskými opevněnými komplexy podobného charakteru (hovoří se o tzv. \"imitatio imperii\"). Z tohoto se předpokládá jako jediný možný vlastník dvorce velkomoravský panovník. \n\nVedle existence dvorců na velkomoravských hradištích se hypoteticky uvažuje i o existenci samostatně stojících dvorců mimo hradištní areály, které by prokázaly kvalitativně odlišné společenské postavení elitní vrstvy ve velkomoravské říši. V této souvislosti se nejčastěji uvádí velkomoravské pohřebiště v Morkůvkách u Klobouk, které je nejznámějším příkladem bohatých hrobů mimo hradištní komplexy, a zatím zdánlivě i bez sídlištních souvislostí.\n\nO existenci dvorců v raně středověkých Čechách se zmiňují písemné prameny z této doby nebo jen o něco mladší. Jedná se většinou o legendy o sv. Václavovi, Ludmile a Vojtěchovi. Takto jsou doloženy dvorce na hradištích ve Staré Boleslavi (Boleslavův dvůr a dokonce i dvorec jeho družiníka Hněvsy) a Tetíně. Na Pražském hradě stál i snad dvorec kněze Pavla. Podle souvislostí, ve kterých jsou dvorce zmiňovány, se předpokládá, že je vlastnily pouze nejvýznamnější osoby: panovníci, velmožové, resp. církevní hodnostáři. Všechny tyto dvorce stály v rámci větších sídelních komplexů.\n\nO podobě dvorců v 10. století informují archeologické výzkumy. Uprostřed opevněného areálu (rozloha v průměru okolo 1 ha) se obvykle nacházelo větší prostranství (doloženo už i na Pohansku u Břeclavi), které pravděpodobně sloužilo jako shromaždiště. Vedle toho je doloženo více budov s obytnou i hospodářskou funkcí. Oproti starším stavbám je jedinou podstatnější změnou přítomnost kostela. \n\nOd 11. století vznikaly dvorce i mimo sídlištní komplexy hradišť a jejich funkce se pravděpodobně rozrůznila. Vedle hospodářského účelu se u Kosmy zmiňuje knížecí dvorec ve Zbečně, který tvořil základnu při loveckých výpravách knížete a jeho družiny. Další podobné dvory stály v Sadské (ale zde doložena i hospodářská funkce), Živohošti u Slap, Knínu a Kamýku. \n\nVe 12. století se některé původně panovníkovy dvorce dostaly darem do majetku církevních institucí, např. je toto známo o dvorci v Radonicích nad Ohří, který dostal strahovský klášter. Dvorce vlastnil i pražský (Kosmas se zmiňuje o jeho dvorci v Žerciněvsi, dnešních Žerčicích u Mladé Boleslavi) a olomoucký biskup. \n\nExistence dvorce jakožto sídla rané pozemkové šlechty je v českých zemích doložena od druhé poloviny 12. století. Tyto dvorce se mohly nacházet jak na území středověkého města (např. Jarošův dvorec na Starém Městě pražském), tak tvořily venkovská sídla šlechty. V této souvislosti se často nacházely v blízkosti venkovských kostelů (nejčastěji tribunových). V této souvislosti jsou dvorce chápány jako velmi důležitý indikátor emancipace šlechty, které se již nemusela pohybovat v bezprostřední blízkosti panovníka, aby si z jeho milosti udržela nebo i posílila své společenské postavení (skrze udělená beneficia). Fakt, že velmožové dlouhodobě či trvale sídlili na svých venkovských sídlech, svědčí také o jejich vlastnictví více či méně rozsáhlých pozemků, které tvořily hospodářské zázemí dvora a vlastnili také množství jedinců, kteří se o hospodářství starali. Vznikem těchto šlechtických enkláv se zásadně začala měnit celá struktura českých zemí, kde se v dalších staletích mohla šlechta opírající se o své pozemkové majetky domáhat většího podílu na politické moci. \n\n\n\n"}
{"id": "342297", "url": "https://cs.wikipedia.org/wiki?curid=342297", "title": "Lékařská fakulta v Plzni Univerzity Karlovy", "text": "Lékařská fakulta v Plzni Univerzity Karlovy\n\nLékařská fakulta v Plzni je jednou z pěti lékařských fakult Univerzity Karlovy. Patří mezi 17 fakult této univerzity a je zároveň jednou ze tří fakult UK, které nesídlí v Praze (dvě další se nacházejí v Hradci Králové). Výuka studentů a vědecký výzkum probíhají v úzké spolupráci s Fakultní nemocnicí Plzeň.\n\nByla založena dekretem prezidenta republiky č. 135/1945 Sb. ze dne 27. října 1945, původně jen jako plzeňská pobočka původní Lékařské fakulty Univerzity Karlovy, v souvislosti s jejím rozdělením v roce 1953 byla pobočkou tehdejší Fakulty všeobecného lékařství. Samostatnou lékařskou fakultou se stala až v roce 1959.\n\nStudium je organizováno podobně, jako je tomu na ostatních evropských fakultách. Je rozděleno na dva obory. Všeobecné lékařství, jehož absolventi získávají titul MUDr. a dále obor Zubní lékařství, jehož absolventi získávají titul MDDr. Studium Všeobecného lékařství trvá šest let, studium Zubního lékařství roků pět. Pro přijetí musí student složit přijímací zkoušku z fyziky, chemie a biologie. Každým rokem je na fakultu přijato přibližně 230 studentů pro studium oboru Všeobecného lékařství a 50 studentů na obor Zubní lékařství.\n\nV prvním a druhém ročníku je student seznámen s obsahem oborů jako Anatomie, Histologie, Embryologie, Biofyzika, Biochemie a Fyziologie. Dále musí student složit zkoušku ze dvou jazyků (povinně z anglického a dále například z němčiny, španělštiny, francouzštiny) a dále z jazyka latinského. Ve třetím a čtvrtém roce jsou studentům přednášeny preklinické obory: patologická anatomie, patologická fyziologie, mikrobiologie a farmakologie. V posledních dvou letech jsou studenti seznámeni s klinickými obory. Studenti Zubního lékařství studují navíc ještě obory Stomatologická propedeutika a dále Klinická stomatologie, které jim umožňují osvojit si základní stomatologické postupy. Od roku 1992 probíhá ještě paralelně výuka v angličtině pro zahraniční studenty. Po zdárném ukončení studia se absolventům udělují tituly při slavnostní ceremonii v pražském Karolinu.\n\nDoktorský studijní program probíhá na fakultě od roku 1992. Lze studovat tyto obory: Anatomie, Histologie a embryologie, Chirurgie, Dermatovenerologie, Pediatrie, Lékařská farmakologie, Fyziologie a patologická fyziologie, Gynekologie a porodnictví, Hygiena, preventivní lékařství a epidemiologie, Neurologie – psychiatrie, Otorinolaryngologie, Patologie, Sociální lékařství, Stomatologie, Vnitřní nemoci, Radiologie. V akademickém roce 2015-16 studovalo v těchto oborech 66 prezenčních a 118 kombinovaných doktorandů.\n\nOd roku 1997 lze studovat na fakultě i tzv. Univerzitu třetího věku. Lidé v důchodovém věku zde studují ve dvouletém cyklu \"Člověk ve zdraví a nemoci\", k němuž byla v roce 2018 vydána i stejnojmenná publikace. V prvních dvou semestrech studují teoretické obory, druhé dva jsou věnovány oborům klinickým.\n\nCelá řada vyučujících fakulty se podílí na léčení a práci ve fakultních nemocnicích, ale velký význam a rozsah má i jejich vědecko-výzkumná práce. Na fakultě probíhá výzkum v oblastech genetiky, imunologie, vlivu prostředí na zdraví člověka, epidemiologie, prevence a léčení chronických neinfekčních chorob, léčení selhání ledvin dialýzou a transplantacemi ledvin, hematologických chorob, onkologie, stomatologie a dalších.\n\n"}
{"id": "342308", "url": "https://cs.wikipedia.org/wiki?curid=342308", "title": "Pekingský národní stadion", "text": "Pekingský národní stadion\n\nPekingský národní stadion (), známý také jako Ptačí hnízdo (), je stadión, na kterém se odehrávaly Letní olympijské hry 2008.\n\nNávrh stadionu byl vybrán v roce 2002, jeho autorem byla švýcarská architektonická firma Herzog & de Meuron. Výstavba stadionu byla ukončena v březnu 2008 (po 52 měsících) a stála přibližně 3,5 miliardy jüanů (500 milionů dolarů).\n\nNa Národním stadionu se odehrál zahajovací ceremoniál Letních olympijských her 2008, který režíroval Čang I-mou (). Stadion bude také místem, kde se budou konat atletické a fotbalové soutěže. Kapacita stadiónu činí nyní 91 tisíc diváků, po skončení olympijských her však bude zredukována na 80 tisíc diváků.\nTaké se zde konalo Mistrovství světa v atletice 2015. Během zimní olympiády v roce 2022 zde proběhnou slavnostní zahájení a ukončení.\n\n"}
{"id": "342309", "url": "https://cs.wikipedia.org/wiki?curid=342309", "title": "Opel Blitz", "text": "Opel Blitz\n\nPod označením Opel Blitz vyráběla německá automobilka Opel od 30. do 70. let 20. století řadu středních a lehkých nákladních a užitkových automobilů.\n\nJméno Blitz, česky blesk, vzešlo z interní soutěže ukončené 6. října 1930, firma Opel jej ale již 40 let předtím užívala pro svá jízdní kola. Stylizovaný znak blesku firma převzala do svého loga a označovala jím pak všechny své automobily.\n\nFirma Opel byla před druhou světovou válkou největším německým producentem nákladních automobilů. Vyráběla několik druhů automobilů, které se zapsaly do dějin zejména jako vozidla, která sloužila potřebám německé armády za druhé světové války. Nejednalo se však o vozidla čistě vojenská, používala se i v civilní sféře. \n\nPo druhé světové válce bylo zařízení továrny ve městě Brandenburg an der Havel konfiskováno jako válečná kořist a převezeno do SSSR. Ve výrobě vozidel bylo pokračováno pouze v Západním Německu. Mezi zajímavé verze patřil Opel Blitz \"Kastenwagen\", \"Pritschenwagen\", či \"Panoramabus\". Od šedesátých let došlo k modernizaci vozidel a vznikla poslední generace těchto strojů. Firma přecházela na přání zákazníků k osazování vozů dieselovými motory, docházelo k dalším změnám, ale od počátku 70. let došlo k útlumu výroby těchto vozů. V roce 1973 převzala výrobu této řady britská firma Bedford, která je vyráběla až do roku 1987 pod jménem \"Bedford Flash\".\n"}
{"id": "342312", "url": "https://cs.wikipedia.org/wiki?curid=342312", "title": "Taťána Rjabkinová", "text": "Taťána Rjabkinová\n\nTaťána Rjabkinová roz. Pereljavevová ( )(* 3. května 1980, Moskva) je ruská reprezentantka v orientačním běhu, jež v současnosti žije v Moskvě. Jejím největším úspěchem jsou dvě stříbrné medaile ze štafet a middlu na Mistrovství světa v roce 2008 v Olomouci a 2006 v Dánsku. Jejím současným klubem je ruský CSP Novgorod SOIK a švédský SOIK Hellas za který startuje ve skandinávii.\n\n"}
{"id": "342318", "url": "https://cs.wikipedia.org/wiki?curid=342318", "title": "Etiopatogeneze", "text": "Etiopatogeneze\n\nEtiopatogeneze \"(latinsky: aethiopathogenesis)\" je souborem příčin a mechanizmů, které vedou ke vzniku a rozvoji nemoci.\n\nZevní příčiny nemoci jsou obvykle shrnuty v nauce o příčině čili o tzv. etiologii nemoci.Naopak vnitřní faktory převládají při celkovém výkladu vzniku nemoci, tedy v tzv. patogenezi, kterou lze rozdělit na \"formální\" a \"kauzální\".\n\nKauzální patogeneze (\"etiopatogeneze\") podává celkový pohled na vznik nemoci, definuje jakým způsobem dochází k různým projevům onemocnění.\n\nFormální patogeneze popisuje jenom mechanizmus vzniku konkrétních morfologických změn. Např. vzniku kožního vředu, který vznikl hnisáním dvou horních vrstev kůže – epidermis a koria.\n\n\"Etiologie\" odpovídá na otázku proč? a také se ptá, za jakých podmínek vyvolávají chorobu fyzikální, chemické, biologické, sociální a psychické faktory.\n\n\"Patogeneze\" odpovídá na otázku jak? Jakým mechanismem tedy tyto faktory působí na organizmus a jaká je jeho reakce na ně. Zjišťuje lokální a celkové působení faktorů i jejich obecné účinky. Zkoumá také průběh a ukončení nemoci.\n\nEtiologii a patogenezi nelze často od sebe oddělit, a proto se hovoří o \"etiopatogenezi\".\n\nPodle příčin nemoci, zdali jsou v samotném jedinci nebo v jeho okolí, rozlišujeme onemocnění na:\n\nPostupem doby bylo zjištěno, že to, zda jedinec onemocní či nikoli, nezáleží jen na zevních nebo vnitřních faktorech. Při kontaktu s patogenním mikroorganismem stejné virulence (to je \"zevní příčina\") jeden jedinec onemocní manifestním onemocněním, kterému podlehne , druhý také onemocní, ale vyléčí se a získá imunitu, třetí pak onemocní nemanifestně a stane se bacilonosičem (nedostatečná imunitní odpověď) a čtvrtý neonemocní vůbec a získá odolnost vůči mikroorganizmu. Naopak mnoho vrozených metabolických chorob (to je \"vnitřní příčina\") se díky dodržování speciálních diet vůbec neprojeví. \n\nNa každého člověka je nutné pohlížet v jeho bio-psycho-sociální jednotě, protože i sociální a psychické faktory mohou vést k rozvoji nemoci.\n\nMnoho onemocnění má multifaktoriální etiologii, tj. na jejich vzniku se podílí mnoho na sobě nezávislých faktorů.\n\n"}
{"id": "342323", "url": "https://cs.wikipedia.org/wiki?curid=342323", "title": "NTFS-3G", "text": "NTFS-3G\n\nNTFS-3G je open source a volně dostupný ovladač souborového systému NTFS určený pro zápis i čtení. NTFS-3G je dostupný pro operační systém Linux, macOS, FreeBSD, NetBSD, MINIX 3, BeOS a Haiku. Program má dvojí licencování GNU General Public License a proprietární. NTFS-3G byl představen programátorem Szabolcsem Szakacsitsem v červenci 2006. První stabilní verze 1.0 byla vydána 21. února 2007.\n\nNa rozdíl od jiných ovladačů NTFS v Linuxu, jako např. ten v Linuxovém jádru, podporuje NTFS-3G více operačních systémů a umožňuje: vytvořit soubor libovolné velikosti, upravovat ho, přejmenovat, přesunout nebo smazat z oddílu NTFS, včetně komprimovaných a šifrovaných souborů. Je také dostupná experimentální modifikace na úpravu přístupových práv. Oddíly NTFS jsou mountovány pomocí Filesystem in Userspace (FUSE).\n\nNedávné srovnávací testy ukázaly, že různé ovladače a souborové systémy jsou jen málo odlišné ve výkonu:\n\n\nPřesto bylo řečeno, že NTFS-3G ještě není optimalizován na výkon a že hlavní zaměření vývojářů NTFS-3G bude dále na ještě větší spolehlivost a implementování chybějících POSIX funkcionalit.\n\n"}
{"id": "342324", "url": "https://cs.wikipedia.org/wiki?curid=342324", "title": "Jindřich Brabec", "text": "Jindřich Brabec\n\nJindřich Brabec (25. května 1933 Praha – 5. července 2001 tamtéž) byl český hudební skladatel a publicista, manžel profesorky Radoslavy Kvapilové Brabcové, lingvistky a bývalé rektorky Literární akademie Josefa Škvoreckého.\n\nJe autorem mnoha známých písní, například \"Modlitba pro Martu\" (srpen 1968, text Petr Rada) nebo \"Malovaný džbánku\". Hrál na vícero hudebních nástrojů a byl členem několika hudebník těles. Byl také dramaturgem Českého rozhlasu (1965–1971).\n\n"}
{"id": "342329", "url": "https://cs.wikipedia.org/wiki?curid=342329", "title": "Pankrácká pláň", "text": "Pankrácká pláň\n\nPankrácká pláň je oblast na temeni vrchu Pankráce v Praze 4, nazvaného podle kostela sv. Pankráce, který tam poblíž vsí Nusle a Krušina stál již v románské době. Termín se používá především v urbanistických souvislostech; pokud se mluví o geomorfologickém celku, používá se spíše označení Pankrácká terasa. Od vybudování zdejší stanice metra Pankrác byla pankrácká pláň počítána k širšímu městskému centru, ale její urbanistický koncept zůstával dlouho nedokončen.\n\nPři posuzování pražského panoramatu se obvykle bere v úvahu celé temeno vrchu Pankráce. V současnosti (2019) zde stojí tyto budovy, které významně vstupují do dálkových pohledů:\n\nV užším pojetí můžeme za Pankráckou pláň považovat rozvojové plochy vymezené v podmínkách soutěže z r. 1997, která řešila tato území:\n\nZ dvanácti návrhů byl jako vítězný vybrán ten, který navrhl dostavbu plochy šesti výškovými budovami zhruba stejně vysokými jako budova rozhlasu. Soutěž ale nakonec vyzněla naprázdno, protože se nikdy nepřistoupilo k vypracování regulačního plánu. Bylo zpracováno zadání regulačního plánu, ale jeho zadání nebylo schváleno tehdejším obvodním zastupitelstvem Prahy 4.\n\nI bez regulačního plánu byla pláň postupně zastavována. Významný byl rok 2008, v němž byly dokončeny čtyři projekty (jeden obchodní a tři administrativní):\n\nNa konci roku 2008 bylo celkové zastavění následující:\n\nOd prosince 2010 do prosince 2012 probíhala výstavba nové kancelářské budovy City Green Court. Budova o 8 nadzemních podlažích stojí v severozápadním rohu pentagonu na rohu ulic Pujmanové a Hvězdova. Většinu prostoru si pronajaly společnosti PwC, GlaxoSmithKline a Skanska. \n\nV jihozápadním kvadrantu pentagonu developer ECM Real Estate Investments plánoval stavbu dalších dvou výškových budov: luxusní obytný dům „City Epoque“ ve tvaru „V“ o výšce 104 metry a „City Epoque Office“, válcová budova o výšce 75,5 metru, původně byla označována jako hotel, později jako kancelářská budova. Dokončení obytného domu bylo plánováno na 1. čtvrtletí roku 2013. Proti záměru vystoupilo UNESCO, které doporučilo stanovit pro nové budovy výškový limit 60 až 70 metrů. Pankrácká pláň stojí asi 1,5 km od Historického centra Prahy, světového kulturního dědictví UNESCO. Městský soud v Praze v srpnu 2011 zrušil příslušné územní rozhodnutí a samotná firma ECM byla od července 2011 v konkursu. Po úpadku společnosti ECM oba projekty koupila lucemburská společnost Aceur Investment. Projekt bytového domu City Epoque byl později přepracován a dostal nový název V Tower. Jeho původně plánovaná výška 104 m zůstala zachována; realizace probíhala mezi roky 2015 a 2018. Budova ve tvaru válce City Epoque Office nebyla realizovaná a místo ní zde vyrostla menší 40 metrů vysoká kancelářská budova Main Point Pankrác.\n\nV roce 2017 se projekt pěti věžových budov Rezidence Park Kavčí Hory plánovaných v sousedství pentagonu stal jedním z důvodů varování organizace UNESCO, že by historické centrum Prahy mohlo být zařazeno do kategorie „památky v ohrožení“. Central Group zahájí stavbu těchto budov v roce 2019.\n\n\n \n"}
{"id": "342340", "url": "https://cs.wikipedia.org/wiki?curid=342340", "title": "Povídky nebožtíka Ivana Petroviče Bělkina", "text": "Povídky nebožtíka Ivana Petroviče Bělkina\n\nPovídky nebožtíka Ivana Petroviče Bělkina (1830, \"Повести покойного Ивана Петровича Белкина\") je soubor pěti nevelkých povídek ruského romantického básníka, prozaika a dramatika Alexandra Sergejeviče Puškina (1799–1837). Povídkovou sbirku vydal Puškin nejprve pod pseudonymem Ivan Petrovič Bělkin (odtud název cyklu) a jednotlivým povídkám proto předchází vydavatelská poznámka s portrétem Bělkina, jejich údajného autora.\n\nCyklus, česky také někdy vydávaný pod názvem \"Bělkinovy povídky\" reaguje na jednoduchý vkus masového čtenáře vylíčením „neuvěřitelných historek“. Zároveň však rafinovaně paroduje tehdejší obehrané sentimentální zápletky a klišé, ironizuje módní hrdiny a také zakládá tradici „malého člověka“ (neurození hrdinové z obyčejného prostředí) v ruské literatuře. Každá povídka polemicky míří proti určitému literárnímu stylu a jeho charakteristickému syžetu. Všechny povídky jsou údajně inspirovány skutečnou událostí, jsou zasazeny do malých ruských vesnic a vypovídají o životě tehdejších lidí. Jsou zábavné, lehce ironické a úsměvné a čiší z nich duch romantismu.\n\nCyklus se skládá z těchto povídek:\n\n"}
{"id": "342353", "url": "https://cs.wikipedia.org/wiki?curid=342353", "title": "Windows Explorer", "text": "Windows Explorer\n\nWindows Explorer ( ) je v informatice název programu, který je součástí operačního systému Microsoft Windows od verze Windows 95. Název Windows Explorer označuje v systému Microsoft Windows dvě různé role. První je grafické uživatelské rozhraní pro práci se soubory a jejich správu.\n\nDruhá role je podstatně širší a méně zřejmá běžnému uživateli – Windows Explorer zajišťuje zobrazení mnoha grafických prvků, které tvoří samotné grafické uživatelské rozhraní zobrazované na monitoru a umožňuje uživateli počítač ovládat (Hlavní panel s nabídkou Start, plochu). Tato část je spuštěna od startu počítače až do jeho vypnutí (kombinuje v sobě součásti panel, oznamovací oblast, správce oken a další funkce). Tuto roli lze nahradit a změnit tak kompletně chování a vzhled pracovní plochy a nabídky Start.\n\nWindows Explorer je někdy nazýván „Windows GUI shell“ nebo jednoduše „Explorer“.\n"}
{"id": "342354", "url": "https://cs.wikipedia.org/wiki?curid=342354", "title": "Průzkumník", "text": "Průzkumník\n\nPrůzkumník má více významů:\n\n"}
{"id": "342356", "url": "https://cs.wikipedia.org/wiki?curid=342356", "title": "Ágnes Szávayová", "text": "Ágnes Szávayová\n\nÁgnes Szávayová, (* 29. prosince 1988 Kiskunhalas) je bývalá maďarská tenistka, která mezi profesionálkami hrála v sezónách 2004–2013. Ve své kariéře na okruhu WTA Tour zvítězila v pěti singlových a dvou deblových turnajích. V rámci okruhu ITF získala tři tituly ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v dubnu 2008na 13. místě a ve čtyřhře pak v září 2007 na 22. místě.\n\nProfesionální tenisovou kariéru ukončila 6. února 2013 ve dvaceti čtyřech letech ze zdravotních důvodů. V sezóně 2012 si přivodila zlomeninu obratle a na okruh se již nevrátila. Při odchodu sdělila: \"„Dlouho mi trvalo, než jsem se rozhodla, ale nemám na vybranou. Nesmím riskovat své zdraví.“\"\n\nV roce 2007 byla vyhlášena Ženskou tenisovou asociací Nováčkem roku a stala se také nejlepší maďarskou sportovkyní roku.\n\nNa juniorce Grand Slamu získala tři tituly. Z pařížského French Open 2005 si připsala double, když vyhrála dvouhru a spolu s Viktorií Azarenkovou ovládly také čtyřhru. O měsíc později pak s Běloruskou zvítězila na juniorce čtyřhry ve Wimbledonu. Mezi ženami došla na grandslamové úrovni nejdále do čtvrtfinále dvouhry US Open 2007 a na daném turnaji si zahrála také semifinále ženské čtyřhry.\n\nNejkvalitněji obsazený singlový turnaj vyhrála v září 2007, když z pozice šesté nasazené triumfovala na pekingském China Open z kategorie Tier II, po finálové výhře nad Srbkou Jelenou Jankovićovou 6–7, 7–5 a 6–2.\nV maďarském fedcupovém týmu debutovala v roce 2005 utkáním základního bloku 1. skupiny zóny Evropy a Afriky proti Estonsku, v němž s krajankou Barbarou Pozcovou vyhrály čtyřhru. Posledním duelem se stal únorový zápas 1. skupiny zóny Evropy a Afriky Fed Cupu 2009 proti Nizozemsku, když zvítězila nad Wongovou ve dvouhře a spolu s Katalinou Morisovou vyhrála také čtyřhru. V soutěži celkově nastoupila ke čtrnácti mezistátním utkáním s bilancí 8–3 ve dvouhře a 8–5 ve čtyřhře.\n\nMaďarsko reprezentovala na Hrách XXX. olympiády v Londýně, kde vypadla v úvodním kole dvouhry s Britkou Elenou Baltachovou po dvousetovém průběhu 3–6 a 3–6. Po boku Tímey Babosové nastoupila do ženské čtyřhry, v níž byly vyřazeny v první fázi turnaje čtvrtým nasazeným párem Češek Andrea Hlaváčková a Lucie Hradecká. Zúčastnila se také pekingských Letních olympijských her 2008, kde v soutěži dvouhry jako jedenáctá nasazená skončila v prvním kole porážkou od čínské hráčky Ťie Čengové ve třech setech. V ženské čtyřhře startovala s Grétou Arnovou na divokou kartu. V úvodním kole podlehly japonskému páru Ajumi Moritová a Ai Sugijamová.\n\nNarodila se roku 1988 v maďarském Kiskunhalasi a vyrostla ve městě Soltvadkert. Tenis začala hrát v šesti letech, když ji nejdříve vedli rodiče. Později se jejími trenéry stali Zoltán Újhidy, Levente Barátosi, Miklós Hornok, József Bocskay, Zoltán Kuharszky, Karl-Heinz Wetter a Gábor Köves.\n\nMá o pět let mladší sestru Blanku Szávayovou (nar. 1993), která je profesionální tenistka.\n\n"}
{"id": "342359", "url": "https://cs.wikipedia.org/wiki?curid=342359", "title": "Andrej Chramov", "text": "Andrej Chramov\n\nAndrej Chramov ( )(17. leden 1981, Baškirská ASSR) je ruský reprezentant v orientačním běhu, jež v současnosti žije v Krymsku. Jeho největšími úspěchy jsou čtyři zlaté medaile na Mistrovství světa v orientačním běhu v letech 2005 až 2008. Jeho současnými kluby jsou finský Hiisirasti a ruský KSO Chernoe More.\n\n"}
{"id": "342364", "url": "https://cs.wikipedia.org/wiki?curid=342364", "title": "Ladislav Vácha", "text": "Ladislav Vácha\n\nLadislav Vácha (21. března 1899, Brno - 28. června 1943) byl československý gymnasta, člen Sokola, olympionik, který získal pět medailí z Olympijských her. Zemřel po propuštění z vězení, kde byl kvůli svému zapojení do odboje podroben mučení ze strany gestapa.\n\nByl účastníkem již OH 1920. V Paříži 1924 získal dvě bronzové medaile. O čtyři roky později v Amsterodamu získal dvě stříbra a jedno zlato.\n\n\n"}
{"id": "342365", "url": "https://cs.wikipedia.org/wiki?curid=342365", "title": "Piková dáma (novela)", "text": "Piková dáma (novela)\n\nPiková dáma (1834, \"Пиковая дама\") je novela ruského romantického básníka, prozaika a dramatika Alexandra Sergejeviče Puškina (1799 – 1837). Podle novely složil roku 1890 ruský skladatel Petr Iljič Čajkovskij stejnojmennou operu.\n\nV novele nám autor vypráví o důstojníkovi Heřmanovi, který je posedlý touhou zmocnit se tajemství tří vyhrávajících karet, které zná stará hraběnka Anna Fedotovna. Vloudil se proto v noci do jejího domu, k čemuž využil pomoci stařeniny schovanky, se kterou zapředl milostný románek. Hraběnka ale tajemství nechtěla prozradit, a tak ji Heřman vystrašil nenabitou pistolí. Hraběnka psychickou zátěž nevydržela a leknutím zemřela. Zjevila se mu však ve snu a ony tři karty (trojku, sedmu a eso) mu prozradila. Heřman začal na tyto karty postupně sázet a dvakrát vyhrál velkou částku. Při třetí sázce se mu však místo esa zjevila piková dáma jako memento mrtvé hraběnky a Heřmanovi se zdálo, že přihmouřila oči a ušklíbla se. Heřman vše prohrál a skončil jako šílenec. Byl zavřen do nemocnice, kde si neustále mumlal: „\"Trojka, sedma, eso. Trojka, sedma, dáma!“\"\n\n\n\n"}
{"id": "342372", "url": "https://cs.wikipedia.org/wiki?curid=342372", "title": "Dmitrij Cvetkov", "text": "Dmitrij Cvetkov\n\nDmitrij Cvetkov ( ) (10. září 1983) je ruský reprezentant v orientačním běhu, jež v současnosti žije v Sankt-Petěrburgu. Jeho největším úspěchem je jedna stříbrná medaile na Mistrovství světa v orientačním běhu v roce 2008. Jeho současným klubem je švédský OK Tisaren.\n\n"}
{"id": "342376", "url": "https://cs.wikipedia.org/wiki?curid=342376", "title": "Středisko řízení kosmických letů", "text": "Středisko řízení kosmických letů\n\nStředisko řízení kosmických letů nebo taky Středisko řízení vesmírných letů, zkráceně řídící středisko, je centrála, která řídí kosmické lety. Hlavním úkolem střediska je řízení vesmírných letů. Personál řídící letový provoz a jiný podpůrný personál dohlíží na všechny aspekty pomocí telemetrie. \n\nNejvýznamnějšími středisky řízení vesmírných letů jsou Johnsonovo vesmírné středisko amerického Národního úřadu pro letectvo a vesmír (NASA), Středisko řízení letů Roskosmosu ruské Federální kosmické agentury (FKA) a Evropské středisko kosmických operací Evropské kosmické agentury (ESA).\n\nV Spojených státech se středisko řízení pro pilotované vesmírné lety nazývá . Pro nepilotované družice existuje organizace nazývaná Jet Propulsion Laboratory s vlastním střediskem řízení. Jako „mission control center“ se obvykle do angličtiny překládají všechna střediska řízení vesmírných letů na světě.\n\nJohnsonovo vesmírné středisko (JSC, ) v Houstonu, Texasu, USA je hlavní středisko řízení pilotovaných letů Spojených států amerických. Je zde středisko řízení letů a také středisko výcviku astronautů (v USA se místo kosmonaut používá pojem astronaut).\n\nVětšinu (přes 70%) družic řídí „Hlavní zkušební středisko zkoušek a správy kosmických prostředků G. S. Titova“ v Krasnoznamensku u Moskvy. Středisko je složkou Kosmických vojsk Ruska. \n\nStředisko řízení letů (CUP) v Koroljovu u Moskvy je součásti Centrálního vědeckovýzkumného institutu strojírenství (CNIImaš), který sám je podřízen Roskosmosu. Soustředěno je na řízení pilotovaných kosmických letů, tedy letů lodí Sojuz a ruského segmentu Mezinárodní vesmírné stanice. Taktéž řídí několik družic. \n\nV 90. letech 20. století si několik společností a ústavů zřídilo vlastní střediska řízení letů pro své družice. Vedly je jak obavy z případného konfliktu zájmů ministerstva obrany a jejich vlastních, tak vysoká cena služeb požadovaná vojáky. Vlastní středisko řízení letů si zřídila NPO Lavočkina (družice Interbol a Spektr), Vědeckovýzkumný institut přesných přístrojů (družice Gonec), akciové společnosti Persej (spojové družice Express a Gals), Gazkom (družice Jamal) a HTB (družice Bonum 1), ruská centrální banka (systém Bankéř – nicméně družice Kupon je nefunkční). \n\nV zájmu koordinace jednotlivých středisek byl od roku 1999 vytvořen „Jediný státní pozemní automatizovaný systém řízení kosmických objektů“ (\"Единый государственный наземный автоматизированный комплекс управления\").\n\n"}
{"id": "342378", "url": "https://cs.wikipedia.org/wiki?curid=342378", "title": "Jerjomenko", "text": "Jerjomenko\n\nJerjomenko nebo Jeremenko může být :\n\n\n"}
{"id": "342380", "url": "https://cs.wikipedia.org/wiki?curid=342380", "title": "Vetluga (řeka)", "text": "Vetluga (řeka)\n\nVetluga ( , marijsky \"Вӱтла\") je řeka v Kirovské, v Kostromské a v Nižněnovgorodské oblasti a v Marijské republice v Rusku. Je dlouhá 889 km. Povodí řeky má rozlohu 39 400 km².\n\nÚdolí je asymetrické, přičemž levý břeh je nízký, zatímco pravý, složený ze slínů a pískovců, je vysoký místy až 100 m. Až na posledním úseku dolního toku jsou oba břehy nízké a zaplavované při vyšším stavu vody. Rychlost toku je nízká a v údolí řeky je mnoho jezero a starých ramen. Ústí zleva do Volhy na 2029 říčním kilometru.\n\n\nZdrojem vody jsou převážně sněhové srážky. Zamrzá na začátku listopadu a rozmrzá v dubnu.\n\nJe splavná pro vodáky. Vodní doprava je možná v délce 700 km od ústí k soutoku s Vochmou. Leží na ní město Vetluga.\n"}
{"id": "342381", "url": "https://cs.wikipedia.org/wiki?curid=342381", "title": "Robert Pražák", "text": "Robert Pražák\n\nRobert Pražák (3. prosince 1892, Plzeň – 16. května 1966, tamtéž), byl československý gymnasta, olympionik, který získal tři medaile z Olympijských her. V Paříži 1924 získal tři stříbrné medaile.\n\n\n"}
{"id": "342383", "url": "https://cs.wikipedia.org/wiki?curid=342383", "title": "STS-26", "text": "STS-26\n\nSTS-26 byla mise amerického raketoplánu Discovery. Cílem mise bylo obnovení letů, které byly pozastaveny po havárii raketoplánu Challenger a vypuštění družice TDRS-C s urychlovací dvojstupňovou raketou IUS. Tato družice zajišťuje spojení raketoplánů s řídícím střediskem.\n\n\nPříčinou katastrofy raketoplánu Challenger byly motory SRB, proto se tyto motory dočkaly velkého množství vylepšení. Bylo provedeno 155 konstrukčních změn – vylepšení konstrukce zápalníků pohonných hmot, zlepšená konstrukce trysek. Těsnící proužky mezi jednotlivými segmenty motoru, které byly přímou příčinou havárie, získaly robustnější konstrukci. Jejich počet vzrostl na tři oproti předchozím dvěma. Změny se nevyhnula ani vnější palivová nádrž ET, na niž technici vykonali 8 vylepšení a vlastní raketoplán, kde proběhlo až 220 konstrukčních úprav. Přibyl nový nouzový východ a nová možnost úniku posádky z lodi pomocí teleskopické tyče. Upraveny byly také startovací komplexy. Došlo ke zpřísnění opatření na přípravu a provoz raketoplánů. Počet podmínek, které musely před startem vyhovovat, přesáhl 2500. Následkem těchto úprav klesla nosnost raketoplánu na 22 700 kg z předešlých 29 500 kg.\n\nOrbiter Discovery byl 21. června přemístěn do raketové montážní haly VAB, kde ho připojili k vnější palivové nádrži ET, která byla zase spojena s pomocnými motory SRB. Už kompletně smontovaná startovací sestava se 4. července přemístila na startovací rampu 39-B. To byla stejná rampa, z které před více než dvěma lety odstartoval Challenger na svoji poslední misi. 26. srpna bylo zahájeno odpočítávání. V jeho průběhu se vyskytlo neplánované prodloužení v čase T-3h. Kromě toho ale odpočítávání probíhalo hladce a tak v čase T-9 min mohl dát Robert B. Sieck, ředitel startovních příprav, povel ke startu.\n\nV rámci zvýšení bezpečnosti byly na mysu Canaveral během startu v pohotovosti tři helikoptéry typu Sikorsky HH-3. Ty měly poskytnout pomoc posádce raketoplánu v případě, že by musela opustit jeho palubu a přistát pomocí padáků v Atlantiku blízko pobřeží. O 180 km dále hlídkovala loď \"Tahoma\", patřící pobřežní stráži (US Coast Guard), na širém moři byla připravena vrtulníková fregata USS Flatley a 360 km od místa startu kroužilo hlídkové letadlo Lockheed HC-130 národní letecké gardy (Air National Guard).\n\n11. července začalo tankování paliva pro orbitální motory OMS a manévrovací motory RCS. 15. července si jeden technik všiml zápachu okysličovadla v blízkosti levého zadního modulu RCS. Po šestihodinovém pátraní bylo lokalizováno místo, odkud chemikálie unikala. V srpnu byla netěsnost zalita tmelem ze silikonového kaučuku, grafitu a skelných vláken. Problém také nastal s netěsností na pozemním potrubí, které přivádí kapalný vodík do nádrže ET.\n\nRovněž nastaly problémy se zkouškami hlavních motorů raketoplánu SSME. Přepouštěcí ventil na motoru č. 2 se uzavíral příliš pomalu, proto palubní počítač zastavil zkoušku probíhající 4. srpna jen necelou sekundu před zážehem. Vadný ventil byl vyměněn a další zkouška už proběhla bez problémů.\nRaketoplán odstartoval 29. září v 15.37.00 UT. V čase T+2 minuty a 2 sekundy při rychlosti přibližně Mach 4 vyhořelo palivo v motorech SRB, které byly po dvou sekundách odhozeny. Discovery pokračoval v letu po o mnoho strmější dráze než při předcházejících misích, aby se v případě poruchy jednoho z motorů SSME zvýšila šance navedení na nouzovou oběžnou dráhu. V čase T+513 byly po postupném snižování tahu hlavní motory SSME vypnuty. Discovery se ocitl na dráze 65-290 km se sklonem 28,5° k rovníku. O 20 sekund později byla odhozena nádrž ET, která zanikla v atmosféře. Na oběžnou dráhu se raketoplán dostal přibližně v T+40 minut zážehem orbitálních motorů OMS, které jeho rychlost zvýšily o 68 m/s. Operační dráha byla téměř kruhová s průměrnou výškou 296 km.\n\nPo otevření dveří do nákladového prostoru posádka nejdříve otestovala systémy družice TDRS-C. V čase T+6 h 30 minut ji vypustila pod 60° uhlem. Družice i s urychlovacím stupněm IUS se zpočátku pohybovala díky impulzu, který jí udělil pružinový mechanizmus. Později, když byl raketoplán v dostatečné vzdálenosti, tedy asi o půl oběhu, se zažehl motor prvního stupně rakety IUS, jenž dostal družici na přechodovou dráhu. Následující den prostřednictvím druhého stupně vystoupala družice na geostacionární dráhu nad tichomořskou republiku Kiribati. U družice nastaly problémy s nosníky parabolických antén, Discovery měl také problém se zablokováním parabolické antény pro pásmo Ku. Dalším problémem byla záložní povelová linka k hydraulice jednoho z motorů OMS, avšak hlavní systém pracoval bez závad. Třetí závažný problém představoval zablokovaný výparník vody ledem. Aby se zabránilo dalšímu zamrzávání, musela být na palubě raketoplánu udržovaná teplota v rozsahu 27-28 °C. Led posádka odstranila propláchnutím výparníku třemi dávkami vody několik hodin před návratem.\n\nZbytek času zůstávající do přistání posádka věnovala hlavně fotografování zemského povrchu. Nelson se věnoval 60 vzorkům proteinů krystalizovaných v automatickém zařízení ve stavu beztíže. Mezi vzorky byla i bílkovina izolovaná z viru HIV, jejíchž zkoumání je důležité pro boj s chorobou AIDS.\n\n3. října se Discovery vrátil do zemské atmosféry. Po natočení do polohy motory napřed proběhl 170-sekundový zážeh motorů OMS. Ty snížily rychlost stroje. Raketoplán vstoupil do atmosféry nad Tichým oceánem ve výšce 121 km, asi 7600 km od místa přistání. Discovery dosedl na dráhu 17 základny Edwards AFB rychlostí 370 km/h v 11.37 EDT (16.37.18 UT).\n\n"}
{"id": "342384", "url": "https://cs.wikipedia.org/wiki?curid=342384", "title": "Národní kulturní památka", "text": "Národní kulturní památka\n\nNárodní kulturní památka (NKP) je kulturní památka celostátního významu. Tento status památkové ochrany se používal v Československu a následně se používá i v Česku a na Slovensku, ale obdobný status existuje i v řadě dalších zemí, například pod názvem National Heritage Site. V některých státech existují i nižší stupně ochrany, například na regionální nebo resortní úrovni. \n\n"}
{"id": "342387", "url": "https://cs.wikipedia.org/wiki?curid=342387", "title": "Petr Sepéši", "text": "Petr Sepéši\n\nPetr Sepéši (23. dubna 1960 Brezno – 29. července 1985 Františkovy Lázně) byl český zpěvák.\n\nOd roku 1962 žil střídavě v Aši až do své smrti v roce 1985. Vystudoval mechaniku textilních strojů a poté pracoval v n. p. Tosta Aš. V té době se začal vážně zajímat o hudbu a založil kapelu jménem \"Apendix\". V roce 1978 se spřátelil s Petrem Kotvaldem. Od roku 1983 byl partnerem Ivety Bartošové, se kterou také založil pěveckou dvojici, jež nazpívala například známý hit \"Knoflíky lásky\". Zahynul na železničním přejezdu ve Františkových Lázních, večer dne 29. července 1985, kdy mířil z Prahy domů za svou matkou do Aše. Je pochován na městském hřbitově v Aši. Bartošová jej přežila o necelých 29 let.\n\n\n\n"}
{"id": "342388", "url": "https://cs.wikipedia.org/wiki?curid=342388", "title": "Ketština", "text": "Ketština\n\nKetština (\"кет\") je poslední živý představitel jenisejské jazykové rodiny, používaný národem Ketů, kteří dříve podle toponymických údajů obývali rozsáhlé oblasti Západní Sibiře, dnes jsou však jako samostatné etnikum na pokraji vymizení. V roce 2002 čítal počet lidí, kteří se považovali za Kety, 1494 osob, počet mluvčích ketštiny však nepřesahuje 150 lidí. Žijí v Krasnojarském kraji v oblasti řeky Jenisej. Zatím není zjištěna příslušnost ketského jazyka k některé z velkých jazykových rodin, existuje však hypotéza, že tvoří „spojovací článek“ mezi sinokavkazskou a indoevropskou rodinou. Ketština je úzce příbuzná s dnes již prakticky vymřelou jughštinou.\n\nŘada sovětských vědců se pokoušela najít souvislost s izolovaným jihoasijským jazykem burušaski nebo sinotibetskými jazyky, často bývá ketština řazena do navrhované dené-kavkazské jazykové rodiny. Žádná z těchto hypotéz nebyla zatím definitivně potvrzena. Americký jazykovědec Joseph Greenberg navrhl spojitost mezi ketštinou (a dalšími jenisejskými jazyky) a severoamerickou jazykovou rodinou na-dené. V duchu této domněnky publikoval lingvista Edward Wajda v únoru 2008 studii, která spřízněnost obou rodin demonstrovala. Článek byl příznivě přijat významnými odborníky jak na jenisejské jazyky, tak i na jazyky na-dené (Michael Krauss, Jeff Leer, James Kari, Heinrich Werner) a dalšími známými lingvisty (např. Bernard Comrie, Johanna Nichols, Victor Golla, Michael Fortescue a Eric Hamp), což vneslo do otázky klasifikace konsenzus. Někteří odborníci na jenisejské jazyky zůstávají však nadále skeptičtí nebo tuto hypotézu úplně odmítají (např. Stefan Georg).\n\n\n\nOtázka, zda je ketština tónickým jazykem, zůstává předmětem debat, většina odborníků se však shoduje, že ano. Na rozdíl od většiny ostatních tónických jazyků není tón charakteristikou každé slabiky, ale slova. Pět základních tónů v ketštině je:\n\nKetština neměla písmo do 30. let 20. století, kdy se ruský vědec N. K. Karger pokusil o vytvoření písma pro ketštinu na základě latinky a vydal první ketský slabikář, avšak nebyl příliš úspěšný.\nV 80. letech bylo vytvořeno nové ketské písmo na základě mírně upravené azbuky, které se používá v současné době \n\nDříve používaná latinka:\nPísmo založené na azbuce zavedené v roce 1980.\n\n"}
{"id": "342390", "url": "https://cs.wikipedia.org/wiki?curid=342390", "title": "Daniel Šperl", "text": "Daniel Šperl\n\nDaniel Šperl (* 12. dubna 1966, Tábor) je český fotograf, kameraman a historik.\n\nPo absolvování gymnázia studoval na Českém vysokém učení technickém, na Institutu výtvarné fotografie a na FAMU. Po roce 2000 nastoupil na FAMU do doktorského studijního programu. Strávil řadu měsíců na studijních pobytech v USA, Japonsku a Francii.\n\nV listopadu 2019 v pražské Galerii Leica pokřtil knihu \"Amerika\".\n\n"}
{"id": "342392", "url": "https://cs.wikipedia.org/wiki?curid=342392", "title": "Payne", "text": "Payne\n\nPříjmení Payne nosí více osobností:\n\n\n"}
{"id": "342394", "url": "https://cs.wikipedia.org/wiki?curid=342394", "title": "Piková dáma", "text": "Piková dáma\n\nPiková dáma může být:\n\n"}
{"id": "342396", "url": "https://cs.wikipedia.org/wiki?curid=342396", "title": "Šperl", "text": "Šperl\n\nPříjmení Šperl nosí více různých osobností:\n\n"}
{"id": "342397", "url": "https://cs.wikipedia.org/wiki?curid=342397", "title": "Wiktor Potrzebski", "text": "Wiktor Potrzebski\n\nKapitán Wiktor Potrzebski (30. července 1880 Ślesin – 4. září 1944 Varšava) byl polský římskokatolický kněz, pedagog a odbojář. Padl ve varšavském povstání, v němž působil jako polní kaplan. V odboji používal krycí jméno Corda.\n\nWiktor Potrzebski vystudoval kněžský seminář ve Włocławku a poté v roce 1904 obdržel kněžské svěcení. Působil jako farní vikář při kostele Povýšení svatého Kříže v Kole. Během svého kněžského působení projevoval silné patriotické cítění a povzbuzoval své farníky v odporu proti ruské nadvládě, pro což byl perzekvován od carských úřadů.\n\nPozději musel uprchnout do oblasti Chełmu, kde působil mezi uniaty. Zde jej carské úřady vypátraly, zatkly a poslaly do vyhnanství do Murmansku, odkud záhy prchl do Švýcarska, odkud se později přesunul do Rakouska, kde v Innsbrucku studoval na univerzitě ekonomii. \n\nPo válce se vrátil do Polska a byl redaktorem čtvrtletníkem \"Ogniwo\" a prefektem na \"Gymnáziu Boleslava Chrabrého\" v Piotrkowie Trybunalskim. V letech 1928–1937 byl učitelem ve Státním učitelském semináři v Trokách a ředitelem \"Gymnázia Adama Mickiewicze\" v Hrodné, kde jej zastihla válka. \n\nV červenci 1941 se přemístil do Puław poté do Varšavy, kde se časem zapojil do odboje a stal se polním kaplanem Zemské armády, v níž sloužil jako kaplan praporu Vistula a později jednotek v oblasti Śródmieście. Působil též na klášterních školách a v řeholních společenstvích ve čtvrti Praga. \n\nZa varšavského povstání byl kaplanem śródmiejských jednotek. Zahynul 4. září při náletu v troskách domu číslo 4 v ulici Szpitalnej. Spolu s ním zahynula asi stovka dalších osob, včetně deseti dalších členů štábu celé oblasti.\n\n"}
{"id": "342398", "url": "https://cs.wikipedia.org/wiki?curid=342398", "title": "Bojnický zámek", "text": "Bojnický zámek\n\nBojnický zámek je romantický zámek s částečně ponechaným původně gotickým a renesančním základem hradu. Nachází se v Trenčínském kraji a leží na západním okraji města Bojnice. Zámek je viditelný z větší části horního Ponitří. Je postaven na travertinové skále a tvoří ho vnitřní a venkovní hrad s třemi nádvořími. V roce 1970 byl prohlášen za Národní kulturní památku.\n\nArchivní doložené zprávy o hradu, respektive o hradišti nacházejícím se na tomto místě, sahají až do začátku 12. století. První písemná zmínka o hradu se nachází v listině zoborského opatství z roku 1113.\n\nPůvodní hradiště bylo dřevěné. Až v průběhu 13. století, kdy hrad patřil rodu Poznanů (\"některé zdroje uvádějí jméno rodu jako Hont-Poznanů\"), byl přestavěn na kamenný hrad. Prvními feudálními majiteli, jejichž jména se dochovala v historických pramenech, byli právě synové velmože Kazimíra z rodu Poznanů. Na konci 13. století hrad získal Matúš Čák Trenčanský, který byl jeho majitelem až do roku 1321.\n\nPo smrti Matúše Čáka Trenčínského se hrad stal královským majetkem, a tak několikrát změnil majitele. V průběhu 14. a 15. století patřil hrad rodu Gilethů, Ladislavu z Opole, Leustachům, pánům z Jelšavy a Noffryům. Právě Noffryové se zasloužili o rozšíření hradu a vybudovali i opevnění.\n\nPo vymření jejich rodu přešel hrad do vlastnictví Jánoše Korvína, který byl nemanželským synem Matyáše Korvína. Podle pověstí král Matyáš Korvín často navštěvoval Bojnice. Úřední listiny diktoval a podepisoval pod lípou nacházející se před vstupem do hradu. Dokumenty končil vždy větou: \"\"Sub Nostra dilectis Tillis bojniciensibus\"\", tedy \"\"Pod našimi milými lipami Bojnickými.\"\"\n\nPo smrti Matyáše Korvína hrad získali Zápolští, kteří byli jeho majiteli od konce 15. století až do roku 1526. Po nich získali v roce 1527 hrad Turzové. František Turzo hrad značně rozšířil a nechal zpevnit opevnění. Změnil i charakter stavby – do té doby gotický hrad nechal přestavět na renesanční zámek.\n\nKdyž rod Turzů vymřel, zámek se stal královským majetkem. V roce 1644 ho král daroval rodině Pálfyů, kteří ho v druhé polovině 17. století přestavěli do barokního stylu. Tuto přestavbu respektovali pro vysokou uměleckou hodnotu i při pozdějších stavebních úpravách. Při této přestavbě zámku vznikla v roce 1662 barokní kaple s jedinečnou štukovou klenbou, která byla doplněna o figurální fresku s náboženskými motivy. Vybudovaly se i nové obytné budovy, které se situovaly do někdejšího předhradí. V letech 1889 až 1910 uskutečnil poslední feudální majitel Ján František Pálfi poslední rozsáhlou přestavbu zámku, která byla v neogotickém stylu. Právě díky této přestavbě zámek nabyl své charakteristické rysy a současný vzhled. Ján František Pálfi se osobně, až do své smrti v roce 1908, účastnil přestavby zámku. Za vzor mu posloužily zejména monumentální středověké evropské architektury z Itálie a Francie.\n\nV roce 1939 zámek a k němu patřící pozemky koupila firma Baťa. Na základě Benešových dekretů po válce připadl její majetek státu.\n\nO pět let později, dne 9. května 1950 zámek vyhořel. Na náklady státu byly odstraněny následky požáru a převedla se celková obnova zámku. Současně bylo rozhodnuto, že zde bude zřízeno muzeum, které je součástí Slovenského národního muzea. Zámek byl v roce 1970 prohlášen za Národní kulturní památku. Čtyřicet dva let po smrti Jana Františka Pálfiho se tedy splnilo jeho přání, aby se ze zámku stalo muzeum přístupné veřejnosti.\n\nBojnický zámek má v současnosti romantický charakter, což je vidět i na fasádě obytné věže, která je velmi členitá. Také otvory v hradbách, portály, stěny, atiky a různé kované detaily jsou typické pro romantickou architekturu.\n\nV současnosti je zámek součástí Slovenského národního muzea. V roce 1970 byl prohlášen za Národní kulturní památku a je přístupný veřejnosti . V padesátých letech byla objevena pod zámkem jeskyně.\n\nK Bojnickému zámku patří i přilehlý zámecký park, ve kterém roste mnoho různých exemplářů stromů a vzácná, přibližně sedmisetletá, Lípa krále Matyáše před vchodem do zámku. Tato lípa je pravděpodobně nejstarší strom na Slovensku. Součástí zámeckého parku je i zoologická zahrada, v níž se nacházejí vzácné exempláře cizokrajných živočichů. Park pokračuje dále lesoparkem ve Strážovských vrších.\n\nZámek se objevil ve filmu Šíleně smutná princezna (r.B.Zeman - 1968).\n"}
{"id": "342402", "url": "https://cs.wikipedia.org/wiki?curid=342402", "title": "Děvky ty to znaj", "text": "Děvky ty to znaj\n\nDěvky ty to znaj je CD české hudební skupiny Kabát. Bylo vydáno v roce 1993. Obal alba namaloval český ilustrátor Petr Urban. Kabát mu za to věnoval píseň \"Pivrnec\", jehož Urban vymyslel. Produkce se ujal Tomáš Vráb.\n\n"}
{"id": "342410", "url": "https://cs.wikipedia.org/wiki?curid=342410", "title": "Colorado (album, Kabát)", "text": "Colorado (album, Kabát)\n\nColorado je třetí studiové album české rockové skupiny Kabát. Album vyšlo v září 1994 u vydavatelství Monitor-EMI.\n\n\n\n"}
{"id": "342412", "url": "https://cs.wikipedia.org/wiki?curid=342412", "title": "Země plná trpaslíků", "text": "Země plná trpaslíků\n\nZemě plná trpaslíků je páté CD české hudební kapely Kabát. Nahráváno bylo v od srpna do října roku 1995 ve studiu Hacienda. Ve stejném roce bylo i vydáno. Kromě skupiny Kabát se na albu podíleli i další hosté, například M. Slezák, D. Čámský. Album se původně mělo jmenovat \"Sněhurka je negr\", to však neprošlo cenzurou. Album produkoval Miloš \"Dodo\" Doležal.\n\nSeznam písní na tomto albu:\n"}
{"id": "342413", "url": "https://cs.wikipedia.org/wiki?curid=342413", "title": "Josef Holeček (kanoista)", "text": "Josef Holeček (kanoista)\n\nJosef Holeček (25. ledna 1921, Říčany u Prahy – 20. února 2005) byl československý kanoista, olympionik, který získal dvě zlaté medaile z Olympijských her.\n\nNarodil se v Říčanech u Prahy. Vystudoval vysokou školu ekonomickou a pak více než 30 let pracoval v zahraničním obchodě. Hovořil německy, anglicky, rusky a francouzsky. Od svého mládí se všestranně tělesně vzdělával. Cvičil v Sokole, plaval, lyžoval i vesloval. K veslování se dostal po tom, co se jeho rodina přestěhovala na Lounsko, kde trénoval na řece Ohři. V 15 letech s tím ale skončil a po přestěhování do Prahy v roce 1936 přešel na rychlostní kanoistiku. Jako většina tehdejších sportovců se připravoval na závody sám, bez trenéra a metodiku tréninků zkoušel na vlastní kůži. Podle tehdejších zvyklostí si stavěl své lodě sám. V roce 1948 byl nominován na XIV. olympijské hry v Londýně. V kanoi jednotlivců v závodě na jeden kilometr zvítězil a stal se olympijským vítězem. Na mistrovství světa v Kodani vybojoval titul Mistr světa opět v závodě na jeden kilometr a na vzdálenost 10 kilometrů byl stříbrný. Na XV. Olympijských hrách v Helsinkách v roce 1952 obhájil své olympijské prvenství. Své sportovní zkušenosti předával celé plejádě generací závodníků, kteří se snažili jej následovat. Pořádně se to podařilo až Martinovi Doktorovi. Po dlouhých 48 letech.\n\nV Londýně 1948 získal zlato v závodě jednotlivců na 1000 metrů a o čtyři roky později v Helsinkách ho obhájil.\n\n\n"}
{"id": "342415", "url": "https://cs.wikipedia.org/wiki?curid=342415", "title": "MegaHu", "text": "MegaHu\n\nMegaHu je CD české hudební kapely Kabát. Bylo vydáno roku 1999. Na přebalu je vyfocený bezdomovec zvaný \"Megahu\" který močí na zeď. V titulní písni je v textu slyšet jeho životopis. Nejznámější a nejhranější skladbou z tohoto alba je \"Šaman\". \n\nSeznam písní na tomto albu:\n"}
{"id": "342416", "url": "https://cs.wikipedia.org/wiki?curid=342416", "title": "Go satane go", "text": "Go satane go\n\nGo satane go je CD české hudební kapely Kabát. Bylo vydáno roku 2000. Tento slogan (který sloužil jako reklama na toto album) byl vyvěšován na billboardech, ale na oficiální stížnost občanů Prahy 5 měl být odstraněn, že je prý urážka všech kresťanů, židovských obcí a muslimů žíjící v ČR. Odstranění bylo zamítnuto, protože se jedná jen o parodii \"Go ježíšku go\".\n\nSeznam písní na tomto albu:\n"}
{"id": "342417", "url": "https://cs.wikipedia.org/wiki?curid=342417", "title": "Půda a svoboda", "text": "Půda a svoboda\n\nPůda a svoboda (rusky: Земля и воля, foneticky: Zemlja i volja) byly dvě ruské narodnické organizace.\n\nPrvní organizace \"Půda a svoboda\" byla založená v roce 1862 z iniciativy Alexandra Gercena a Nikolaje Ogareva se sídlem v Petrohradě. Menší buňky byly rozesety v dalších ruských městech.Za svůj politický cíl si kladla svržení samoděržaví a rozpoutání rolnické revoluce (odtud název organizace). Udržovala vzájemné styky s Gercenovým emigračním listem \"Kolokol\" (\"Zvon\"). Tato organizace byla rozmetána po zásahu vlády v roce 1864. Jejími hlavními představiteli byli bratři Alexandr a Nikolaj Serno-Solovjevičové, Nikolaj Obručev a Alexandr Slepcov.\n\nDruhá organizace \"Půda a svoboda\" vznikla v roce 1876 jakožto reakce na neúspěšnou předchozí akci \"„chození mezi lid“\" z roku 1874. Jejím novým zakladatelem se stal Mark Natanson. Původní název organizace \"Severní revoluční národnická skupina\" byl roku 1878 změněn na \"Půda a svoboda\". O rok později 1879 došlo, kvůli vnitřním rozporům zejména v otázkách politického boje a konání teroristických akcí, k rozštěpení na dvě nástupnické organizace Čornyj pereděl (rusky: \"Чёрный передел\", česky: \"Černé znovurozdělení\") a Narodnaja volja (rusky: \"Народная Воля\", česky: \"Svoboda lidu\").\n"}
{"id": "342418", "url": "https://cs.wikipedia.org/wiki?curid=342418", "title": "Dole v dole", "text": "Dole v dole\n\nDole v dole je CD české hudební kapely Kabát. Bylo nahráváno od května do října 2003 ve studiu SONO a Nouzov. Vyšlo 14. října 2003.\n\nAutorem obalu je Martin Mišík.\n\n"}
{"id": "342420", "url": "https://cs.wikipedia.org/wiki?curid=342420", "title": "Anunnaki", "text": "Anunnaki\n\nAnunnaki, Anunnakové (často nazývaní Annunaki, Ananaki, Annunaku) jsou skupinou sumerských a akkadských božstev, příbuzných (v některých případech překrývajících se) s Anunna ('Padesát Velkých Bohů') a s Igigi (nižší božstva). Název je psán v několika variantách: \"a-nun-na(-k)\", \"a-nuna-ke-ne\", \"a-nun-na\"; v překladu 'ti, co jsou královské krve', či 'z vnešeného sémě'; 'Anu-na-ki' v sumerštině znamená 'nebe a země'.\n\nNalezneme je v babylonském mýtu o stvoření světa Enúma Eliš. Podle VI. tabulky mýtu, Marduk po stvoření lidstva rozdělí Anunnaki a přidělí jim jejich místa: 300 v podzemí a 300 v nebi (\"Anunnaki\" a \"Igigi\"). Jako výraz díku \"Anunnaki\" ('Velcí Bohové') postavili Mardukovi chrám, známý jako Esagila.\n\nPodle novějších babylonských mýtů Anunnaki byli dětmi Anu a Ki, božských sourozenců, kteří sami byli dětmi Anšara a Kišary (Vládce \"(otáčení)\" Nebes a Vládkyně \"(otáčení)\" Země, Nebeské póly). Anšar a Kišara byly děti Lachmua a Lachamy (\"těch z bahna\"); tato jména přináležela strážcům brány chrámu zasvěceného Abzu v Eridu - místu stvoření. \n\nHlavou Anunnaki sněmu byl Velký Anu (spíš než za boha nebes byl považován za nebesa sama - \"\"Anu\"\" sumersky znamená oblohu, nebesa) z Uruku, ostatními členy byli jeho potomci. Jeho pozici převzal Enlil ('En' = pán, 'lil' = vzduch, dech, vítr), který podle tehdejší víry oddělil nebesa od země. To vyvolalo pozdější rozepři mezi Enlilem z Nippuru a jeho nevlastním bratrem Enkim z Eridu ohledně oprávněnosti převzetí vedení Enlilem. Enki (En = pán, ki = země) byl bohem vodstva, a navíc i bohem moudrosti a magie; později byl prezentován i jako alchymista. Když Igigi začali stávkovat a odmítali pokračovat v práci na údržbě chodu vesmíru, v den \"Shappatu\" (Hebrejsky: שבת, Anglicky: \"Shabbath\") Enki stvořil lidstvo k převzetí odpovědnosti za úlohy, které bozi přestali plnit. Anunnaki tvořili vyšší sněm bohů, a byli společníky Anua. Byla jim přidělena místa na Zemi i v podsvětí. Nejznámějšími jsou Asaru, Asarualim, Asarualimnunna, Asaruludu, En-Ki, Namru, Namtillaku a Tutu. \n"}
{"id": "342421", "url": "https://cs.wikipedia.org/wiki?curid=342421", "title": "Jana Krausová", "text": "Jana Krausová\n\nJana Krausová, rozená Pehrová (* 25. ledna 1954 Praha) je česká herečka a výtvarnice, dcera herce Josefa Pehra, matka zpěváka a herce Davida Krause a herce a divadelního režiséra Adama Krause, bývalá manželka herce a moderátora Jana Krause a bývalá partnerka herce Karla Rodena.\n\nPochází z umělecké rodiny, její otec byl známý herec a loutkoherec Josef Pehr, matka byla výtvarnice a loutkoherečka. Dětství prožila Jana s maminkou a babičkou, občas se vídala s otcem. Po základní škole studovala střední umělecko-průmyslovou školu, obor grafika a monumentální malba, poté vystudovala pražskou AVU.\n\nV osmdesátých letech se provdala za herce Jana Krause, s nímž má dva syny Davida a Adama. V roce 1994 se ale se svým manželem Janem rozešla, přesto však zůstali formálně manželé. V roce 2006 se rozvedli. Začala žít s hercem Karlem Rodenem.\n\nNyní pořádá výstavy svých děl (keramiky a obrazů), hraje ve filmech, v divadle i televizních seriálech.\n\n\n\n\n\n"}
{"id": "342422", "url": "https://cs.wikipedia.org/wiki?curid=342422", "title": "Tropismus", "text": "Tropismus\n\nTropismus (z řeckého \"tropos\", obrat) je orientace živých organismů podle nějaké stimulace, podráždění nebo podnětu, a to beze změny místa (nelokomoční pohyb). Organismus se tedy naklání nebo obrací k podnětu nebo od něho (odvetný pohyb). Tropismus může být pozitivní (směrem ke světlu a podobně), anebo negativní (například proti gravitaci).\n\nTropismus je velmi rozšířený jev mezi rostlinami i nepohyblivými živočichy, jeden z nejjednodušších projevů dráždivosti. Hraje velkou roli u virů a patogenů. \n\nRozlišujeme například:\n\nVýznamnými pracemi o tropismech vynikl český biolog Emanuel Rádl.\n\nOd tropických pohybů, orientovaných vůči podnětu, je třeba odlišit pohyby nastické (neorientované), jako je například otevírání a zavírání květu podle osvětlení.\n\n"}
{"id": "342424", "url": "https://cs.wikipedia.org/wiki?curid=342424", "title": "Popel (rozcestník)", "text": "Popel (rozcestník)\n\nPopel může být:\n\n\n"}
{"id": "342425", "url": "https://cs.wikipedia.org/wiki?curid=342425", "title": "Smržovité", "text": "Smržovité\n\nSmržovité (Morchellaceae) je čeleď vřeckovýtrusných hub.\n\nPodle nových genetických dat se do smržovitých mohou řadit tři rody:\n\n\nNěkdy se lze setkat i s tím, že pod čeleď smržovitých je řazeno více rodů.\n"}
{"id": "342427", "url": "https://cs.wikipedia.org/wiki?curid=342427", "title": "Římskokatolická farnost Moravská Nová Ves", "text": "Římskokatolická farnost Moravská Nová Ves\n\nŘímskokatolická farnost Moravská Nová Ves je územní společenství římských katolíků v děkanátu Břeclav s farním kostelem svatého Jakuba Staršího.\n\n\nMoravská Nová Ves byla založena ve druhé polovině 13. století cisterciáky z velehradského kláštera. Ti zde také postavili faru s kostelem sv. Jakuba staršího. Pro svou příhraniční polohu vesnice trpěla častými cizími vpády a několikrát dokonce zcela zpustla. Od konce třicetileté války zajišťovali katolickou duchovní správu jezuité z Čejkovic, v letech 1653 – 1683 byla fara spravována z Mikulčic. Po vypálení Mikulčic za tureckého vpádu na jižní Moravu v 80. letech 17. století byla správa farnosti přestěhována do Nové Vsi, kde byly podmínky příznivější. Poté, co ve druhé polovině 18. století už dosavadní gotický kostelík nemohl stačit pro vzrůstající počet obyvatel obce, byl roku 1770 zbořen (kromě věže) a na jeho místě postaven o tři roky později nový kostel.\nV letech 1949-1950 zde působil jako farní vikář Bohuslav Burian.\nOd 1. srpna 2014 byl jako farář ustanoven R. D. Mgr. Marián Kalina.\nAdorační den farnosti spolu s dnem vzájemných modliteb farnosti za bohoslovce a bohoslovců za farnost Moravská Nová Ves připadá každoročně na 29. června.\n\nVe farnosti jdou pravidelně slouženy bohoslužby.Podařilo se obnovit poutní mše svaté k Panně Marii Pomocné v Týnci (patronce Podluží).Na první pátky v měsíci se věřící schází ve farním kostele ke společné modlitbě živého růžence a adoraci za farnost. Každý pátek jsou věřící zváni na tichou adoraci \"Hodinka s Ježíšem\". V obcích patřících do farnosti probíhá výuka náboženství,na faře se schází dospělí k četbě Bible, přípravám před udělováním svátostí, ministranti k formaci atd. Farnost pořádá nejrůznější akce pro děti i dospělé.\n\n"}
{"id": "342430", "url": "https://cs.wikipedia.org/wiki?curid=342430", "title": "Pražák", "text": "Pražák\n\nPražák může být:\n\n\n\n"}
{"id": "342431", "url": "https://cs.wikipedia.org/wiki?curid=342431", "title": "Theatrum Europaeum", "text": "Theatrum Europaeum\n\nTheatrum Europaeum je německy psané historické dílo, které vycházelo mezi lety 1633 až 1738. První z 21 ilustrovaných svazků díla vydával Matthäus Merian, který také vytvořil jejich obrazovou část. Jedinečný význam má \"Theatrum Europaeum\" jako kronika Evropy v průběhu třicetileté války a za panování Ludvíka XIV. ve Francii. Ve všech svazcích se objevuje na 720 mědirytin, z toho 140 od Meriana, a jednotlivé díly mají mezi 400 až 1500 stranami.\n\nJohann Philipp Abelin nejprve sepsal \"Historische Chronik od. Beschreibung der Geschichte von Anfang der Welt bis 1619\" (\"Historická kronika, aneb popis dějin od počátku světa do roku 1619\"), kterou následně vydal pod přezdívkou Gottfried. Toto dílo se dočkalo několika vydání a Meurs je přeložil do nizozemštiny. Matthäus Merian, obratný frankfurtský nakladatel, poté uložil Abelinovi, aby pokračoval v této kronice, kterou pak Abelin vydal svým jménem a sice nejprve druhý díl roku 1633, a první díl chronologicky předcházející vyšel až roku 1635 pod názvem \"Theatrum Europaeum oder Beschreibung aller denkwürdigen Geschichten, so hin und wieder. fürnemlich in Europa von 1617 sich zugetragen\" (\"Theatrum Europaeum aneb popis všech pamětihodných událostí, které se tu a tam, zejména v Evropě od roku 1617 odehrály\").\n\nZ tohoto díla se vyvinul rozsáhlý historický sborník, sahající až po rok 1718. Později v létech 1646–1738 v něm pokračovalo několik dalších spisovatelů s nestejným zdarem a nakonec vyšlo celkem dvacet jedna dílů ve folio, z nichž dva první, sepsané Abelinem, jsou nejcennější.\n\nDnes je dílo zdigitalizováno a přístupné na internetu: Úplný digitalizát Univerzity v Augsburgu (německy).\n"}
{"id": "342437", "url": "https://cs.wikipedia.org/wiki?curid=342437", "title": "Vinnie Moore", "text": "Vinnie Moore\n\nVinnie Moore (* 14. dubna 1964, New Castle, Delaware) je americký kytarista a člen anglické hard rockové skupiny UFO. Spolu s Yngwie Malmsteenem, Tony MacAlpinem a jinými kytaristy, je Vinnie Moore známý jako jeden z nejvlivnějších kytaristů tzv. shredderského boomu v polovině 80. let.\n\nKdyž Vinnie jako 12letý vzal do rukou svou první kytaru (Kay), opanovalo ho, jak sám říká, kytarové šílenství. Velký vliv na něj, krom jiných kapel, měli Jeff Beck, Beatles, Led Zeppelin, Deep Purple a Queen.\n\nJako 14letý brával lekce od soukromého učitele, založil vlastní skupinu, ve které hráli převzaté skladby. Po pár letech hraní s různými kapelami se Vinnie rozhodl, že je na čase skončit s covery a začít tvořit vlastní hudbu. Odešel ze skupiny, koupil si 4 stopý magnetofon a začal experimentovat s vlastními nahrávkami, které přeměňoval na skladby.\n\nPo mnoha hodinách skládání Vinnie poslal svou demo nahrávku do časopisu Guitar Player, přes který se dostal do širšího povědomí v rubrice \"Spotlight\". To vedlo k jeho první profesionální práci v hudební branži. Složil a zahrál skladbu pro reklamu firmy Pepsi (v reklamě je vidět jen ruce v detailním záběru).\n\nV roce 1987 vydala firma Shrapnel jeho debutové album Mind´s Eye. Vinnieho velmi rychle označili za \"nejlepšího nováčka\" v časopisech Guitar Player, Guitar a Guitar World. Alba se prodalo víc jak 100 000 kopií.\n\nVinnie Moore vyzkoušel během let mnoho kytar, nakonec si vybral značku MusicMan. V roce 2007 přešel na značku DEAN Guitars. Během zimní National Association of Music Merchants show, v lednu 2008, uvedla firma DEAN na trh kytaru Vinnie MOORE Signature. Jde o \"DEAN VM-2000 Signature Model\", která má jeho \"ShredHead\" humbucker u kobylky. Vinnie také podepsal smlouvu s firmou ENGL amplification.\n\nČlenové, kteří spolupracují nebo spolupracovali na Vinnieho sólových albech.\".\n\n\n\n\n\n\n\n"}
{"id": "342438", "url": "https://cs.wikipedia.org/wiki?curid=342438", "title": "Svatopetrské náměstí", "text": "Svatopetrské náměstí\n\nSvatopetrské náměstí (italsky\" Piazza San Pietro\") je hlavní vatikánské náměstí ležící před bazilikou sv. Petra. Patří k nejkrásnějším veřejným prostranstvím na světě. Dnešní monumentální podobu dostalo za papeže Alexandra VII. (1655-1667). Ten ještě v den, kdy byl zvolen papežem, požádal Giana Lorenza Berniniho, aby zpracoval nové úpravy náměstí. Náměstí se skládá ze dvou prostranství, většího elipsovitého a menšího lichoběžníkového. Sedmnáct metrů širokou kolonádu tvoří vždy čtyři toskánské sloupy v řadě o výšce patnácti metrů (celkem pak 284 sloupů a 88 pilířů). Na horní římse kolonády jsou umístěny sochy svatých, po sedmdesáti na každé straně. Ideovým svorníkem sochařské výzdoby je socha Krista Spasitele nad středem fasády baziliky sv. Petra. Náměstí má kapacitu zhruba 400 000 lidí. Vedle obelisku jsou na náměstí fontány od Carla Maderna.\n\nVe středu náměstí se tyčí obelisk vysoký 25,5 m (s podstavou 41 m) a vážící 331 t. Nejsou na něm zachovány žádné egyptské hieroglyfy. Původně byl vztyčen v Iunu dnes neznámým faraonem z 5. dynastie. Císař Augustus nechal obelisk přemístit na Forum Julianum v Alexandrii. Roku 37 jej nechal císař Caligula podruhé přemístit, tentokrát po moři do Říma, kde byl znovuvztyčen na Neronově/Caligulově circu. Roku 1586 byl obelisk potřetí přesunut a to na svoji současnou pozici, přesun si objednal papež Sixtus V. a realizován byl pod vedením architekta Domenica Fontany.\n"}
{"id": "342443", "url": "https://cs.wikipedia.org/wiki?curid=342443", "title": "Mistrovství světa v atletice 2003", "text": "Mistrovství světa v atletice 2003\n\n9. mistrovství světa v atletice (oficiálním anglickým názvem: \"2003 IAAF World Championship in Athletics\") se uskutečnilo mezi 23. srpnem a 31. srpna 2003 ve francouzské Paříži. Soutěže probíhaly na Stade de France a v jeho okolí. Mistrovství se zúčastnilo 1679 atletů včetně 23 českých\nreprezentantů. Nejúspěšnější zemí se staly Spojené státy americké se 17 medailemi (Rusko mělo medailí 19, ale americké měly v součtu vyšší hodnotu).\n\nČeská republika získala jednu stříbrnou medaili zásluhou Romana Šebrleho v desetiboji.\n\n\n"}
{"id": "342444", "url": "https://cs.wikipedia.org/wiki?curid=342444", "title": "Sania Mirzaová", "text": "Sania Mirzaová\n\nSania Mirzaová (* 15. listopadu 1986 Bombaj, Maháráštra) je indická profesionální tenistka a mezi roky 2015–2017 světová jednička ve čtyřhře, historicky 33. v pořadí a čtvrtá z asijského kontinentu, která na čele strávila 91 týdnů. V letech 2003–2012 hrála, vyjma čtyřhry, také dvouhru a byla indickou jedničkou v obou soutěžích. Pro dlouhodobé zranění zápěstí opustila singlovou kariéru. Představuje nejúspěšnější indickou tenistku. Na okruhu porazila bývalé světové jedničky Martinu Hingisovou, Dinaru Safinovou a Viktorii Azarenkovou.\n\nOd dubna 2017 se její spoluhráčkou stala Kazaška Jaroslava Švedovová. Osm předchozích měsíců hrála po boku Češky Barbory Strýcovou, s níž vyhrála první společný turnaj v Cincinnati, do nějž nastoupily, a poté i Toray Pan Pacific Open 2016. Jejich zápasová bilance činila 30–9. Mezi březnem 2015 až červencem 2016 byla její stabilní partnerkou Hingisová, se kterou vytvořily nejlepší světový pár díky 17 finále, z nichž čtrnáct proměnily v turnajový titul.\n\nVe své dosavadní kariéře na okruhu WTA Tour vyhrála jeden singlový a čtyřicet jedna deblových turnajů, včetně čtyřhry na Turnaji mistryň 2014 a 2015, poprvé v páru s Carou Blackovou a podruhé s Hingisovou. V rámci okruhu ITF získala čtrnáct titulů ve dvouhře a čtyři ve čtyřhře,\n\nNa žebříčku WTA byla ve dvouhře nejvýše klasifikována v srpnu 2007 na 27. místě a ve čtyřhře pak v dubnu 2015 na 1. místě. Trénuje ji otec Imran Mirza.\n\nNa nejvyšší grandslamové úrovni vybojovala společně se Švýcarkou Martinou Hingisovou trofeje z ženské čtyřhry Wimbledonu 2015, US Open 2015 a Australian Open 2016. Další tři tituly přidala ve smíšené čtyřhře. Po boku krajana Maheshe Bhupathiho vyhrála Australian Open 2009 a French Open 2012. S Brazilcem Brunem Soaresem pak získala trofej na US Open 2014. Celkem třikrát odešla z grandslamového finále poražena – v páru s Jelenou Vesninovou z ženského debla French Open 2011, a také ze smíšených soutěží na Australian Open 2008 a 2014.\n\nV říjnu 2005 ji časopis \"Time\" zařadil do seznamu „50 asijských hrdinů“. V březnovém vydání \"The Economic Times\" z roku 2010 byla uvedena mezi „33 ženami, na které je Indie hrdá“. Dne 25. listopadu 2014 se stala Velvyslankyní dobré vůle Organizace spojených národů pro jižní Asii. Magazín \"Time\" ji v roce 2016 uvedl v seznamu „100 nejvlivnějších lidí světa“.\n\nV indickém fedcupovém týmu debutovala v roce 2003 základním blokem 2. skupiny zóny Asie a Oceánie proti Filipínám, v němž k výhře 3:0 na zápasy přispěla bodem z dvouhry proti Francesce La'ové. Do roku 2016 v soutěži nastoupila k dvaceti čtyřem mezistátním utkáním s bilancí 13–5 ve dvouhře a 10–4 ve čtyřhře.\n\nIndii reprezentovala na Letních olympijských hrách 2008 v Pekingu, kde ve druhém setu prvního kola ženské dvouhry skrečovala utkání proti Ivetě Benešové. Důvodem bylo bolestivé zranění pravého zápěstí. Tato zdravotní indispozice způsobila její odstoupení z ženské čtyřhry, kde se měla po boku Sunithy Raové utkat s francouzskou dvojicí Taťána Golovinová a Pauline Parmentierová.\n\nZúčastnila se také londýnských Her XXX. olympiády, kde v úvodním kole ženského debla s Rušmi Čakravárthíovou nestačily na tchajwanský pár Čuang Ťia-žung a Sie Su-wej po třísetovém průběhu. Spolu s Leandrem Paesem hrála smíšenou soutěž, kde skončili ve druhém kole na raketách pozdějších olympijských vítězů Viktorie Azarenkové a Maxe Mirného z Běloruska.\n\nIndii dvakrát reprezentovala na Hopmanově poháru, vždy po boku Rohana Bopanny.\n\nV roce 2007 obsadili druhé, a první nepostupové, místo základní skupiny. Ve dvouhře porazila Lucii Šafářovou, Chorvatku Sanju Ančićovou a podlehla Španělce Anabel Medinaové Garriguesové. Následující ročník 2008 znamenal opět konečnou druhou příčku ve čtyřčlenné skupině, když přehrála Američanku Meghann Shaughnessyovou a Australanku Aliciu Molikovou. Rok starou porážku jí oplatila Lucie Šafářová.\n\nBěhem obou účastí vyhrála s Bopannou všech šest mixů.\n\nNa Asijských hrách získala ze čtyř ročníků – postupně konaných v Pusanu 2002, Dauhá 2006, Kantonu 2010 a Inčchonu 2014, celkem osm medailí – dvě zlaté, tři stříbrné a tři bronzové. Hry Commonwealthu 2010 v Dillí pro ni znamenaly stříbrný kov z dvouhry a bronzový z ženského debla. Z Afro-asijských her 2003 v Hajdarábádu si odvezla čtyři zlaté medaile, když vyhrála všechny soutěže.\n\nTenis začala hrát v šesti letech a profesionálkou se stala v únoru 2003. V juniorské kategorii vyhrála deset titulů ve dvouhře a třináct ve čtyřhře.\n\nV páru s Ruskou Alisou Klejbanovovou zvítězila v juniorské čtyřhře Wimbledonu 2003, kde ve finále zdolaly česko-nizozemský pár Kateřina Böhmová a Michaëlla Krajiceková. S krajankou Sanaou Bhambriovou si zahrály semifinále debla na US Open 2003 a čtvrtfinále na US Open 2002.\n\nPrvní ženský turnaj na okruhu ITF odehrála jako patnáctiletá v dubnu 2001. Premiérovou událostí na okruhu WTA Tour se stal hajdarábádský AP Tourism Hyderabad Open v únoru 2003, do nějž obdržela divokou kartu od pořadatelů. V úvodním kole však nestačila na Australanku Evii Dominikovicovou. Navazující týden skončila v prvním kole kvalifikace Qatar Ladies Open 2003 na raketě Češky Olgy Blahotové.\n\nV únoru 2004 se stala první Indkou v historii, která vyhrála turnaj na okuhu WTA Tour, když s Jihoafričankou Liezel Huberovou ve finále čtyřhry AP Tourism Hyderabad Open porazily čínskou dvojici Li Ťing a Sun Tchien-tchien. V ročníku 2005 bengalúrského turnaje vyhrála, jako první indická tenistka, singlový titul WTA po finálovém vítězství nad devátou nasazenou Ukrajinkou Aljonou Bondarenkovou. Bodový zisk jí zajistil premiérový průnik do elitní stovky žebříčku WTA, když 14. února 2005 postoupila ze 134.  na 99. příčku. V důsledku třetího kola na sandiegském Acura Classic 2005 se 8. srpna 2005 poprvé objevila v Top 50 poté, co se posunula z 59. na 48. místo.\n\nNa Australian Open 2005 se stala první indickou tenistkou, která postoupila do třetího kola grandslamu, a na US Open 2005 toto maximum vylepšila osmifinálovou účastí, když v úvodních třech kolech na její raketě skončily Mashona Washingtonová, Maria Elena Camerinová a Marion Bartoliová. Stopku ji však ve čtvrté fázi vystavila nejvýše nasazená Maria Šarapovová. Přes Věru Zvonarevovou prošla do semifinále Japan Open Tennis Championships 2005, v němž podlehla Francouzce Taťáně Golovinové. Za výkony v celé sezóně byla Ženskou tenisovou asociací vyhlášena Nováčkem roku 2005.\n\nV sezóně 2006 si připsala tři výhry nad hráčkami elitní světové desítky – Světlanou Kuzněcovovou, Naděždou Petrovovou a Martinou Hingisovou. Rok 2007 rozehrála aktivní zápasovou bilancí 10–4. Semifinále si zahrála na hobartském Moorilla Hobart International 2007 i PTT Pattaya Open 2007. Ve druhém kole Australian Open 2007 její cestu pavoukem ukončila Japonka Aiko Nakamuraová. Dne 2. března 2007 podstoupila operaci kolena znamenající desetitýdenní pauzu.\n\nNejlepší singlovou formu prožívala na letních amerických betonech, kde obsadila osmé místo v US Open Series 2007. Následkem toho dosáhla 27. srpna 2007 kariérního maxima, když figurovala na 27. příčce žebříčku WTA. Na US Open 2007 byla jako první Indka v historii nasazená ve dvouhře Grand Slamu. Do Flushing Meadows přijížděla v roli turnajové šestadvacítky. Ve třetím kole však zůstala na raketě šesté nasazané Rusky Anně Čakvetadzeové. Po turnaji vynechala další část sezóny pro operaci zápěstí a také natažené břišní svalstvo.\n\nV roce 2008 překonala na odměnách jako první indická hráčka hranici 1 milionu dolarů. Semifinálové účasti dosáhla na travnatém AEGON Classic 2009 a ósackém HP Open 2009. V prvním případě podlehla Magdaléně Rybárikové, ve druhém pak Francesce Schiavoneové. Do finále se probojovala na únorovém Pattaya Women's Open 2009, kde ji zdolala nejvýše nasazená Věra Zvonarevová. Jako první Indka vyhrála grandslamovou událost, když s Maheshem Bhupathim ovládli smíšenou soutěž Australian Open 2009. Od února do června 2010 nehrála pro další chirurgický zákrok na pravém zápěstí.\n\nPo ženské čtyřhře US Open 2011 premiérově vystoupala do elitní světové desítky deblového žebříčku WTA, když se 12. září 2011 posunula z 11. na 10. místo. Zbývající část roku opět absentovala pro opakované zdravotní problémy se zápěstím a kolenem.\n\nOd sezóny 2013 začala nastupovat výlučně do čtyřhry. V březnu 2015 se její stabilní spoluhráčkou stala Švýcarka Martina Hingisová, s níž stejný měsíc triumfovala na velkých amerických turnajích – Indian Wells Masters 2015 a Miami Masters 2015. V obou finálových duelech zdolaly ruskou dvojici Jekatěrina Makarovová a Jelena Vesninová. Třetí trofej v řadě přidaly na dubnovém Family Circle Cupu 2015. Bodový zisk ji 13. dubna katapultoval do čela žebříčku WTA ve čtyřhře. Stala se tak první ženskou světovou jedničkou z Indie a po Gisele Dulkové druhou deblovou, jež před nástupem na 1. místo, nevyhrála žádný grandslam v ženské čtyřhře. Tím se stal až červencový Wimbledon 2015, kde s Hingisovou porazily ve finále druhý pár světa Jekatěrina Makarovová a Jelena Vesninová po třísetovém průběhu. Dominanci v sezóně 2015 pak se Švýcarkou potvrdila dalšími trofejemi na US Open, kantonském Guangzhou International Women's Open, na Wu-han Open, China Open a konečně i při závěrečné akci na Turnaji mistryň. Rok završily 22. vyhraným zápasem v řadě a devátou trofejí ze šestnáctí turnajů, které společně odehrály.\n\nVe finále čtyřhry Apia International Sydney 2016 porazila s Hingisovou francouzský pár Caroline Garciaová a Kristina Mladenovicová. V závěru druhé sady se přitom ocitly na prahu porážky, když dokázaly otočit nepříznivý stav gamů 1–6 a 2–5. Zvítězily tak ve 30. zápasem za sebou, čímž překonaly výkon páru Gigi Fernándezová a Nataša Zverevová, který v sezóně 1994 dosáhl na sérii 28 zápasů. Vítězná šňůra 41 zápasů bez porážky skončila ve čtvrtfinále únorového Qatar Total Open 2016, kde je zdolala ruská dvojice Darja Kasatkinová a Jelena Vesninová až v rozhodujícím superitebreaku. Hráčky tak nepřekonaly československou dvojici Jana Novotná a Helena Suková, která v roce 1990 zaznamenala 44zápasovou neporazitelnost. Rekordní zápis držel pár Martina Navrátilová a Pam Shriverová, jenž v letech 1983 až 1985 neprohrál 109 utkání v řadě. Hingisová s Mirzaovou se zařadily na čtvrté místo historických tabulek. Naposledy předtím prohrály zápas v srpnu 2015 a od té doby ovládly devět turnajů za sebou. Od počátku spolupráce dosáhly na bilanci 74–8.\n\nV srpnu 2016 více zdrojů, včetně Ženské tenisové asociace, uvedlo, že její spolupráce s Hingisovou skončila. Během 16měsíčního období vyhrály 13 turnajů včetně tří grandslamů a obě se staly světovými jedničkami. Po Letních olympijských hrách 2016 začala Mirzaová hrát s Barborou Strýcovou a Švýcarka vytvořila dvojici s Američankou Coco Vandewegheovou. Indicko-švýcarský pár přezdívaný „Santina“ měl již přitom zajištěnu účast na Turnaji mistryň 2016. Při prvním startu s novými partnerkami na srpnovém Western & Southern Open 2016 se obě světové jedničky probojovaly do finále. Mirzaová se Strýcovou triumfovaly po dvousetovém průběhu, čímž se Indka osamostatnila na čele světové klasifikace. Spolupráci ukončily v dubnu 2017 po finále na Miami Open 2017, když Češka jako světová singlová osmnáctka měla v úmyslu stále se věnovat dvouhře, z čehož plynul jiný turnajový harmonogram. Jejich zápasová bilance činila 30–9. Následně Indka začala hrát v páru s Kazaškou Jaroslavou Švedovovou.\n\nNarodila se roku 1986 v Bombaji, metropoli indického svazového státu Maháráštra, do ší'itské rodiny Imrana a Naseemy Mirzaových. Krátce po narození se rodina přestěhovala do Hajdarábádu, kde v únoru 2003 odehrála první turnaj na okruhu WTA Tour. Má mladší sestru.\n\nV roce 2009 se zasnoubila s kamarádem z mládí a podnikatelem Sohrabem Mirzaou, ale svatba byla odvolána. Následně navázala partnerský vztah s pákistánským kriketistou Shoaibem Malikem. Dne 12. dubna 2010 se za něj provdala při tradičním muslimském obřadu v hajdarábádském hotelu Taj Krishna. Následovala svatba podle pákistánských zvyklostí v paňdžábském Láhauru. V dubnu 2018 přerušila kariéru pro těhotenství a v závěru října porodila syna Izhaana.\n\nČennaíská univerzita Dr. M.G.R. Educational and Research Institute jí 11. prosince 2008 udělila čestný doktorát literatury (Doctor of Letters, \"Litterarum doctor\"). Příbuzenský vztah má s kriketisty Ghulamem Ahmedem a Asifem Iqbalem.\n\n\n\nSania Mirzaová se stala první indickou tenistkou, která:\n\n"}
{"id": "342447", "url": "https://cs.wikipedia.org/wiki?curid=342447", "title": "Bludný proud", "text": "Bludný proud\n\nBludný proud (též plazivý či toulavý proud, zkratka BP) je jev, který se vyskytuje v pomyslném obvodu tam, kde je buď úmyslně či náhodně jeden pól zdroje uzemněn. Jeho směr i velikost je dána Ohmovým zákonem a 1. Kirchhoffovým zákonem. Spočívá v tom, že proud se vrací do zdroje nikoliv po korektním vodiči, ale částečně vodivou zeminou. Protože zemina je směs různě vodivých chemických látek, dochází postupně k její elektrolýze a rozrušování. Pokud je navíc vlhká a jsou v ní uloženy kovové předměty z různých kovů, pak se celek chová jako korozní článek a kovové předměty (které fungují jako elektrody) jsou chemicky rozrušovány (rozežírány korozí).\n\nVelice nebezpečné jsou účinky bludných proudů např. na mostní konstrukce, potrubí, další vodiče či jiné kovové předměty (v továrnách, apod.). Původcem bludných proudů nebezpečných hodnot jsou zejména stejnosměrné železniční trakce (postupně jsou nahrazovány střídavými) a tramvajové provozy. Zejména u tramvajových provozů ve městech jsou obětí bludných proudů inženýrské sítě.\n\nSměr a samotný výskyt bludných proudů respektuje polaritu zdroje. Zatímco technický směr proudu je dohodou stanoven od kladného pólu zdroje k zápornému, skutečný (fyzikálně správný) směr je od záporného pólu ke kladnému, protože nosiče náboje jsou záporné elektrony. Pokud je drážní vozidlo (tramvaj, vlak) napájeno kladnou polaritou v pantografu a zápornou v uzemněné kolejnici, pak největší velikost napájecího proudu v kolejnici (i vybíhajících bludných proudů) je v okolí zdroje (měnírny), kdy celkový proud zdroje napájí všechna vozidla na úseku. Teče tudíž kolejnicí jako společným uzemněným napájecím vodičem a napájí všechna vozidla pohybující se v napájeném úseku. Přes jejich pantografy se postupně dostává do (od země izolovaného) trakčního vodiče, sčítá se a vrací se zpět do zdroje, kde se napájecí smyčka uzavře. Zdánlivě tak největší zdroj bludných proudů „sedí“ prakticky konstantně v blízkosti zdroje (měnírny) a devastuje vše kovové v zemi. Tuto polaritu používají prakticky všechny železnice, pražské metro a převážná většina tramvajových provozů (např. Praha, Most, Plzeň, Liberec, Olomouc, Bratislava).\n\nNáprava se provádí v zásadě těmito způsoby:\n\n\nBludné proudy mohou způsobovat vážné ohrožení stavebních konstrukcí, protože svým působením vedou ke korozi (ocelových konstrukcí i betonářské výztuže konstrukcí železobetonových). Největší riziko je u mostů, koroze se ale nevyhne ani jiným stavebním objektům, včetně pozemních staveb. Nejúčinnějším způsobem ochrany je odizolování vlastní nosné konstrukce od spodní stavby (základů a opěr), to se nejčastěji provádí v prostoru mostních ložisek, za použití polymerní malty.\n\n"}
{"id": "342448", "url": "https://cs.wikipedia.org/wiki?curid=342448", "title": "Seznam středních škol v Plzni", "text": "Seznam středních škol v Plzni\n\nSeznam středních škol v Plzni zahrnuje gymnázia a další střední školy ve městě Plzni.\n\n\n\n\n\n\n"}
{"id": "342455", "url": "https://cs.wikipedia.org/wiki?curid=342455", "title": "Jitka Cerhová", "text": "Jitka Cerhová\n\nJitka Cerhová (* 1947) je česká herečka a manekýnka.\n\n\n"}
{"id": "342461", "url": "https://cs.wikipedia.org/wiki?curid=342461", "title": "Scalawagové", "text": "Scalawagové\n\nScalawagové (anglicky: \"Scalawags\" či česky \"darebáci\") bylo označení pro bílé obyvatele jižních států USA, kteří z velké části pocházeli z ekonomicky slabých vrstev nebo se jednalo o bývalé členy whigů. Tito jedinci začali po porážce Konfederace v Americké občanské válce podporovat republikány. Označení mělo na Jihu významně pejorativní charakter (zakrslíci, darebáci) a svědčilo o vztahu většiny bílého obyvatelstva ke Scalawagům. \n\nMezi nejznámější Scalawagy patří konfederační generál James Longstreet. Dále Joseph Brown, během občanské války zastávající post guvernéra Georgie a mississippský senátor v Kongresu USA James Lusk Alcorn.\n\nV současnosti je pojem Scalawagové používán výhradně vědci a v akademickém prostředí. \n\n"}
{"id": "342475", "url": "https://cs.wikipedia.org/wiki?curid=342475", "title": "NASCAR", "text": "NASCAR\n\nNASCAR (\"National Association for Stock Car Auto Racing\") je rodinný obchodní podnik, který povoluje a řídí celou řadu motoristických sportovních událostí v USA, v nichž startují závodní speciály. Nascar založil v letech 1947–1948 Bill France senior. Závody se oficiálně jezdí od roku 1948. Od roku 2009 je generálním ředitelem NASCAR Brian France, vnuk zesnulého Billa France seniora. NASCAR je největším podnikem svého druhu ve Spojených státech. Patří se svými miliony fanoušků mezi nejsledovanější sporty v USA. Podle televizních ratingů jsou sledovanější pouze profesionální zápasy amerického fotbalu. Tři největší závodní série jsou Monster Cup Series, Xfinity Series a Camping World Truck Series. Celkově se však pod patronací NASCAR pořádá okolo 1500 závodů na více než 100 tratích v 39 státech USA, Kanady a Mexika. Exhibičně se závodilo v roce 1988 v Austrálii a mezi roky 1996–1998 v Japonsku.\n\nHlavní sídlo NASCAR je v Daytona Beach na Floridě, má však kanceláře i ve čtyřech městech v Severní Karolíně, a sice v Charlotte, Mooresville, Concordu a v Conoveru. Regionální kanceláře sídlí také v New Yorku, v Los Angeles a v Bentonville v Arkansasu. Mezinárodní kanceláře jsou v Mexico City a v Torontu.\n\n\"NASCAR Monster Energy Cup Series\" (dříve Sprint, Nextel, Winston) je nejvyšší úroveň profesionální soutěže, a v důsledku toho také nejpopulárnější a nejziskovější ze všech soutěží NASCAR. Sezóna se obvykle skládá ze 36 bodovaných a 5 nebodovaných závodů, v rozmezí 10 měsíců. Nejprestižnější závod NASCAR bývá tradičně Daytona 500, mezi další prestižní podniky patří 600mílový závod v Charlotte, 400mílový závod v Indianapolis nebo 500kolová podívaná v Bristolu. V každém bodovaném závodě startuje 40 vozů značek Chevrolet, Ford a Toyota. První titul pro ne-americký vůz získal v roce 2015 Kyle Busch s vozem Toyota Camry. Posledním šampiónem za rok 2016 je Jimmie Johnson, pro kterého to znamenalo zisk sedmého titulu. Toto se podařilo už pouze Richardu Pettymu a Dale Earnhardtu seniorovi.\n\n\"NASCAR Xfinity Series\" (dříve Nationwide) je druhá nejvyšší soutěž NASCAR. Poslední šampiónem z roku 2016 je Daniel Suárez. Moderní forma těchto závodů začala v roce 1982 s hlavním sponzorem Anheuser-Busch Brewing's Budweiser. Sezona je o několik závodů kratší než u Monster Cupu. A také celkový obrat peněz a ceny jsou významně nižší.\n\n\"NASCAR Camping World Truck Series\" jsou speciály podobné vyšším ligám, ale opatřeny karosérií vypadající jako pick-up, což je nejoblíbenější dopravní prostředek v USA. Vítězem sezóny 2016 se stal Johnny Sauter. Série závodů Camping World Truck Series vznikla v roce 1994. První závod proběhl v následujícím roce. V současné době jediná soutěž ze tří nejznámějších, která má závod mimo území USA.\n\nVětšina bezpečnostních prvků v NASCAR byla zavedena až v reakci na smrt nebo těžké zranění jezdců, zejména pak po smrti Dale Earnhardta Sr. v roce 2001. Největším přínosem pro zvýšení bezpečnosti bylo zavedení povinného používání HANS (Head and Neck Support – podpora hlavy a krku) a vybudování nových tlumených svodidel SAFER Barrier.\n\n\n\n\nKaždý vůz je povinen být označen velkým číslem na bočních stranách vozu a na střeše vozu, v rozmezí od 00-09 a 0-99. Dále jsou určeny oblasti vozu, kde jsou nalepeny sponzoři a dodavatelé série, hlavní sponzor série a jmenovka jezdce. Dále je požadováno, aby byl barevný vzhled stejný na obou stranách vozu, je však možné požádat o výjimku.\n\nNěkolikrát za závod je nutné vozům doplnit palivo a vyměnit pneumatiky. Děje se tak v boxové uličce, kde je zeď, která odděluje boxová stání a samotné garáže. Servis vozu před zdí má povoleno pouze šest mechaniků. Čtyři mechanici mají na starost výměnu pneumatik, je nutné povolit a utáhnou pět matic kola při každé výměně. Obvykle tito mechanici pracují ve dvojici a obsluhují tak přední nebo zadní polovinu vozu. Další mechanik zvedá vůz, ručně ovládaným hydraulickým heverem a poslední z nich doplňuje palivo z tankovací nádoby. Několik dalších mechaniků může za zdí pomáhat podáváním pneumatik a nářadí, avšak nesmí vstoupit před zeď k vozu, jinak se jedná o porušení pravidel. Pokud je vůz poškozen tak, že ho mechanici před zdí nedokáží opravit, je nutné vůz přesunout za zeď, do garáží a tam může pracovat na voze neomezený počet mechaniků.\n\nBody se udělují všem čtyřiceti vozům, které odstartovaly do závodu a mají právo bodovat v sérii. Vítěz dostává 40 bodů, druhý 35 a pak se počet bodů snižuje po jednom až k pozici 36. 36. v cíli až 40. dostávají shodný počet jednoho bodu.\n\n"}
{"id": "342476", "url": "https://cs.wikipedia.org/wiki?curid=342476", "title": "Max Biaggi", "text": "Max Biaggi\n\nMassimiliano \"Max\" Biaggi je italský bývalý motocyklový závodník. Narodil se 26. června 1971 v Římě.\nBydlí v Monaku a ve Spojených státech.\nBiaggi je také znám po přezdívkou \"šílený Max\". Legendárními se staly jeho souboje s Valentinem Rossim. Závodní kariéru ukončil na konci sezóny 2012.\n\nJeho otec byl fotbalovým trenérem a Max Biaggi začínal ve sportu s fotbalem. Jeho závodní kariéra začala poté, co dostal k narozeninám Aprilii RS125. V roce 1990 vyhrál italský šampionát a o rok později evropský.\n\nV roce, kdy se stal evropským šampiónem ve třídě 125cc, debutoval také v mistrovství světa v kategorii 250cc na motocyklu Aprilia RS250. Svoji premiéru v mistrovství světa si odbyl při Velké ceně Evropy 1991 a závod pro něj skončil už po čtyřech kolech. V tomto roce startoval ještě ve Francii, Velké Británii a San Marinu. V šampionátu obsadil 27. místo se sedmi body.\n\nV roce 1992 dojel na Aprilii celou sezónu. V úvodním závodě se sice kvalifikoval na 35. místě a závod nedokončil, ale následující Grand prix v Austrálii se dostal poprvé do první desítky jak v kvalifikaci, tak v závodě. Na velké ceně v Itálii poprvé stanul na stupních vítězů a tento počin si zopakoval i v následující Velké ceně Evropy a Německa.\nZískal třikrát po sobě pole position (Evropa, Německo, Nizozemsko), v následujících čtyřech závodech nebodoval. V závěru sezóny vyjel v Brazílii pole position a v Jihoafrické republice poprvé v kariéře vyhrál.\n\nV roce 1993 přešel k Hondě. V úvodním závodu doprovodil na stupně vítězů Haradu a Kocinskeho, ale následující dva závody nedokončil. V následujícím závodu ve Španělsku byů drijá. Po dalších třech neúspěšných závodech byl ve Velké ceně Evropy suverénní a po zisku pole position přzvítězil. Do konce sezóny podíval stanul na stupni vítězů ještě dvakrát a v konečném součtu obsadil 4.místo.\n\nV roce 1994 se vrátil k Aprilii a ovládl dva úvodní podniky v Austrálii a Malajsii. Následující závody vyhráli Okada, Ruggia a dva závody poté Loris Capirossi. Biaggi získal pouze dvě druhá místa. Po šesti závodech ale stále vedl \"černý pirát\" o 1 bod před Capirossim. Zraněný Harada již o titul nebojoval. V Assenu opět zvítězil Max Biaggi, ale v domácí velké ceně v Mugellu upadl. Dále zvítězil až v Brně a před posledním závodem, který se konal v Barceloně, měl na druhého Okadu náskok 8 bodů. Závod opanoval a získal svůj první titul. Sezóna byla pro Maxe mimořádně úspěšná, když vyhrál 5x závod a 7x kvalifikaci. V této sezóně 1994 sek pokaždé kvalifikoval do první řady.\n\nBiaggi do dalšího ročníku nastupoval jako úřadující šampión, titul obhajoval před hlavními rivaly Haradou, Okadou, Ruggiou a Waldmannem. Australské vítězství z loňska sice neobhájil, ale v malajsijském Shah Alam zaslouženě vyhrál. V Suzuce zaznamenal nejhorší výsledek v sezóně (9. místo) a ztratil vedoucí pozici v šampionátu. Od dalšího závodu ve Španělsku nezajel do konce sezóny hůře než na 2. místě. Vyjel svůj první hattrick v kariéře, když vyhrál Velké ceny Německa, Itálie a Nizozemska. V Buenos Aires nestartoval v první řadě poprvé od Velké ceny FIM 1993. Biaggi získal druhý titul dva závody před koncem sezóny.\nStart do sezóny 1996 byl vůbec nejlepší z celé jeho kariéry. Z prvních šesti závodů jich vyhrál pět a jeden dojel jako druhý. V následujících dvou závodech v Assenu a na Nürburgringu byl poražen Waldmannem a Fuchsem. Stejně jako v roce 1995 zvítězil v Doningtonu. Na rakouském okruhu A1-ring nebodoval, závod vyhrál Waldmann. Od té doby Biaggi buď vyhrál nebo závod nedokončil. Brno a Barcelonu vyhrál, v Imole a v Riu de Janeiro nedojel. V posledním závodu v Austrálii bojovali o titul Biaggi (249 bodů) a Waldmann (248 bodů). Biaggi získal třetí titul v řadě. Během sezóny se objevily problémy uvnitř týmu Aprilia a Max Biaggi odešel k Hondě.\n\nPo přestupu chtěl dokázat, že umí vyhrát na jakémkoliv stroji a vyhrát tak titul počtvrté v řadě, což se ve třídě 250cc ještě nikomu nepodařilo.\nV Malajsii vyhrál počtvrté za sebou. V Suzuce neuspěl žádný z favoritů, Biaggi dojel sedmý. Ve Španělsku podlehl Waldmannovi a Haradovi, ale v Mugellu zvítězil po souboji s krajanem Capirossim a vrátil se do čela průběžné klasifikace. V Nizozemsku byl diskvalifikován, ale v Imole byl první. Poté přišli tři závody bez stupňů vítězů. V německém Nürburgringu sice mohl vyhrát, ale chyba Jacqua ho odsunula až na 4. místo. V Brně, kde již třikrát zvítězil, byl Biaggi favoritem a zvítězil počtvrté. V Katalánsku prohrál s Waldmannem a v Indonésii vyhrál. V posledním závodě dojel na druhém místě a získal tak čtvrtý titul ve třídě 250cc.\nPoté Max Biaggi vstoupil s týmem Kanemoto-Honda do třídy 500cc.\n\nAčkoliv tentokrát neměl tovární podporu, dokázal Biaggi fantastický kousek. Ve svém prvním závodě v královské třídě suverénně ovládl jak kvalifikaci, tak závod. Další tři závody stanul na stupních vítězů a rázem se stal nejbližším pronásledovatelem suveréna Doohana. Po Velké ceně Francie Max své vedení v šampionátu ztratil, ale v Madridu po výpadku Doohana se do jeho čela opět vrátil. V Assenu se slavným australanem prohrál přímý souboj stejně jako v Sachsenringu. Poté přišlo Brno a italův triumf, mezitím co jeho sok upadl a nedokončil. Tam předvedl nezapomenutelný kousek, když v rychlosti 200 km/h při projetí cílem dokázal svůj stroj postavit na zadní kolo tak, že málem havaroval. Tento moment se stal jedním z nezapomenutelných kousků celé jeho kariéry. Třetí místo v italské Imole bylo ještě dobrý výsledek, ale pak už se mu tolik nedařilo a hlavně díky své nedisciplinovanosti přišel o vítězství v Barceloně diskvalifikací. Doohan vyhrál poslední dva závody a titul měl ve svých rukou. Biaggi díky pádu Alexe Criville v Argentině uhájil druhé místo v konečném součtu bodů a stal se jedním z nejúspěšnějších nováčků královské třídy. Věděl, že na další rok nemá šanci bojovat s továrními stroji Repsol-Honda a rozhodl se přestoupit do Yamahy.\n\nV testech to vypadalo, že by mohl Max bojovat o vítězství stejně jako v předchozím roce. Přestože v kvalifikaci na úvodní závod v Malajsii ital vyjel druhou pozici, tak v závodě už to moc slavné nebylo. Po deseti kolech musel odstoupit pro technickou závadu. V Japonsku zase absolvoval první závod v dešti ve třídě 500cc a dokončil až devátý. Ve Španělsku svedl souboj s Crivillem, ale prohrál. Nepříjemný závod zažil Max v Le Mans, když v závodě upadl a zlomil si prsty na obou rukou.\nI s tímto handicapem předvedl fantastický závod na domácím Mugellu. Startoval až jako třináctý, ale v závodě se dostal až do vedení a sváděl souboj s Crivillem. Španěl ho připravil o vítězství až v poslední zatáčce a po závodě byl Ital tak vyčerpán, že musel dokonce vyhledat lékaře. Problémy s nastavením Yamahy často zapříčinily jeho pád jako třeba v Barceloně a na Sachsenringu. Zadařilo se až v Brně, ale ani tam to na stupně vítězů nestačilo. Třetí místo v Imole však nastartovalo jeho zdařilejší výsledky do konce sezóny. Předvedl mnoho krásných soubojů, jako například v Austrálii, kde až v závěru těsně podlehl Okadovi. Konečná úleva pro Biaggiho přišla až v Jihoafrické republice. Porazil Repsol Hondy a zaslouženě vyhrál. Poslední dva závody byly v režii jezdců Norick Abe, Biaggi a Roberts jr a Max z těchto soubojů vyšel pokaždé jako druhý.\nSezóna tedy nepatřila k těm nejúspěšnějším, ale Max Biaggi věřil ve zlepšení.\n\nMax počítal s tím, že sezóna bude úspěšnější než ta předchozí, ale opak byl pravdou. Hned v Jihoafrické republice ho zastavila porucha. V Malajsii obsadil 4. místo, ale poté tři závody nedokončil, přestože do každého z nich startoval z první řady. V italském Mugellu to vypadlo velice nadějně, ale Biaggi v posledním kole upadl ze druhé pozice. Dokázal však svůj stroj zvednout a dokončit na 9. místě. Poté čtyři závody sice dokončil, ale s nikterak velkým úspěchem. Před Maxovou oblíbenou brněnskou velkou cenou mu patřila v bodování až jedenáctá pozice s tím, že ještě letos nestál ani jednou na stupních vítězů. Na Masarykově okruhu v Brně však přišel zlom a po získané pole position suverénně triumfoval i v závodě. V Portugalsku svedl souboje s Robertsem a Rossim, ale nakonec je prohrál a dojel čtvrtý. Valencie znamenala opět stupně vítězů a souboj trojice Biaggi, Roberts a Rossi. V Brazílii byl pouze tři desetiny za pódiovým umístěním, ale v Motegi si vše nahradil a dokončil jako třetí. Poslední závod přinesl nevídané drama. Biaggi startoval až z dvanácté pozice, ale postupně se propracoval kupředu a v 16. kole už vedl startovní pole. O vítězství sváděl boje s Capirossim, Rossim, Abem, McCoyem a dalšími. Devět jezdců do posledních chvílí bojovalo mezi sebou ve skupině. Vítězně však sezónu zakončil Biaggi a nakonec obsadil celkovou třetí pozici v konečném součtu.\nTato sezóna byla hlavně začátkem legendární rivality mezi Biaggim a Rossim.\n\nTentokrát Maxovi připravila Yamaha stroj schopný vítězit.Hned v Japonsku se stal kontroverzní moment,když Biaggi vystrčil svého velkého rivala Rossiho z tratě.Mladý ital mu to však o dvě kola později agresivním předjížděcím manévrem vrátil a ukázal Biaggimu prostředníček.Oba jezdci byli po závodě přizváni na kobereček a napomenuti.Následující dva závody Rossi vyhrál,mezitím co Max z nich vytěžil pouhých 13 bodů a stál v bodování až na šestém místě.Francouzskou velkou cenu však ovládl suverénně a v bláznivém Mugellu se opět postavil na stupně vítězů.Další závod byl představením stíhacích jízd Rossiho a Biaggiho,kteří obsadili první dvě pozice.Souboj těchto dvou jezdců se přenesl i do Assenu.Tam ale tentokrát vyhrál Biaggi po předčasně ukončeném závodě.Donington patřil Rossimu a Sachsenring zase Biaggimu.Po devíti závodech tak oba jezdce dělilo pouhých 10 bodů. Zlom nastal v Brně.Biaggi vedl před Rossim když najednou podlehl tlaku mladšího krajana a upadl,dokázal však svoji motorku zvednout a dokončil závod na 10.místě.Po závodě sám Valentino Rossi přiznal,že se ho jen zuby nehty držel.V Portugalsku mizérie pokračovala a opět přišel pád a neuspokojivý výsledek.V mokré Valencii sice Biaggi předjel Rossiho a dokončil před ním,ale šlo pouze o 10. a 11.místo.Max tak stáhl pouhý bod.Drama pokračovalo i v Motegi,ale pouze do šestého kola.Max Biaggi opět upadl,ale tentokrát už svůj stroj nezvedl.O titulu se zdálo být rozhodnuto.Kvalifikaci však vyhrál a ukázal,že bude bojovat až do samotného konce.V snad nejkrásnější bitvě sezóny však podlehl a titul putoval do Rossiho rukou.V Malajsii opět nedokončil pro pád a sezónu uzavřel třetím místem v Brazílii.Pro následující sezónu byla zavedena nová třída MotoGP.\n\nKatastrofální byl pro Maxe start do sezóny 2002.Za první tři závody získal pouhých 7 bodů.Yamaha se na první sezónu kategorie MotoGP nepřipravila na rozdíl od tovární Hondy vůbec dobře.Až ve Francii se po souboji s oběma Repsol Hondami podíval na stupně vítězů.V Itálii se o prvenství přetahoval s Rossim,ale nakonec si mladšího krajana nechal ujet a dojel si \"pouze\" pro druhé místo.V Katalánsku startoval sice z pole-position,ale v závodě dojel těsně pod stupni vítězů.Stejný výsledek zopakoval i holandském Assenu.Poté následovalo velmi plodné období tří závodů ve kterých Max dosáhl na druhá místa ve Velké Británii a Německu a vítězství na oblíbeném okruhu v Brně.Na českém okruhu se dlouho bojovalo mezi Biaggim a Rossim a i když Biaggi ani na kolo neztratil vedení tak většina fanoušků čekala Rossiho útok v samém závěru.V tom ale Rossimu 7 kol před koncem vypověděla službu pneumatika a trojnásobný šampión musel zajet do boxů.Biaggi tak závod dotáhl do vítězného konce a přerušil tím Rossiho sérii sedmi vyhraných závodů.Promoklý portugalský okruh Estoril znamenal návrat k nenápadným výsledkům,avšak v Brazílii se stal opět jediným konkurentem Valentina Rossiho.Za cíl si dal dokončit šampionát na konečném druhém místě.Velkou cenu Pacifiku nedokončil,zatímco v horké Malajsii si počínal suverénně a zaslouženě vyhrál.V Austrálii měl problémy za sebou udržet dvoutaktní motocykly.V poklidu si v posledním podniku roku dojel pro stupně vítězů a obhájil titul vicemistra za Valentinem Rossim.Letošní problémy Yamahy přiměly Maxe k odchodu do Hondy týmu Sita Ponse.\n\nRok 2003 byl v očekávání zda Max Biaggi bude atakovat mistrovský trůn Valentina Rossiho. Všechno tomu nasvědčovalo když dostal motocykl Honda i když ne s takovou tovární podporou jako měl Rossi.\nNa rozdíl od předchozí sezóny začal dobře, když v tragické Velké ceně Japonska získal druhé místo a v jihoafrické velké ceně třetí místo. Oba italští rivalové však museli pro letošek počítat i se Setem Gibernauem, který vyhrál druhý podnik roku. Španělský Jerez ovládl opět Rossi před Biaggim a oba tak okupovali i první dvě místa v bodování. V Le Mans totálně zaostal za Rossim a Gibernauem jak v suché části závodu tak v té mokré. Překvapivě podlehl v Mugellu krajanovi Capirossimu a dojel až třetí mezitím co vyhrál Rossi. V Barceloně se Maxovi také nedařilo a po zpackané kvalifikaci bojoval o stupně vítězů než se v předposledním kole ocitl mimo trať a dokončil na 14. místě. Na lepší časy se opět zablýsklo v Assenu. Biaggi na vodě dotáhl svůj motocykl na skvělém druhém místě když nestačil pouze na Gibernaua. První pole-position v sezóně si vyjel v Donington Parku a v závodě dojel opět jako druhý do té doby, než byl po závodě penalizován Valentino Rossi a Biaggi se tak posunul na první místo. Zdálo se, že šílenému Maxovi vyhoupla forma nahoru a pole-position v Německu to jen potvrdila. Jenže start jednoznačně pokazil a po prvním kole mu patřila až nelichotivá 10.pozice. Musel se tak prokousávat polem nahoru a ve 13. kole byl dokonce na 3. místě, ale hned v následujícím kole upadl a skončil. Po pátém, druhém a čtvrtém místě přišla Velká cena Japonska třetí pole-position v sezóně.Závod skončil stejně fantasticky jako kvalifikace,když mu k triumfu opět pomohla chyba Rossiho, který se ocitl mimo trať. V Sepangu byl opět až ten třetí za Rossim a Gibernauem a na Philip Islandu pro změnu chyboval a obsadil až nebodované 17. místo. Poslední závod ve Valencii dokončil pod stupni vítězů a uzavřel tak sice spolehlivou ale výsledkově nedobrou sezónu. Během většiny sezóny nedokázal držet tempo dvojice Rossi-Gibernau a tudíž se musel spokojit s celkovým 3. místem s bodovým přídělem 228 bodů.\n\nOtázka tak tentokrát zněla jestli Biaggi udrží krok s Rossim a Gibernauem. Ve Welkomu se představil výborně. Svedl krásný souboj s Rossim o vítězství, ale nakonec prohrál. Na Gibernaua ve Španělsku nestačil, ale bylo z toho opět skvělé druhé místo. Ve Francii a Itálii stanul opět na stupně vítězů, ovšem v Katalánsku to už tak slavné nebylo. Osmá pozice v závodě Maxe neuspokojila. Výsledek se přenesl i do následujícího závodu, kde v kvalifikaci dokončil jako dvanáctý. Biaggi do cíle nakonec dorazil jako čtvrtý a v Riu byl poražen svým týmovým kolegou Makoto Tamadou. Maxův nejpodařenější závod se uskutečnil v Německu. Pole-position a vybojované vítězství po bitvě s Barrosem znamenalo návrat do boje o titul. Rossi měl 139 bodů, Biaggi 138 bodů a Gibernau 126 bodů. Nezvládnutý závod v Británii však znamenal opět vzdálení se boje o mistrovskou korunu. Ani na oblíbeném okruhu v Brně neporazil dvojici rivalů stejně jako v Portugalsku a Japonsku. Tam zase pro změnu nedokončil pro pád ani první kolo. Premiérová Velká cena Kataru Maxovi také nevyhovovala, protože se na startovním roštu postavil až na 24. místo. V průběhu závodu se prokousal polem až na konečné 6. místo. Před Maxem bylo zvládnout poslední tři závody sezóny a co se týče malajského Sepangu tak to zvládl, když skončil na 2. místě. Další závod to na lepší jak 7. místo nestačilo a poslední závod ve Valencii dokončil opět druhý, když jako jediný dokázal držet krok s Rossim. Sezóna tak potvrdila, že Max Biaggi i přes relativně stabilní výkony je za zenitem své rychlosti. Pro následující sezónu se upsal týmu Repsol-Honda a dostal tak příležitost dokázat s čistě továrním motocyklem, že je stále konkurenceschopný.\n\nNa začátku sezóny ještě nikdo, ani sám Max netušil, že vstupuje do své poslední sezóny v MotoGP. Začátek sezóny nebyl tak špatný, když se mu podařilo stanout na bedně v Portugalsku a doma v Itálii. Tam dokonce potrápil svého věčného rivala Rossiho. Po Velké ceně Japonska mu dokonce patřila druhá pozice v průběžné klasifikaci, hned za suverénním Rossim. Poté ale začaly Maxovy nepřesvědčivé výkony a k tomu problémy uvnitř týmu. To vyvrcholilo roztržkou po Velké ceně Turecka, kde skončil Max až na dvanáctém místě a dával to za vinu hlavně motorce. Ve Valencii dojel ital svůj poslední závod v MotoGP šestém místě. Poslední sezóna neskončila nijak slavně. Žádné vítězství na kontě, pouze dvě druhá místa, byla pro velkou postavu motocyklové historie příliš málo. Dokonce snad opět mělo dojít k nějakému kontroverzními vyjádření na adresu Hondy a proto na další rok o své místo přišel. A nejen to, nesehnal angažmá v žádném dalším týmu. Zástupci Hondy byli totiž některými Biaggiho výroky na svou adresu tak pohoršeni, že prohlásili, že Biaggi již nikdy na žádný jejich motocykl neusedne a mluvilo se o tom, že Honda se v zákulisním přestupovém kolotoči usilovně angažovala, aby Biaggi nedostal k dispozici ani motocykl žádné jiné značky. Nakonec to opravdu tak dopadlo a Biaggi tím bohužel vcelku neslavně na scéně Grand prix skončil. Ještě v roce 2007 se objevovaly spekulace o Maxově návratu do Mistrovství světa. Šílený Max však nepověsil přilbu na hřebík a zkusil štěstí také v Mistrovství světa superbiků.\n\n<div style=\"float:left;\">\n<div style=\"float:left;\">\nPo Biaggim je pojmenována lávka v obci Doudleby na Českobudějovicku. Závodník přispěl významnou částkou na obnovu lávky po povodních 2002.\n\n"}
{"id": "342480", "url": "https://cs.wikipedia.org/wiki?curid=342480", "title": "Megalopodidae", "text": "Megalopodidae\n\nMegalopodidae jsou malá čeleď listových brouků, dříve zařazovaných jako podčeleď čeledi Mandelinkovití (Chrysomelidae). Jedna z jejích podčeledí, Zeugophorinae, která obsahuje jediný rod, byla též částečně zařazována jako podčeleď do Chrysomelidae. Celosvětově tato čeleď obsahuje asi 30 rodů, převážně v podčeledi Megalopodinae.\nJedná se o tropické brouky.\n\n"}
{"id": "342481", "url": "https://cs.wikipedia.org/wiki?curid=342481", "title": "Trolejbusová doprava v Segedíně", "text": "Trolejbusová doprava v Segedíně\n\nJedna ze tří sítí trolejbusové dopravy v Maďarsku se nachází také v Segedíně. Jedná se o provoz malý (4 linky) a poměrně mladý (doprava zahájena 1979).\n\nO výstavbě trolejbusové sítě v Segedíně bylo rozhodnuto v 70. letech, kdy po zvýšení cen ropy přestaly ekonomicky vyhovovat autobusy, masově zavedené v 60. letech díky nízkým cenám paliv. Doprava na první segedínské trolejbusové lince byla zahájena 29. dubna 1979 mezi zastávkou \"Bartók tér\" a segedínskou dětskou nemocnicí. Tato linka byla o dva roky později prodloužena na současnou konečnou \"Vértói út\". Dalšího prodloužení trolejbusové sítě se Segedín dočkal v letech 1982 a 1983. Nejdříve byla vystavěna odbočka v centru města do zastávky \"Vidra utca\", o rok později byl zahájen provoz na odbočce na okraji města, na konečnou \"Makkosháza\". V roce 1985 byla zprovozněna dlouhá trať z centra města severovýchodním směrem do zastávky \"Lugas utca\". Další rozvoj místních trolejbusů nastal až na přelomu 20. a 21. století. Roku 1998 byla otevřena odbočka z tratí na severu města na konečnou \"Körtöltés utca\". V roce 2004 začaly jezdit trolejbusy i do severozápadní části města z centra do zastávky \"Bakay Nándor utca\". Zatím poslední zprovozněnou tratí je úsek \"Vidra utca\" – \"Dugonics tér\" ve středu Segedíně, který kříží trať k nemocnici.\n\nVozový park segedínských trolejbusů tvořily zpočátku výhradně vozy sovětské výroby ZiU 9, případně jeho varianty. Byly dodávány mezi lety 1979 a 1986, včetně ojetých trolejbusů z Budapešti. Na začátku 90. let bylo dodáno několik článkových vozidel Ikarus 280 T a také 11 československých vozů Škoda 15Tr (kloubové) a jeden sólo trolejbus Škoda 14Tr. Na přelomu 20. a 21. století byl vozový park obnoven nákupem ojetých vozů 14Tr a 15Tr z Česka. V Segedíně také skončily tři vyřazené Škody 21Tr z Českých Budějovic a prototypy 21TrACG a 22TrAC (původně zkušební vozy výrobce). V provozu jsou zde i trolejbusy přestavěné z autobusů značek Volvo (1 ks) a Mercedes-Benz Citaro (4 ks). V roce 2007 zakoupil segedínský dopravní podnik pět vyřazených autobusů Škoda 21Ab z Plzně, které na trolejbusy přestavěl a zprovoznil v roce 2009. Vozidla Škoda tak tvoří drtivou část místního vozového parku, který dohromady čítá přibližně 35 vozů. V současnosti Segedín odkupuje vyřazené trolejbusy typu Škoda 15Tr po modernizaci z Českých Budějovic.\n\n\n"}
{"id": "342482", "url": "https://cs.wikipedia.org/wiki?curid=342482", "title": "Petr Altrichter", "text": "Petr Altrichter\n\nPetr Altrichter (* 24. května 1951, Frenštát pod Radhoštěm) je český dirigent.\n\nVystudoval na ostravské konzervatoři spolu s hrou na lesní roh i dirigování (1966-72), ve kterém pokračoval na Janáčkově akademii múzických umění (JAMU) v Brně pod vedením Richarda Týnského, Otakara Trhlíka, Františka Jílka (řízení orchestru), Josefa Veselky a Lubomíra Mátla (řízení sboru).\nJeště během studií (v roce 1976) se zúčastnil světové dirigentské soutěže v Besançonu, kde obdržel druhou cenu a zvláštní cenu Francouzského svazu skladatelů. Tento úspěch se stal podnětem pro to, aby začal systematičtěji budovat svou dirigentskou kariéru.\n\nPo absolvování JAMU (1978) se stal asistentem dirigenta ve Filharmonii Brno, v téže funkci pak pokračoval u šéfdirigenta České filharmonie Václava Neumanna (1978-83).\nV následujících letech působil jako dirigent Filharmonie Bohuslava Martinů ve Zlíně (1979-1984), Komorní filharmonie Pardubice (1982-1989), Filharmonie Brno (1984-1987) a od roku 1987 začal úzce spolupracovat se Symfonickým orchestrem hlavního města Prahy FOK (šéfdirigentem v letech 1990-1991), jehož se stal později hlavním dirigentem.\n\nMezi nejvýznamnější etapy jeho profesní dráhy patří jedenáctileté vedení Jihozápadní německé filharmonie v Kostnici, kde zastával funkci uměleckého ředitele a šéfdirigenta (1993-2004). V tomto období stál rovněž v čele Královského filharmonického orchestru v Liverpoolu (1997-2001), kam nastoupil po desetiletém působení českého kolegy Libora Peška. V lednu 2002 byl jmenován šéfdirigentem Filharmonie Brno, po sedmi letech ho v této funkci vystřídal srbský dirigent Aleksandar Marković. Pravidelně je zván k orchestrům po celém světě - spolupracoval např. s Berlínskými symfoniky, Londýnskými filharmoniky, Japonským symfonickým orchestrem, Krakovskou filharmonií, Milánským orchestrem, Symfonickým orchestrem v Rize, Symfonickým orchestrem RTL Luxembourg, Symfonickým orchestrem v Baden-Badenu, Orquesta Filarmonica de Gran Canaria atd. Hostoval na významných festivalech v Paříži, Madridu, Chicagu, Curychu, Salcburku, Vídni, Seville, St. Etienne, Avignonu, Palermu, Praze, Edinburku a v Aténách.\n\n\n\n"}
{"id": "342485", "url": "https://cs.wikipedia.org/wiki?curid=342485", "title": "Missy Elliott", "text": "Missy Elliott\n\nMelissa Arnette Elliott, spíše známá jako Missy Elliott (*1. července 1971) je americká raperka, zpěvačka, textařka a hudební producentka. Je pětinásobnou držitelkou ceny Grammy. Jen v USA prodala 7,6 milionu alb a je jedinou raperkou jejíž šest alb získalo platinové ocenění.\n\nMissy Elliott spolupracuje s mnoha umělci jako textařka a producentka, sama nebo se svým producentem a kamarádem Timbalandem. Mezi její nejznámější spolupráce patří ty s Aaliyah, Whitney Houston, Mariah Carey, Janet Jackson, Destiny's Child, Ciarou, Mary J. Blige nebo Ruslanou.\n\nV devadesátých letech Missy Elliott, La Shawn Shellman, Chonita Coleman, a Radiah Scott založili hudební skupinu Sista. Missy pak požádala svého kamaráda Timothyho Mosleye (Timbaland), aby se stal producentem skupiny a pomohl nahrát její první skladby. Po čase si skupiny Sista všiml producent a člen skupiny Jodeci jménem DeVante Swing, který pro ně sehnal v New Yorku kontrakt u nahrávací společnosti Elektra, pod kterou spadala i jeho společnost Swing Mob.\n\nPrávě DeVante přejmenoval Mosleyho na Timbaland a ten poté, co roku 1995 Swing Mob zanikl, spolu s Melvinem \"Magoo\" Barcliffem pokračoval ve společné práci s Missy Elliott. Věnovali se hlavně produkci a poté, co pomohli zpěvačce Aalyiah v roce 1996 k dvojité platině za album One In A Million, si vytvořili dostatečně zvučná jména a každý již čekal na jejich sólová alba.\n\nBěhem hostování a psaní textů, vydala Missy Elliott v roce 1997 své debutové album Supa Supa Fly, které obsahuje úspěšný singl The Rain (Supa Dupa Fly). Také v tomto roce vystoupila Missy na MTV Video Music Awards společně s Lil Kim v remixu písně Not Tonight.\nV roce 1998 Missy pokračovala v úspěšné kariéře.Napsala a produkovala singl Trippin skupiny Total a taky spolupracovala i s jinými umělci. Ve stejném roce Missy produkovala a hostovala v debutovém singlu Melanie B, I Want You Back, který se dostal na 1. místo v britské hitparádě.\n\nAčkoliv se její druhé album neslo v temnějším duchu než debut, ale bylo stejně tak úspěšné jako první (prodej - 1,5 milionu kopii v USA, 3 miliony kopii celosvětově.\nAlbum Da Real World zahrnuje singly All N My Grill,spolupráce s Nicole Wray a Big Boiem, remix Hot Boyz a She's a Bitch.\n\nSvé třetí album Miss E… So Addictive vydala v roce 2001. Obsahuje popové a urban hity One Minute Man, featuring Ludacris & Trina a Get Ur Freak On, stejně jako mezinárodní klubový hit 4 My People a méně komerčně úspěšný singl Take Away. Dvojité video Take Away/4 My People bylo vydáno na sklonku roku 2001, krátce po teroristických útocích 11. září a po smrti blízké přítelkyně Missy Elliott Aaliyah. Video k singlu Take Away obsahovalo obrazy a slova o Aaliyah, tahle pomalá balada byla věnována její památce. 4 My People se stal velmi populární v remixu Basement Jaxx v roce 2002.\n\nNa svém dalším albu se Missy Elliott a Timbaland zaměřili na Old School zvuk a používaly četných Old School rapu a samplů, jako Peter Piper od Run DMC nebo Double Dutch Bus od Frankie Smith (použitě ve Work It a Gossip Folks. Album obsahuje, výše uvedené mezinárodní hity Work It a Gossip Folks. Gossip Folks se stal jedním z nejhranějším videem na stanicích MTV, MTV2, a BET. Album Under Construction je nejprodávanější ženské rapové album v historii s 2.2 miliony prodaných kopii v USA a 4,5 milionů celosvětově.\nThe New York Times nazval Under Construction nejlepším hip-hopovým albem roku.\n\nAlbum This Is Not A Test! vydala rok po svém doposud nejúspěšnějším albu Under Construction. Z Alba byly vydány singly Pass That Dutch a I'm Really Hot. Oba nebyly příliš úspěšné v hitparádách.\n\nV roce 2003 spolupracovala s Wyclefem Jeanem na songu Party to Damascus a na Tush od Ghostface Killah. Také hrála sebe samu v tanečním filmu Honey, objevila se společně s Madonnou v reklamě společnosti GAP. V roce 2003 vystoupila společně s Madonnou, Britney Spears a Christinou Aguilerou na MTV Video Music Awards. V roce 2004 nahrála s Ciarou hit 1,2 Step.\nV roce 2005 Missy Elliott uvedla na stanici UPN Network svou vlastní reality show The Road to Stardom with Missy Elliott.\n\nJejí 6. studiové album bylo vydáno v červenci 2005 a debutovalo na 2. místě Billboard Hot 200 Albums Chart. Prvním singlem alba byl Lose Control s Ciarou a Fatman Scoopem, umístil se na čísle 3 Billboard Hot 100. Na Albu se objevili hosté jako Mike Jones, M.I.A., Fantasia, Slick Rick, Pharrell Williams a Mary J. Blige.Video k Lose Control získalo 6 nominací na MTV VMA 2005 a zvítězilo ve dvou : nejlepší taneční video a nejlepší hip-hop video. Po VMA vydala singl Teary Eyed, ve kterém předvedla, že je i dobrá zpěvačka. V listopadu 2005 vyhrála Nejlepšího ženského Hip-Hop umělce na American Music Awards a zremixovala L.O.V.E. od Ashlee Simpson.\nV prosinci 2005 byla nominována na 5 cen Grammy a na Brit Awards.\nVydala song We Run This, jako hlavní singl ze soundtracku k filmu Stick It.\n\nRespect M.E. je jejím 1. výběrem největších hitů. Byl vydán jenom v Evropě, Brazílii, Jižní Africe, Japonsku a Austrálii. Kolekce se stala jejím druhým Top 10 albem v Anglii a taky jejím nejvyšším umístěním.V Anglii za 100 000 prodaných kopií dostalo zlatou desku, celosvětově se desky prodalo půl milionu.\n\nV lednu 2008, byl vydaný singl Ching-a-Ling jako hlavní singl ze soundtracku Step Up 2 the Streets. Na soundtracku je také Shake Your Pom Pom produkovaný Timbalandem. Obě písně se mohou objevit na chystaném albu.\nBest, Best první singl z alba se objevil na jejich webových stránkách 13. června 2008. Vydání alba je naplánováno na 9. září 2008.\n\nMissy Elliott nahrála duet s ukrajinskou zpěvačkou Ruslanou The Girl That Rules. Objevila se v písni Bad Girl skupiny Danity Kane na jejich albu Welcome to the Dollhouse. Spolupracuje na novém materiálu s umělci jako Whitney Houston, Amy Winehouse, Ne-Yo, Michelle Williams a dalšími.\n\n\n"}
{"id": "342486", "url": "https://cs.wikipedia.org/wiki?curid=342486", "title": "Světlá stezka", "text": "Světlá stezka\n\nSvětlá stezka (španělsky: \"Sendero Luminoso\") je označení pro teroristickou maoistickou organizaci v Peru, známou pod názvem Komunistická strana Peru (španělsky: \"Partido Comunista del Perú\"). Spojené státy americké ji oficiálně označují za zahraniční teroristickou organizaci.\n\nJejím zakladatelem se stal marxistický profesor filosofie Abimael Guzmán v roce 1970 na univerzitě v San Cristóbalu. Jeho světonázor vycházel z učení Mao Ce-tunga, který tvrdil, že socialistická revoluce musí vycházet z rolnické třídy, která stojí v opozici buržoaznímu městskému obyvatelstvu. Cílem pak bylo uskutečnění sociálně-ekonomicko-politických změn v duchu marxismu.\n\nSvětlá stezka uskutečňovala politické vraždy a záškodnickou činnost. Její teroristické aktivity započaly v roce 1980, s vrcholem aktivity ve druhé polovině 80. let minulého století. Avšak poté, co se do prezidentského křesla v Peru roku 1990 dostal razantní Alberto Fujimori, následovalo oslabení teroristické činnosti skupiny a v roce 1992 došlo k zadržení jejího vůdce Guzmána. Bojů se účastnil i pozdější peruánský prezident Ollanta Humala.\nK roku 2008 se marxistické ideály Světlé stezky nesetkaly s významnější podporou a činnost organizace byla oslabena a roztříštěna v peruánských horských vesničkách, především na horním toku Huallagy. Její základna byla odhadována na několik set členů.\n\nV létě 2015 peruánská armáda zachránila z mnohaletého zajetí na jedné farmě 39 lidí.\n\n\n"}
{"id": "342491", "url": "https://cs.wikipedia.org/wiki?curid=342491", "title": "Dianne Pilkington", "text": "Dianne Pilkington\n\nDianne Pilkington (* 7. června 1975) je anglická herečka.\nStudovala na škole Guildford School of Acting v Anglii a hrála důležité role jak na turné, tak na londýnském West Endu.\n\nDianne Pilkington se narodila ve Wiganu jako Dianne Lesley Pilkington.\n\n\nMomentálně hraje roli Glindy v muzikálu \"Wicked\" na londýnském West Endu v divadle Apollo Victoria. Zpočátku po boku Kerry Ellis v roli Elphaby, která byla nedávno na šest měsíců nahrazena Alexii Khadime, zatímco Ellis hraje tuto roli na Broadwayi. V roli Galindy začala 16. července 2007 náhradou za Helen Dallimore.\nVe Wicked bude vystupovat až do března 2010.\n\n\"Hope\" v londýnském workshopu hry Urinetown, režírovaném Johnem Randem; ‘Tonya’ ve workshopu Doktor Živago režírovaném Des McAnuffem; titulní role v Helene Trojské – novém muzikálu režírovaném Garym Griffinem; ‘Charlotte’ v Charlotte – Life or Theatre? A objevila se po boku Boy George v Albert Hall.\n\nDianne byla nominovaná Theatregoer's Choice Awards na \"Nejlepší převzetí role\" v roce 2008.\n\nPilkington nedávno dokončila natáčeni filmu The Wolf Man s Benicio del Toro, pro Universal Pictures, který má mít premiéru v roce 2009. Její role zatím není známa.\n\n"}
{"id": "342494", "url": "https://cs.wikipedia.org/wiki?curid=342494", "title": "Filón Alexandrijský", "text": "Filón Alexandrijský\n\nFilón Alexandrijský nebo Filón z Alexandrie, latinsky Philo Iudaeus (asi 20 př. n. l. – po roce 40) byl židovský řecky píšící filosof a teolog, nejvýznamnější představitel židovské helénistické filosofie.\n\nFilón se pokusil sjednotit řeckou filosofii s židovskou vírou a etikou, přičemž používal metody alegorického výkladu Bible. Významný je především jeho koncept Logu, jež později sehrál důležitou roli v křesťanské christologii. Rabínský judaismus naopak Filónovy myšlenky nepřijal, neboť je považoval za přílišný odklon od tradice.\n\nNarodil se patrně v Alexandrii v zámožné, snad kněžské rodině, a patřil k nejváženějším osobám tamější židovské obce. Disponoval kvalitním řeckým vzděláním, znal z první ruky Platónovy spisy i dobovou literaturu k etice, zejména kynickou. Býval zván na hostiny, chodil do divadla i na závody, i když to svým čtenářům nedoporučuje. Ačkoli pravděpodobně neuměl hebrejsky (užíval řeckou Bibli a jeho „chaldejské“ etymologie jsou většinou chybné), byl hluboce věřícím židem s pevnou vazbou k Jeruzalémskému chrámu. V roce 39/40 byl – už jako starší muž - členem poselstva alexandrijských židů k císaři Caligulovi, které žádalo o zrušení nařízení o císařových sochách v synagogách. Protože zprávu z této cesty také psal, byl podle některých v čele tohoto poselstva.\n\nJeho bratr Tiberius Iulius Alexander byl vysokým alexandrijským úředníkem, byl v dobrých vztazích s císaři a sám prý pořídil zlaté a stříbrné kování vrat jeruzalémského chrámu. Jeho syn a jmenovec, Filónův synovec, od židovství patrně odpadl, byl římským prefektem v Egyptě a podílel se na potlačení židovského povstání a snad se účastnil i dobytí Jeruzaléma roku 70.\n\nFilón se nejdůsledněji ze všech starověkých židovských filosofů snažil sloučit židovskou víru a etiku s řeckou filosofií. Židovský ráz díla se projevuje, když Filón považuje Mojžíše nejen za největšího proroka, nýbrž také za největšího filosofa, Bibli pokládá za zjevení Boha lidstvu a za nejvyšší autoritu lidského života. Filón dále nabádá k plnění biblických příkazů, a to včetně jejich vnějších forem. Helénismus se v jeho díle projevil snahou ukázat všeobecnou platnost Mojžíšova zákona. Koncept abstraktního a vzdáleného Boha, jehož lze nazírat skrze umrtvování smyslů, rovněž vychází z řecké filosofie. Své dílo Filón konečně podkládá citacemi celkem 64 řeckých autorů a přejímá myšlenky zejména Platóna, pythagorejců, stoiků a Poseidónia. Ačkoli se tedy Filón snažil odhalit hlubší pravdu zjeveného náboženství, jeho filosofický systém tradiční judaismus reinterpretoval, čímž se mu značně vzdálil.\n\nSyntézu judaismu s řeckou filosofií Filónovi umožňoval předpoklad, že řečtí myslitelé znali Tóru. Tím se řecká filosofie stává židovskou záležitostí. Z druhé strany Filón považuje judaismus za filosofický systém. Díky alegorické exegezi pak nachází v Bibli poučky řecké filosofie. Alegorická exegeze tak slouží k vysvětlení nejasných míst či k nalezení hlubšího skrytého smyslu pod vrstvou doslovného významu.\n\nFilón nevytvořil jasně promyšlený bezrozporný filosofický systém. Ve svém díle spojil příliš mnoho prvků různých filosofických proudů, což vedlo k občasným nedůslednostem, nejasnostem či nesrovnalostem.\n\nFilón ovlivněn platónským idealistickým dualismem považoval Boha za člověkem nepoznatelného, zcela odděleného od světa, čímž se ovšem odklonil od biblického konceptu Boha navazujícího kontakt s lidmi. Tento rozpor se pokusil interpretovat Boží jméno \"Jsem, který jsem\" filosoficky jako „Bytí“. Existence Boží je pak to jediné, co může člověk o Bohu poznat. Toto Filónovo stanovisko předznamenalo pozdější negativní teologii.\n\nBůh podle Filóna stvořil svět z preexistentní hmoty, jelikož by však Bůh byl stykem s hmotou poskvrněn, použil při stvořitelském aktu zprostředkujících sil, které z něj emanují. Veškeré tyto síly či ideje v sobě zahrnuje Logos. Při vytváření konceptu Logu byl Filón zřetelně ovlivněn vlivem řeckých a židovských spekulací o hypostasích (například Knihou Moudrosti), při popisu Logu ovšem nebyl důsledný: někdy o Logu hovoří jako o Božím rozumu, jindy zase jako o podstatě oddělené (hypostasované) od Boha.\nLogos je popisováno jako „Boží místodržitel na zemi“, „prvorozený syn“, zástupce lidstva před Bohem, velekněz, což se shodovalo s křesťanskými představami o Kristu, a koncept Logu tudíž měl značný význam pro christologii.\n\nJako pro Platóna i pro Filóna představuje tělo „žalář“ a „hrob“ duše a cílem dobrého života je vysvobození duše z tohoto otroctví. Cílem lidského života však není jako u stoiků získat vládu sám nad sebou, nýbrž osvobození duše od smyslovosti potlačením afektů, aby mohla nazírat Boha a v prorocké extázi se s ním sjednotit. Empirická znalost tedy pro Filóna představuje pouze přípravu na kontemplativní poznání Boha.\n\nV židovské tradici se Filónovo učení neujalo. Pro rabínský judaismus, jenž se stal hlavním proudem židovství, představovalo Filónovo dílo přílišný odklon od tradice, a proto je rabíni ignorovali. Zájem o něho se oživil až v liberálním židovství 19. století jako příklad, jak lze spojit židovskou víru s otevřeností vůči okolnímu prostředí.\n\nTím větší význam však měl v tradici křesťanské, která ho cituje a vykládá už počínaje Klémentem Alexandrijským. Píše o něm Órigenés, Eusebius, Řehoř z Nyssy, Ambrož, Hieronymus i Augustin, kteří z něho čerpají alegorický výklad Písma. Filónova nauka o Božích silách a o Logu hrála velkou roli při vzniku učení o Boží Trojici a křesťanské christologie. V pozdějších staletích jej někteří dokonce pokládali za křesťana.\n\nFilón byl zřejmě nejplodnějším židovským helénistickým filosofem, z jeho díla se zachovalo téměř 50 spisů a dalších nejméně 20 se ztratilo. Spisy (většinou v řečtině, případně v aramejském či latinském překladu) se dochovaly především díky křesťanským autorům, kteří si Filóna oblíbili zejména pro jeho alegorickou metodu výkladu Písma.\n\nPřed latinským názvem díla je vždy uvedena zkratka, pod níž se spis cituje.\n\n\n\n\n\n\n"}
{"id": "342499", "url": "https://cs.wikipedia.org/wiki?curid=342499", "title": "Autoclick", "text": "Autoclick\n\nAutoClick, nebo také AutoClicker se nazývá program který spouští skript, který automaticky udává systému informaci o myši. Většinou má velké možnosti nastavení a je velmi rychlý.\n\nPoužívá se především ve hrách (MMORPG hrách, strategiích apod. na klikání místo hráče), nebo na tzv. klikacích serverech, kde jsou prokliky placeny.\n\nVe hře se používá hlavně na afk skillení (uživatel není u počítače, script kliká za něj), ale ve většině her je využití autoclicku proti pravidlům a hráčům za něj hrozí tresty.\n\n"}
{"id": "342502", "url": "https://cs.wikipedia.org/wiki?curid=342502", "title": "Vrána (rozcestník)", "text": "Vrána (rozcestník)\n\nVrána může být:\n\n\n\n\n\n"}
{"id": "342503", "url": "https://cs.wikipedia.org/wiki?curid=342503", "title": "Seznam osobností Poděbrad", "text": "Seznam osobností Poděbrad\n\nToto je seznam osobností spjatých s městem Poděbrady. Jsou zde uvedeni jednak rodáci, jednak osobnosti, které ve městě dlouhodobě žily či působily.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "342504", "url": "https://cs.wikipedia.org/wiki?curid=342504", "title": "Saadabadský pakt", "text": "Saadabadský pakt\n\nSaadabadský pakt je smlouva podepsaná ministry zahraničních věcí Turecka, Íránu, Iráku a Afghánistánu dne 8. července 1937 v saadabadském paláci v Teheránu. Účastníci dohody vzájemně uznali a garantovali státní hranice, odmítli se vměšovat do vnitřních záležitostí ostatních signatářů a zavázali se napříště spolupracovat v koordinaci svých zahraničních politik. \n\nSaadabadský pakt přestal reálně existovat s příchodem druhé světové války. \n"}
{"id": "342505", "url": "https://cs.wikipedia.org/wiki?curid=342505", "title": "Aféra Sacco-Vanzetti", "text": "Aféra Sacco-Vanzetti\n\nAféra Sacco-Vanzetti je označení pro soudní proces, který se odehrál ve 20. letech 20. století ve Spojených státech.\n\nObžalovanými byli dva anarchisté italského původu Ferdinando Nicola Sacco (22. duben 1891 - 23. srpen 1927) a Bartolomeo Vanzetti (11. červen 1888 - 23. srpen 1927), kteří byli obviněni v dubnu 1920 z pokusu o loupežné přepadení, samotného loupežného přepadení a dvojnásobné vraždy. Soudní proces, jemuž předsedal Webster Thayer, se odehrával v Dedhamu ve státě Massachusetts. Překážkou pro odsouzení byla absence přímých přesvědčivých důkazů. Přesto atmosféra xenofobie a celkového odporu vůči politickým radikálům neumožnila obhajobě použít všechny legální prostředky a tak byl nad oběma obžalovanými vynesen rozsudek trestu smrti. To vyvolalo masové protesty v New Yorku, Amsterdamu, Londýně a Tokiu, demonstrace pracujících se uskutečnily napříč Jižní Amerikou a nepokoje také v Paříži, Ženevě, Johannesburgu či Německu. I přes protesty veřejnosti byli Sacco a Vanzetti 23. srpna 1927 popraveni.\n\nV říjnu 1961 byly provedeny pokročilejší technologií balistické testy na Saccovu Coltu. Výsledky potvrdily, že kulka, která zabila Berardelliho v roce 1920, byla vystřelena ze Saccovy pistole. \n\nTato kauza je interpretována jako americká obdoba Dreyfusovy aféry. Nejasnosti případu vedly následně massachusettského guvernéra Michaela Dukakise ke zřízení vyšetřovací komise nezávislých právníků, která mu měla podat doporučení, zdali odsouzeným udělit milost nebo požadovat nový soudní proces. Přestože komise shledala řadu pochybení v práci soudu, učinila závěr o správnosti rozsudku a viny Sacca a Vanzettiho\nPřesně 50 let po jejich popravě, 23. srpna 1977, prohlásil massachusettský guvernér, že oba byli souzeni nespravedlivě a že \"jejich jména mají být navždy očištěna\".\n\nMassachusettský guvernér Michael Dukakis: \"\"Všechna stigmata a potupa budou navždy sejmuty ze jmen Nikoly Sacca a Bartolomea Vanzettiho. Nejsme zde proto, abychom řekli, zda tito muži jsou vinni, či nevinni. Musíme říci, že vysoké normy soudnictví, na které jsme v Massachusetts hrdi, v případě Sacca a Vanzettiho selhaly.\"\".\n"}
{"id": "342506", "url": "https://cs.wikipedia.org/wiki?curid=342506", "title": "Slot A", "text": "Slot A\n\nSlot A je konektor pro první verze procesorů AMD Athlon, fyzicky je stejný jako Slot 1, nicméně elektronicky nekompatibilní (využívá technologii DEC EV6 vyvinutou původně pro procesory DEC Alpha). Použití stejného fyzického konektoru umožnilo výrobcům základních desek použít stávající součástky pro Slot 1. Pro zabránění vložení procesoru pro Slot 1 je na deskách Slot A otočený o 180°. Slot A byl později nahrazen paticí Socket A.\n"}
{"id": "342507", "url": "https://cs.wikipedia.org/wiki?curid=342507", "title": "Lanová dráha Špičák – Pancíř", "text": "Lanová dráha Špičák – Pancíř\n\nVisutá lanová dráha Špičák – Hofmanova Bouda – Pancíř je dvouúseková osobní sedačková lanovka vedoucí na vrchol Pancíř na Šumavě, poblíž Železné Rudy. V provozu je od roku 1970.\n\nO lanové dráze na vrchol Pancíře, kde se od roku 1923 nachází turistická chata vystavěná KČT, se uvažovalo již v polovině 30. let 20. století. Předběžný projekt kabinové lanovky byl vypracován na jaře 1936 firmou Františka Wiesnera z Chrudimi, která již měla se stavbou lanových drah zkušenosti (lanovky na Ještěd a Černou horu). Byly zvažovány dvě varianty trasování (od nádraží Špičák nebo od severního portálu železničního tunelu), teoreticky byla zvažována i varianta lanovky přímo ze Železné Rudy, ta ale byla kvůli technickým i správním problémům zamítnuta. Předválečný projekt však vyšuměl do ztracena.\n\nProjekt současné dvouúsekové sedačkové lanovky vznikl v roce 1963. Práce na její stavbě začaly již o rok později, lanová dráha byla vyrobena v roce 1967 národním podnikem \"Transporta Chrudim\" (znárodněná Wiesnerova strojírna). Zkušební provoz byla zahájen na konci roku 1970, pravidelný v roce následujícím. Náklady na stavbu dosáhly 16 milionů Kčs. Lanovka na Pancíř se stala první lanovou dráhou vystavěnou na české straně Šumavy. V letech 1974–1979 proběhla rekonstrukce celé dráhy, náklady činily 2 miliony Kčs.\n\nLanová dráha na Pancíř je dvouúseková, skládá se tedy ze dvou na sobě nezávislých drah, které na sebe navazují ve střední stanici Hofmanova Bouda. V obou úsecích se jedná o jednosedačkovou visutou osobní lanovou dráhu, vyrobenou v roce 1967 a uvedenou do provozu roku 1970. Pohon obou úseků se nachází ve střední stanici.\n\nDolní úsek spojuje Špičák (část města Železná Ruda) s Hofmanovou Boudou, nacházející se ve svahu Pancíře. Převýšení této dráhy činí 227 m (Špičák – 858 m n. m., Hofmanova Bouda – 1085 m n. m.), šikmá (skutečná) délka je 1483 m, vodorovná délka 1463 m. Maximální dopravní rychlost činí 2 m/s, doba jízdy je 12,4 min, přepravní kapacita 327 osob za hodinu. Na úseku ze Špičáku se nachází 134 jednosedaček.\n\nHorní úsek spojuje mezistanici Hofmanova Bouda, nacházející se ve výšce 1085 m n. m., se stanicí Pancíř, umístěnou ve výši 1206 m n. m., tedy osm metrů pod vrcholem hory Pancíř. Převýšení úseku činí 121 m, jeho šikmá (skutečná) délka je 1256 m, vodorovná délka 1250 m. Na laně o průměru 28 mm se nachází 114 pevně uchycených jednomístných sedaček, maximální rychlost je 2 m/s a jízdní doba 10,5 min.\n\nV budoucnu by měla proběhnout modernizace lanové dráhy v celé její délce. V dolním úseku by měla být postavena šestimístná kabinková lanovka, v horním úseku by se měla nacházet opět sedačková lanová dráha. Počítá se s celoročním využitím a s rozšířením celého lyžařského areálu. Podle jiného zdroje by měla být lanovka v dolním úseku sedačková, v horním kabinková. Město Železná Ruda požádalo o dotace z Regionálního operačního programu Evropské unie.\n\nV roce 2008 jezdila lanovka celoročně, od středy do neděle od 9 do 16 hodin v 45minutovém intervalu. Během letních prázdnin od 1. července do 31. srpna každý den.\n\n\n"}
{"id": "342514", "url": "https://cs.wikipedia.org/wiki?curid=342514", "title": "Velké Heřmanice", "text": "Velké Heřmanice\n\nVelké Heřmanice jsou část obce Heřmaničky v okrese Benešov. Leží 1,5 km na severozápad od Heřmaniček a 20 km na jihozápad od Benešova. Část obce spolu s obcí Heřmaničky leží v okrese Benešov a spadá pod obec s rozšířenou působností Votice.\n\nPrvní písemná zmínka o vesnici pochází z roku 1378.\n\n\n"}
{"id": "342521", "url": "https://cs.wikipedia.org/wiki?curid=342521", "title": "Sambir", "text": "Sambir\n\nSambir ( ; ; ) je město oblastního významu v Haliči na západní Ukrajině. Leží na jihozápadě Lvovské oblasti na břehu Dněstru, nedaleko od hranic s Polskem. Žije zde 36 000 obyvatel, z toho přes 3 % Poláků.\n\nPrvní zmínky o městě pocházejí z roku 1241. V současnosti je město centrem Sambirského rajónu a železničním uzlem tratí Lvov – Sjanky – Užhorod, Sambir – Stryj a Sambir – Chyriv – Polsko. Poblíž města jsou ropná pole a vojenská letecká základna.\n"}
{"id": "342526", "url": "https://cs.wikipedia.org/wiki?curid=342526", "title": "Josef Pehr", "text": "Josef Pehr\n\nJosef Pehr (14. srpna 1919 Praha – 17. srpna 1986 Praha) byl český herec, režisér, loutkář, loutkoherec, autor divadelních loutkových her, divadelní pedagog, otec herečky a výtvarnice Jany Krausové, děd herce a zpěváka Davida Krause.\n\nV roce 1942 ukončil čtyřleté studium na dramatickém oddělení Pražské konzervatoře. Během studií působil jako herec v Nezávislém divadle (1939–1943) a v letech 1943 až 1945 v Divadle na Vinohradech . V roce 1944 bylo divadlo nacisty uzavřeno, proto společně se svojí první manželkou Lubou Skořepovou a se svým dlouholetým hereckým kolegou Milošem Nesvadbou založili vlastní loutkářskou skupinu. Po ukončení 2. světové války se stal členem Honzlova Studia Národního divadla a současně členem souboru Činohry Národního divadla, kde pak působil až do konce června roku 1985. Na scénách Národního divadla vytvořil přes 120 rolí. Současně se však věnoval nadále i loutkoherectví.\n\nOd roku 1953 učil externě na katedře loutkářství pražské DAMU, v roce 1965 se zde stal docentem a v roce 1978 profesorem.\n\nZahrál si i v řadě českých filmů, zejména na konci 40. let a v 50. letech 20. století, vystupoval jako loutkoherec po různých estrádách pořádaných pro děti, působil též při začátcích Československé televize, kde vodil populárního jak maňáska Pepíčka, také loutku pejska, a postavičky \"Kuťáska a Kutilky\".\n\nJeho druhou manželkou byla herečka Jiřina Genzerová (* 1928).\n\nJe pochován na hřbitově v Praze-Modřanech.\n\n\n\n\n\n\n\n \n"}
{"id": "342527", "url": "https://cs.wikipedia.org/wiki?curid=342527", "title": "Horst Buchholz", "text": "Horst Buchholz\n\nHorst Werner Buchholz (4. prosince 1933, Berlín, Německo – 3. března 2003, Berlín) byl německý herec a moderátor. \n\nČeským divákům je nejvíce znám jakožto nejmladší pistolník Chico ze sedmi statečných mužů ve stejnojmenném filmu \"Sedm statečných\" z roku 1960, hrál i v české filmové pohádce \"Pták Ohnivák\" z roku 1997 režiséra Václava Vorlíčka.\n\nBěhem 2. světové války žil v Československu, po válce se vrátil do Berlína. Dokončil střední školu a musel začít vydělávat peníze pro rodinu, protože otec byl ve válečném zajetí. V r. 1947 poprvé na jevišti jako statista, ale za rok již hrál v populárním dětském příběhu \"Emil a detektivové.\" Vystupoval i v rozhlase a v dabingu amerických filmů. Z honorářů si zaplatil herecké kurzy.\n\n"}
{"id": "342532", "url": "https://cs.wikipedia.org/wiki?curid=342532", "title": "Cumulus congestus", "text": "Cumulus congestus\n\nCumulus congestus je oblak vznikající především v létě při vzestupných proudech a vysokému inventivnímu charakteru počasí.\n\nJeho dalším stadiem je cumulonimbus (bouřkový oblak). V létě se tyto oblaky vyskytují v závislosti na vysoké teplotě a dusném počasí. Z cumulu congestu převážně nevypadávají srážky. Jeho rysy jsou velmi tmavá základna oblaku a květákový vrchol, který je při pozorování v reálném čase pouhým okem v pohybu. Cumuly se rozpínají a v závislosti na atmosférickém proudění a taky na invenci můžou a taky zpravidla přejdou do stádia cumulonimbus.\n"}
{"id": "342536", "url": "https://cs.wikipedia.org/wiki?curid=342536", "title": "Černovír", "text": "Černovír\n\nNázev Černovír má více sídel:\n\n"}
{"id": "342537", "url": "https://cs.wikipedia.org/wiki?curid=342537", "title": "Ben Turpin", "text": "Ben Turpin\n\nBen Turpin (19. září 1869 – 1. červenec 1940), vlastním jménem Bernard Turpin, byl americký komik zlaté éry filmové grotesky. Hlavními atributy postavy, jež ztělesňoval na filmovém plátně, byla hubená postava, velký knír a hlavně šilhající oči. Během své kariéry natočil přes 200 filmů. Největší popularity dosáhl v první polovině 20. let 20. století s filmy parodujícími vážné žánry a filmový průmysl.\n\nNarodil se 19. září 1869 v New Orleans, Louisiana jako Bernard Turpin v rodině francouzského majitele obchodu s cukrovinkami. V sedmi letech se s rodinou přestěhoval do New Yorku. Zde mu jednoho dne jeho otec dal sto dolarů se slovy ať si najde práci a vydělává si na živobytí sám, jelikož od něj již žádné další peníze neuvidí. To se psal rok 1885. Vzal si svých sto dolarů a odjel na východní pobřeží, kde je prohrál v hazardních hrách. V následujících letech procestoval na nákladních vlacích skoro celé Spojené státy americké. Nakonec zakotvil v Chicagu, kde se vydal na hereckou dráhu. Pracoval v cirkuse, vaudevillu i burlesce, byl členem divadelní skupiny Sama T. Jacka. Před filmovou kamerou se poprvé objevil až ve svých 38 letech v roce 1907, když byl v Chicagu najat nově vzniklou filmovou společností Essaney jako komik a vrátný. V následujících dvou letech se tak objevil v několika krátkých komediích společnosti, z nichž se zachovala pouze jediná – film \"Půlnoční výtržnost\" (\"Midnight Disturbance\", 1909), ve kterém vystupuje ještě bez své pozdější poznávací značky, šilhavých očí. Jeho rané filmy pro společnost Essaney nedokázaly ještě zužitkovat jeho komediální potenciál a tak se u filmu prozatím neprosadil a vrátil se k práci v cirkuse a burlesce, kde s velkým úspěchem ztělesnil postavu jménem „Happy Hooligans“. Jedním z charakteristických rysů této postavy byly šilhající oči. Turpin simuloval šilhající oči v tolika představeních, že mu již šilhání zůstalo natrvalo. Před filmovou kameru se vrátil až v roce 1914, opět u společnosti Essanay, nejprve v sérii krátkých komedií, ve kterých Wallace Beery ztvárňoval postavu jménem \"Sweedie\", a poté jako partner nové hvězdy společnosti Charlese Chaplina. Jako jeho partner se objevil v komediích \"Chaplin filmovým hercem\" (\"His New Job\"; 1915), \"Chaplin na námluvách\" (\"A Night Out\"; 1915), \"Chaplin boxerem\" (\"The Champion\"; 1915) nebo \"Carmen\" (\"Carmen\"; 1916). V té době již silně šilhal a rozhodl se této vady využít. Jeho neuvěřitelně šilhavé oči se tak staly jeho klíčem k úspěchu a na další léta jeho poznávací značkou. Stejně jako měl Buster Keaton svou kamennou tvář, Harold Lloyd své brýle nebo Charles Chaplin svou chůzi, měl Ben Turpin své šilhavé oči. V několika krátkých komedií z tohoto období se po jeho boku objevila jeho manželka, kanadská herečka Carrie LeMieux (1885 - 1925), s níž se oženil v roce 1907. V roce 1916 přechází k malé společnosti Vogue, pro kterou natáčí řadu krátkých grotesek.\nV roce 1917, ve svých 43 letech, navázal svou dlouholetou spolupráci s Mackem Sennettem, a začíná tak jeho slavné období, ve kterém vytvořil své nejlepší filmy. K těm patří zejména parodie, ať už na literární a dramatická díla, nebo na divadelní a filmové prostředí. První z celé řady jeho parodií je film \"Chytrá loutka\" (\"A Clever Dummy\"; 1917), následován parodiemi na divadelní hry \"Variace na East Lynne\" (\"East Lynne With Variations\"; 1919), \"Salome versus Shenandoah\" (\"Salome vs. Shenandoah\"; 1919), \"Bláznivý Romeo\" (\"Romeo and Juliet\"; 1924) nebo \"Strýček Tom bez chaloupky\" (\"Uncle Tom without the Cabin\"; 1919), vycházející z populárního románu Harriet B. Stoarové. K těm vůbec nejslavnějším patří parodie na film a filmové prostředí. V těchto filmech se vysmívá hollywoodské honbě za novými hvězdami - film \"Idol malého města\" (\"A Small Town Idol\"; 1921), zlehčuje těžký život filmových komiků – film \"Ben filmovým hrdinou\" (\"The Daredevil\"; 1923) a bezduché westerny si bere na mušku ve filmu \"Rytíř smutné postavy\" (\"Yukon Jake\"; 1924). Asi nejslavnější filmovou parodií Bena Turpina je film \"Šejk z Arábie\" (\"The Shriek of Araby\"; 1923), mistrovská parodie na tehdy populární romanticko dobrodružný film \"Šejk\" (\"The Sheik\"; 1921) s Rudolphem Valentinem v hlavní roli. Jako lepič plakátů k tomuto slavnému filmu jezdí hlavní hrdina městem na velbloudu a dělá mu reklamu. Když v jednu chvíli usne, sní o tom, že on sám je neodolatelným šejkem, který prožívá neuvěřitelná pouštní dobrodružstí, při kterých zachrání ze spárů zlotřilého sultána krásnou cizinku. V okamžiku, kdy se stane hrdinou pouště, tak se probudí. Ve filmech \"Tři týdny navíc\" (\"Three Foolish Weeks\", 1924), \"Nešťastný malý princ\" (\"When a Man’s Price\", 1925) a \"Pro lásku cara\" (\"The Pride of Pikeville\", 1927) vytváří postavu poručíka Rodneye St. Claira, dobyvatele dívčích srdcí, jenž je parodií na postavy, které ve filmech představoval Erich von Stroheim. Ve dvacátých letech se stává jedním z nejpopulárnějších komiků němého filmu. Natáčí pravidelně jeden film měsíčně a na vrcholu své kariéry dostával 3 000 dolatů týdně. V roce 1924 se Ben Turpin stáhl do ústraní, aby se mohl věnovat své nemocné ženě Carrie. Po její smrti v říjnu 1925 se plně vrací na filmová plátna, ale zjišťuje, že jeho popularita již nedosahuje jeho dřívější slávy. V té době začíná Turpin investovat do nemovitostí. Má úspěch a stává se jedním z nejbohatších mužů v Hollywoodu. 8. června 1926 se Turpin podruhé (potřetí) oženil, jeho druhá žena Babette Dietz s ním žila až do jeho smrti v roce 1940. V roce 1928 odchází Turpin od Sennetta a na jeden rok se upsal malé společnosti Weiss Brother-Artclass, pro kterou natáčí krátké dvoucívkové komedie. To už ale přichází nová éra – éra zvukového filmu. Na rozdíl od jiných komiků němé éry jej příchod zvukového filmu nezaskočil. Vzhledem k dřívějším investicím do nemovitostí, již totiž nebyl na filmování finančně závislý.\n\nBěhem 30. let vystupuje ve filmu již jen sporadicky v epizodních rolích. Za každé své vystoupení ve filmu nyní požadoval vždy stejnou částku jeden tisíc dolarů a to bez ohledu, zda šlo o výraznou roli nebo pouhé cameo. V roce 1931 se tak objevil jako oddávající úředník ve filmu \"Laurel a Hardy se žení\" (\"Our Wife\"; 1931). V roce 1935 vystoupil Turpin společně s několika dalšími veterány němé grotesky v krátkém filmu pro společnost bratří Warnerů Hotel Keystone. A v roce 1939 společně se Sennettem a Keatonem ve filmovém příběhu z éře němého filmu \"Hollywoodská kavalkáda\" (\"Hollywood Cavalcade\"; 1939). Naposledy se Ben Turpin objevil na filmovém plátně v roce 1940 v malé roli šilhavého instalatéra, jímž pomíchané trubky způsobí, že ledničky hrají a rádia se obalí ledem, v posledním filmu Laurela a Hardyho pro Hala Roache Laurel a Hardy na moři (\"Saps at Sea\"; 1940). V červenci téhož roku Ben Turpin v Santa Monice ve věku 71 let umírá na srdeční slabost. Pohřben je na hřbitově Forest Lawn Memorial Park v kalifornském Glendale.\n\n\n\n"}
{"id": "342540", "url": "https://cs.wikipedia.org/wiki?curid=342540", "title": "Étienne Lamy", "text": "Étienne Lamy\n\nÉtienne Marie Victor Lamy (2. června 1845 Ciza – 9. ledna 1919) byl francouzský spisovatel a politik.\n\nStudoval na Collège Stanislas a roku 1870 získal doktorát. Mezi lety 1871 a 1881 byl poslancem za departement Jura. Byl členem levice, ale přestoupil do \"républicain catholique\" a přispíval do \"Le Gaulois\" a \"Correspondant\". Roku 1905 se stal členem Francouzské akademie, a roku 1913 získal funkci jejího stálého tajemníka.\n\n"}
{"id": "342545", "url": "https://cs.wikipedia.org/wiki?curid=342545", "title": "SK", "text": "SK\n\nSpojení písmen S a K může mít různé významy:\n\n\n\n\n\n"}
{"id": "342553", "url": "https://cs.wikipedia.org/wiki?curid=342553", "title": "Vesljana (přítok Kamy)", "text": "Vesljana (přítok Kamy)\n\nVesljana ( ) nebo Veslena ( ) je řeka v Komi-Permjackém okruhu v Permském kraji v Rusku. Je dlouhá 266 km. Plocha povodí měří 7490 km².\n\nÚstí zleva do Kamy.\n\nJe splavná pro vodáky.\n"}
{"id": "342556", "url": "https://cs.wikipedia.org/wiki?curid=342556", "title": "Václav Mottl", "text": "Václav Mottl\n\nVáclav Mottl (19. května 1914 – 16. června 1982) byl československý kanoista, olympionik, který získal zlatou medaili z Olympijských her. V Berlíně 1936 získal zlato v závodě dvojic (C2) na 10 kilometrů společně se Zdeňkem Škrlandem.\n\n\n"}
{"id": "342557", "url": "https://cs.wikipedia.org/wiki?curid=342557", "title": "Zdeněk Škrland", "text": "Zdeněk Škrland\n\nZdeněk Škrland (6. února 1914, Praha – 6. března 1996, tamtéž) byl československý kanoista, olympionik, který získal zlatou medaili z Olympijských her. V Berlíně 1936 získal zlato v závodě dvojic (C2) na 10 kilometrů společně s Václavem Mottlem.\n\n\n"}
{"id": "342561", "url": "https://cs.wikipedia.org/wiki?curid=342561", "title": "Jeremy Adler", "text": "Jeremy Adler\n\nJeremy Adler (* 1. října 1947 Londýn), syn H.G. Adlera je britský básník a profesor německého jazyka na King's College London. Mimo jiné se ve stopách svého otce věnuje dílu Franze Baermanna Steinera.\n\nAdler obdržel pamětní stříbrnou medaili Jana Masaryka během oslavy 30. výročí sametové revoluce od velvyslance České republiky 5. listopadu 2019 v Londýně.\n\n\n"}
{"id": "342562", "url": "https://cs.wikipedia.org/wiki?curid=342562", "title": "Severní pochod", "text": "Severní pochod\n\nSeverní pochod (\"čínsky: 北伐; pinyin: běi fá\") bylo tažení \"Národně revoluční armády\" (\"NRA\") pod vedením generála Čankajška proti čínským militaristům během 1. čínské občanské války, která probíhala v letech 1924-1927.\n\nCílem \"Severního pochodu\" bylo dosažení sjednocené Číny pod vládou Kuomintangu. Tažení zahájila NRA dne 9. července 1926. První proud, tzv. \"severní kolona\", která čítala okolo 50-60 tisíc vojáků, směřoval na Wu-chan a Čeng-čou. Druhý proud, tzv. \"východní kolona\", pod přímým velením Čankajška, pak měla za cíl dojít podél pobřeží až k Šanghaji. Celý průběh operace byl úspěšný. Do začátku roku 1927 byly osvobozeny od militaristů čtyři provincie a k severní koloně se přidal i tzv. křesťanský generál Feng Ju - siang, založením militarista, který ovládal další dvě provincie. V únoru a březnu roku 1927 se v Šanghaji rozhořelo lidové povstání, které umožnilo NRA obsadit 21. března město. Tím byl celý pochod de facto ukončen. Po získání Šanghaje zde Čankajšek uskutečnil 12. dubna 1927 převrat.\n"}
{"id": "342565", "url": "https://cs.wikipedia.org/wiki?curid=342565", "title": "Nikud", "text": "Nikud\n\nNikud (: ניקוד , נִקּוּד), doslova „tečkování“ nebo „punktace“, je souhrnné označení pro systém samohláskových znamének v hebrejské abecedě. Tento systém byl vyvinut během mezi 5. a 10. stoletím. Systém se nadále rozvíjel během raného a vrcholného středověku.\n\nPoměrně dlouhou dobu nebyly sjednoceny názvy všech samohláskových znamének (např. Raši nazývá samohlásková znaménka jinými názvy, než je obvyklé dnes) a dokonce ani jejich výslovnost.\n\nHebrejština podobně jako většina semitských jazyků nezaznamenávala samohlásky ale pouze souhlásky. Potřeba jednotného vokalizačního systému se objevila v době, kdy hebrejština pomalu přestávala být jazykem v běžné komunikaci a stávala se jazykem liturgickým. Vokalizace se tedy týkala primárně biblického textu, později začala být používána pro další texty, především Mišnu a dále ve středověku pro řadu dalších děl.\n\nSystém vokalizačních znamének se udržel až do současnosti a je používán i v moderní hebrejštině.\n\nKromě znamének pro samohlásky se do nikudu započítává i \"dageš\" (tečka uprostřed písmene) a to jak silné (\"forte\") tak slabé (\"lene\"), a rozlišovací tečka mezi znaky שׂ \"sin\" a שׁ \"šin\".\n\nStandardně se hebrejský text píše bez nikudu, který je brán spíše jako orientační pomůcka. Samohlásky se ovšem v nevokalizovaném textu naznačují pomocí několika znaků, které jsou nazývány \"mater lectionis\". To jsou konsonanty jud (י) pro [i] a [e], vav (ו) pro [u] nebo [o], he (ה) a alef (א) pro [a]. Pokud je text psán s těmito znaky, nazývá se \"ktiv male\" (dosl. „plné“ psaní) - כתיב מלא. Pokud je psáno bez těchto pomocných konsonantů, nazývá se \"ktiv chaser\" (dosl. psaní „bez“, umenšené) - כתיב חסר.\n\nPodobný systém vokalizačních znamének (\"charakat\") používá i arabština.\n\n"}
{"id": "342572", "url": "https://cs.wikipedia.org/wiki?curid=342572", "title": "Sütterlin", "text": "Sütterlin\n\nSütterlin je konkrétní forma německé novogotické kurzívy (tedy kurentu). Psací písmo navrhl grafik Ludwig Sütterlin roku 1911 na základě pověření pruským kulturním a školním ministerstvem. \n\nSütterlin byl zaveden v Prusku v roce 1915, za Výmarské republiky začal vytlačovat jiné formy kurentu a v roce 1935 se stal součástí učebního plánu. V roce 1941 bylo psaní němčiny novogotickým písmem zakázáno.\n"}
{"id": "342583", "url": "https://cs.wikipedia.org/wiki?curid=342583", "title": "Pralesnička azurová", "text": "Pralesnička azurová\n\nPralesnička azurová (\"Dendrobates tinctorius\" f. \"azureus\" syn. \"Dendrobates azureus\"), známá také pod indiánským názvem okopipi, je malá, pestře zbarvená žába z čeledi pralesničkovitých.\n\nPralesnička azurová dorůstá průměrně 3–4,5 cm a podobně jako ostatní prudce jedovaté žáby oplývá barvami. Je celá azurově modrá s množstvím černých skvrn. Samec i samice jsou zbarveny stejně, samec má však o něco větší terčíky a oproti samici je asi o 0,5 cm menší. Pulci jsou 10 mm velcí. Výrazně se podobá příbuzné pralesničce mnohobarvé (\"Dendrobates tinctorius\"), podle některých autorů se dokonce jedná o shodný druh.\n\nVe volné přírodě obývá tmavé vlhké lesy na severu Jižní Ameriky, zvláště pak skalnaté lokality v těsné blízkosti potoků. Loví mravence, brouky, mouchy, pavouky, termity, červy a housenky. Je silně územní a na nevítaného návštěvníka, který překročí hranice jeho teritoria, ihned útočí. Na rozdíl od většiny ostatních žab neklade snůšku obsahující 2–6 vajíček do vody, ale na zem, především do mechového porostu nebo mezi spadlé listy. Poté, co se pulci vylíhnou, je samec na svém hřbetě přenese do vody, kde zůstávají až do svého plného vyvinutí. Ve volné přírodě se dožívá průměrně 4–6 let, v zajetí až 12 let.\n\nStejně jako ostatní zástupci čeledi pralesničkovitých si i pralesnička azurová získala svou popularitu díky kožním sekretům plných vysoce účinných toxických látek, které se u ní vyvinuly z důvodu vyšší rezistentnosti mnoha predátorů (včetně hadů a pavouků) ke slabším jedům. Jed pralesniček je často označován dokonce jako nejúčinnější na světě – na jedno stříknutí je schopný usmrtit až 1500 lidí.\n\nVe skutečnosti si však tyto vysoce jedovaté látky nevyrábí žába sama, ale získává je díky jedovatým živočichům, které požírá. Díky této skutečnosti většinou žáby držené v zajetí jedovaté sekrety postrádají a tudíž nejsou pro člověka nijak výrazně nebezpečné.\n\nDost rozsáhlý je v současné době i chov pralesniček azurových díky jejich nápadnému zbarvení, nenáročným podmínkám a poměrně snadnému rozmnožování. Při chovu je však třeba vzít na vědomí teplotu, v které ve volné přírodě přebývá, a její nesnášenlivost vůči jiným žábám. Měla by se chovat v páru a terárium, v kterém bude se žít, by mělo být dostatečně vlhké a porostlé a obsahovat velké kameny. V zajetí se nejčastěji krmí drobným hmyzem, moučnými červy či chvostoskoky.\n\nV Česku chovají pralesničku azurovou zoologické zahrady v Jihlavě, Ústí nad Labem, Plzni, Praze, Ostravě, Zlíně a Dvoře Králové nad Labem.\n\n"}
{"id": "342585", "url": "https://cs.wikipedia.org/wiki?curid=342585", "title": "Karel Eliáš", "text": "Karel Eliáš\n\nKarel Eliáš (* 4. května 1955 Cheb) je český právník, komercionalista a hlavní autor nového občanského zákoníku.\n\nVystudoval v roce 1979 Právnickou fakultu Univerzity Karlovy v Praze a roku 1982 získal na téže fakultě doktorát práv. Od té doby působil v podnikové sféře až do roku 1991, kdy se stal vědeckým pracovníkem Ústavu státu a práva AV ČR.\n\nV roce 1993 nastoupil na Právnickou fakultu Západočeské univerzity v Plzni, kde vyučoval obchodní právo a kde byl od roku 1995 vedoucím katedry tohoto oboru. Později byl vedoucím katedry soukromého práva a civilního procesu, která vznikla sloučením kateder občanského, obchodního a pracovního práva. V roce 1998 se na Právnické fakultě Masarykovy univerzity v Brně habilitoval a v roce 2002 byl jmenován profesorem v oboru obchodního práva. V listopadu 2009 se stal proděkanem pro vědu a výzkum Právnické fakulty Západočeské univerzity v Plzni. V lednu 2011, poté co nebyl zvolen děkanem fakulty, rezignoval a ještě téhož roku z fakulty úplně odešel. Od té doby působí zejména na Ústavu státu a práva AV ČR jako vědecký pracovník a předseda redakční rady časopisu \"Právník\".\n\nPublikuje v mnoha odborných časopisech, zejména pak v \"Právníku\", \"Právních rozhledech\" a v \"Ad notam\". Je členem vědeckých rad na právnických fakultách v Brně, Olomouci, Plzni a Praze. V roce 2006 se stal členem Legislativní rady vlády a Právníkem roku v oboru občanské právo. Byl vedoucím rekodifikační komise pro přípravu nového občanského zákoníku a v lednu 2012 byl v rámci soutěže Právník roku 2011 uveden za výjimečný celoživotní přínos právu do \"Právnické síně slávy\".\n\n\n"}
{"id": "342590", "url": "https://cs.wikipedia.org/wiki?curid=342590", "title": "Socket 7", "text": "Socket 7\n\nSocket 7 je patice (konektor) pro procesory x86 kompatibilní, která se pájí na základní desky osobních počítačů. Je nástupcem Socketu 5 a je s ním zpětně kompatibilní, procesor do Socketu 5 šel umístit do Socketu 7. Lze ji používat jak s procesory Intel Pentium, tak i s procesory AMD, Cyrix, IDT (procesory WinChip) a další. Proti Socketu 5 má více pinů a možnost duálního napájení (i když ho všichni výrobci nepodporovali). Jako jediný Socket podporoval mnoho výrobců a frekvencí CPU.\n\nObsahoval 321 pinů (uspořádáno 19x19), výjimečně 296 pinů (uspořádáno 17x17).\n\n\nPozději AMD vytvořilo pro své procesory AMD K6-II a AMD K6-III vylepšenou verzi Super Socket 7, která umožňovala vyšší frekvence a podporovala AGP.\n"}
{"id": "342592", "url": "https://cs.wikipedia.org/wiki?curid=342592", "title": "Atyrau", "text": "Atyrau\n\nAtyrau je město na západě Kazachstánu, hlavní město Atyrauské oblasti. Jedná se o významný přístav při ústí řeky Ural do Kaspického moře. Nachází se zhruba 350 km východně od ruské Astrachaně a 2700 km západně od Almaty. Podle informací z roku 2007 zde žije 154 100 obyvatel, přičemž asi 90 % populace tvoří Kazaši. Město, které bylo založeno ve 40. letech 17. století, je v moderní éře známé především pro svůj ropný a rybářský průmysl.\n"}
{"id": "342593", "url": "https://cs.wikipedia.org/wiki?curid=342593", "title": "Vlak Henschel-Wegmann", "text": "Vlak Henschel-Wegmann\n\nVlak Henschel-Wegmann (něm. \"Henschel-Wegmann-Zug\") byl soupravou Německých říšských drah, která od června 1936 do srpna 1939 zajišťovala rychlé spojení bez zastávek mezi Berlínem a Drážďany. Jediná souprava tohoto vlaku byla tvořena oplášťovanou parní lokomotivou řady 61 a aerodynamicky tvarovanými vozy.\nNa počátku 30. let 20. století se Německé říšské dráhy (Deutsche Reichsbahn-Gesellschaft) rozhodly zavést rychlá spojení mezi významnými městy. Od roku 1931 byly stavěny motorové jednotky jako „Létající Hamburčan“, které byly od roku 1933 velmi úspěšně nasazeny do provozu. Tím vyvstala výrobcům parních lokomotiv vážná konkurence. K tomu se připojil fakt, že od počátku světové hospodářské krize německé dráhy neobjednávaly prakticky žádné lokomotivy. Cenové propočty ukázaly, že nasazení parní lokomotivy by mohlo být ve srovnání s motorovými jednotkami cenově příznivější. Vedení lokomotivky \"Henschel\" v Kasselu a její ředitel Karl Imfeld se proto rozhodli vyvinout parní lokomotivu, která by svými parametry mohla konkurovat motorovým jednotkám.\nV dubnu 1933 předali zástupci firem Henschel a vagónky Wegmann & Co. generálnímu řediteli DRG (Deutschen Reichsbahn-Gesellschaft), Juliu Dorpmüllerovi \"„Studii vysokorychlostního parního vlaku“\", která předpokládala použití soupravy složené z lehké tendrové lokomotivy na přehřátou páru o uspořádání 2´B1´ a dvojdílného vozu, s nízkými pořizovacími, udržovacími a provozními náklady, která by poskytovala cestujícím nejvyšší pohodlí. Ke snížení odporu vzduchu měla být celá souprava aerodynamicky tvarovaná. Dvojdílný vůz měl být na obou koncích zaoblen. Oplášťovaná lokomotiva měla mít oplášťování protažené přes tendr tak, že by překrývalo čelo připojeného vozu. Vůz s lokomotivou měl být spojen samočinným spřáhlem.\n10. ledna 1934 přijal lokomotivní referent říšských drah Friedrich Fuchs zástupce firem Henschel a Wegmann a porovnal jejich návrh s představou říšských drah – vlakem složeným ze čtyř čtyřnápravových vozů. Pro toto změněné zadání navrhl Henschel tendrovou lokomotivu s uspořádáním 2'C2' a 27. března 1934 předložil nový projekt ředitelství říšských drah. 28. srpna obdržely firmy Henschel a Wegmann objednávku na stavbu vlaku.\n\nPředání lokomotivy se uskutečnilo 31. května 1935. Její konstrukční rychlost byla 175 km/h. Hnací kola o průměru 2 300 mm umožňovala bez problémů dosažení této rychlosti, v pravidelném provozu však byla maximální rychlost pouze 160 km/h. Dopředu zešikmené vodojemy umožňovaly posádce dobrý výhled na trať. Pojezd byl oplášťován kompletně. \n\nPři ceně cca 230 000 říšských marek byla lokomotiva výrazně dražší, než se původně předpokládalo. V ceně ovšem byly zahrnuty i veškeré konstrukční úpravy. Cena čtyř vozů byla 446 800 říšských marek. Pro srovnání: sériová lokomotiva řady 03 stála v téže době cca 200 000 říšských marek, třídílná jednotka typu „Köln“ sériového provedení vyšla o tři roky později na 600 000 říšských marek, prototyp SVT 135 155 na celý milion.\nKrátce po zahájení stavby lokomotivy 61 001 byly zahájeny projektové práce na variantě označené 61 002, která byla postavena počátkem roku 1939. Tato lokomotiva obdržela větší zásobníky uhlí a vody, s tím souvisel třínápravový zadní podvozek, dále tříválcový parní stroj a u komína usměrňovací kouřové plechy podobné, jako měly oplášťované lokomotivy řad 01.10 a 03.10. V květnu proběhly první zkušební jízdy a 12. června 1939 byla lokomotiva předána do depa Berlin-Grunewald.\n\nHenschel-Wegmann-Zug se skládal z:\n\nSpojené vozy se podobaly vysokorychlostním motorovým jednotkám své doby. Jednalo se o vozy lehké stavby, jejichž hmotnost byla ve srovnání s běžnými osobními vozy o 5–10 t nižší. Nakrátko spojené vozy bylo možno rozpojit pouze v depu. Pro spojení s lokomotivou sloužilo spřáhlo Scharfenberg propojující zároveň i vzduchová potrubí. Koncové vozy měly zaoblená čela a snížené střechy. Podvozky odpovídaly typu Görlitz III, nápravy měly valivá ložiska, podvozky byly opatřeny čelisťovou brzdou, která působila přímo na disky kol.\nHenschel-Wegmann-Zug byl poprvé představen na velké výstavě ke stému výročí německých železnic, která se konala od 14. června do 13. října 1935 v Norimberku. 29. listopadu se vozidla znovu ukázala na přehlídce, při které si prohlédl stanoviště strojvedoucího Adolf Hitler. Teprve po těchto propagandistických akcích mohli začít technici ověřovat vlastnosti nových vozidel. \n\nNa trati Berlín – Hamburk bylo dosaženo nejvyšší rychlosti 185 km/h. Při této rychlosti se však projevil neklidný chod lokomotivy způsobený nevyvážeností dvojčitého stroje. Plánované provozní rychlosti 160 km/h dosáhl vlak v šesti minutách. Do 14. května 1936 ujela souprava téměř 21 000 km ve zkušebním provozu.\n\nOd zavedení letního jízdního řádu v roce 1936 obsluhoval Henschel-Wegmann-Zug rameno Berlín – Drážďany na dvou párech vlaků denně. Nejrychlejší spoj s jízdní dobou 1 h 40 minut zkrátil dosavadní nejkratší jízdní dobu o 28 minut. V oficiálních výpočtech se uváděla průměrná rychlost pouze mezi Berlínem a stanicí Dresden Neustadt, která dosahovala 111,2 km/h, což byla dobrá reklama. Cestující ve vlaku platili obyčejný rychlíkový příplatek, na rozdíl od vyššího příplatku v motorových jednotkách.\n\nZjevně sotva dostačující byl čas na obrat mezi vlaky D 54 a D 57. Lokomotiva musela nejen přejet na opačný konec vlaku, ale ještě doplnit zásoby. Na otočení už nezbýval čas. Tuto chybu odstranily říšské dráhy hned se zimní změnou jízdního řádu. Při poruše lokomotivy byla nasazena na soupravu lokomotiva řady 01 nebo 03, které ovšem zdaleka nemohly dosáhnout jízdních dob vysokorychlostní lokomotivy. Tehdejší jízdní doba 100 minut nebyla dosud (2012) překonána. \n\nKrátce před přepadením Polska byla v srpnu 1939 zastavena rychlá doprava mezi oběma zemskými hlavními městy. Vozy připadly Wehrmachtu, zprvu sloužily pro přepravu vysokých důstojníků, později po odstranění vnitřního zařízení pro přepravu raněných. \n\nLokomotiva 61 001 sloužila k vytápění v depu Berlin-Grunewald. Od prosince 1940 se objevila znovu v depu Dresden-Altstadt v rychlíkové dopravě, v listopadu 1942 obdržela konvenční tažné a narážecí ústrojí. Provozní záznamy svědčí o omezeném nasazování do provozu. Od roku 1943 do konce války byla přidělena k dílnám Braunschweig. \n\nPřejímka lokomotivy 61 002 se uskutečnila na přelomu let 1939/40, takže do pravidelného provozu se soupravou Henschel-Wegmann-Zug již nezasáhla. Tentýž osud potkal i pátý, v roce 1940 postavený vůz, který byl spolu s ostatními čtyřmi odstaven do roku 1946 ve stanici Hamburg-Langenfelde.\n\nPo skončení druhé světové války převzaly vozy Německé spolkové dráhy a předaly firmě Wegmann k přestavbě na vlak s oddíly druhé třídy (po mezinárodní změně tříd v letech 1956–1959 první). Od roku 1954 byla souprava provozována na spoji F55/56 „Blauer Enzian“ (modrý hořec) mezi Hamburkem a Mnichovem. Vlak poskytoval nejvyšší komfort. Původní oddíly třetí třídy byly zpárovány do větších oddílů s otočnými křesly. Jelikož souprava stačila pouze pro jeden vlak v jednom směru denně, byla sestavena ještě jedna souprava složená ze dvou salonních vozů (z nichž jeden původně náležel Hermannu Göringovi), dvou nerekonstruovaných jídelních vozů a jednoho koncového vozu se připodobněnému vlaku Henschel-Wegmann. Od dubna 1959 došlo k nasazení moderních vozů a všech pět původních vozů bylo v roce 1962 vyřazeno a sešrotováno. Vůz zachovaný v dopravním muzeu v Norimberku je původem z druhé soupravy Blauer Enziana. \n\nLokomotiva 61 001 se po skončení války nacházela v britské okupační zóně – byla přidělena depu Hannover. Mezi červencem 1945 a březnem 1946 najezdila v osobní dopravě cca 40 000 km. V roce 1947 prodělala hlavní opravu a 23. října 1948 byla umístěna v depu Bebra, kde byla do května 1949 nasazována do pravidelného provozu. Poté byla znovu nasazena od listopadu 1950 a dosahovala měsíčního proběhu od 3 do 10 tisíc km. Při nehodě 2. listopadu 1951 v Münsteru byla těžce poškozena, 14. listopadu 1952 vyřazena a v roce 1957 sešrotována.\n\nLokomotiva 61 002 zůstala v Drážďanech a byla nasazována v dálkové osobní dopravě. Jako jediný kus byla pro provoz přítěží. Pro zkušební a vývojový ústav lokomotivního hospodářství (Versuchs- und Entwicklungsstelle für Maschinenwirtschaft – VES-M pod vedením Maxe Baumberga) byla jako zkušební stroj pro rychlosti přes 160 km/h zajímavá. Proto ji v roce 1961 nechaly Německé říšské dráhy (Deutsche Reichsbahn) v dílnách v Meiningenu rekonstruovat na zkušební lokomotivu s taženým tendrem. Lokomotiva dostala nové číslo 18 201, nový kotel, vnější válce z vysokotlaké lokomotivy H 45 024, nový svařovaný střední válec (původní válce pro tlak 20 bar měly pro tlak 16 bar nového kotle příliš malý průměr) a novou běžnou nápravu taktéž z lokomotivy H 45 024. Lokomotiva dosahuje rychlosti 180 km/h. \n\n\n"}
{"id": "342595", "url": "https://cs.wikipedia.org/wiki?curid=342595", "title": "Saigonské smlouvy", "text": "Saigonské smlouvy\n\nSaigonské smlouvy představují dohody mezi Francií a Vietnamem. Na jejich základě bylo potvrzeno další francouzské pronikání do Vietnamu.\n\nBěhem vlády vietnamského krále Tu-duca v letech 1848-1883 byli v zemi pronásledováni křesťanští misionáři, což byla záminka pro Francii, která se začala vojensky vměšovat na jejich obranu. Francouzi obsadili Da-nang v roce 1858 a následně i Saigon.\nV roce 1862 (5. června) byl nucen král Tu-duc podepsat tzv. první saigonskou smlouvu, ve které se zavázal přenechat Francii tři jihovietnamské provincie Kočinčíny, dále zaručil nedotknutelnost misionářů v zemi a výplatu kompenzace. \n\nDalší francouzská aktivita na území Vietnamu proběhla až po prusko-francouzské válce. Roku 1873 provedli Francouzi další expedici ve Vietnamu a v roce 1874 (15. března) byl král Tu-duc okolnostmi donucen signovat tzv. druhou saigonskou smlouvu, známou též jako Philastrova smlouva, podle francouzského diplomata Paula Philastreho. Jejím obsahem bylo podřízení vietnamské zahraniční politiky Francii a uznání záboru Kočinčíny. Francie navíc získala právo exteritoriality a svobodné plavby po Rudé řece.\n\nV roce 1882 první civilní guvernér Kočinčíny Le Myre de Vilers považoval 2. saigonskou smlouvu za nenaplněnou, což následně vedlo k okupaci Hanoje (27. dubna 1882).\n"}
{"id": "342596", "url": "https://cs.wikipedia.org/wiki?curid=342596", "title": "Super Socket 7", "text": "Super Socket 7\n\nSuper Socket 7, nazývaný také Super 7, je rozšíření specifikace patice Socket 7. Na rozdíl Socketu 7 je vybavena 100 MHz FSB, podporou AGP a pouzder SPGA.\n\nSuper Socket 7 byla první patice určená primárně pro procesory AMD, nicméně ji podporovali i další výrobci jako Cyrix či IDT. Se Socketem 7 je zpětně kompatibilní, nicméně procesory pro Super Socket 7 nemohou v patici Socket 7 fungovat plnou rychlostí. Procesory pro Socket 5 jsou fyzicky kompatibilní se Super Socket 7, ale ne všechny základní desky určené pro Socket Super 7 podporovaly napětí potřebné pro Socket 5 procesory.\n\nProtože architektura byla levná, mnoho výrobců jako VIA či SiS produkovalo laciné čipsety pro základní desky, které měly často nižší kvalitu, hlavně co se týče implementace AGP. AMD na to později reagovalo zavedením programu hlídání kvality pro procesory Athlon.\n"}
{"id": "342599", "url": "https://cs.wikipedia.org/wiki?curid=342599", "title": "Daniel Boulanger", "text": "Daniel Boulanger\n\nDaniel Boulanger (24. ledna 1922 Compiègne − 27. října 2014) byl francouzský herec, spisovatel, básník a dramatik. Byl členem Académie Goncourt od roku 1983; z důvodu nemoci roku 2008 odstoupil. Zemřel v roce 2014 ve věku 92 let.\n\n\n\n\n\n\n"}
{"id": "342604", "url": "https://cs.wikipedia.org/wiki?curid=342604", "title": "Státní znak Čínské lidové republiky", "text": "Státní znak Čínské lidové republiky\n\nStátní znak Číny patří ke znakům vytvořeným podle vzoru znaku Sovětského Svazu. Zobrazuje na červeném kruhu zlatou bránu do Zakázaného města – Tchien-an-men (Brána Nebeského klidu) pod pěti zlatými hvězdami přejatými ze státní vlajky. Kruh je ohraničen věncem pšeničných a rýžových klasů, v místech kde se překrývají je položeno zlaté ozubené kolo a červená opona. Ozubené kolo představuje dělnictvo, klasy rolnictvo. Interpretace hvězd je stejné jako u státní vlajky, velká hvězda představuje společný program a jednotu lidu vedených komunistickou stranou, malé hvězdy reprezentují dělníky, rolníky, vlastenecké kapitalisty a drobnou buržoasii.\n\n"}
{"id": "342607", "url": "https://cs.wikipedia.org/wiki?curid=342607", "title": "Socket 5", "text": "Socket 5\n\nSocket 5 byl vytvořen pro druhou generaci procesorů Intel Pentium pracujících na frekvencích 75–133 MHz a také procesory Pentium OverDrive. Procesory Pentium MMX nejsou se Socket 5 kompatibilní. V této patici byly piny poprvé rozestavěny do mřížky (5 pinů nad sebou střídavě uspořádaných), což umožnilo jejich těsnější uspořádání. Socket 5 byl nahrazen Socketem 7.\n"}
{"id": "342610", "url": "https://cs.wikipedia.org/wiki?curid=342610", "title": "Marek (příjmení)", "text": "Marek (příjmení)\n\nMarek je příjmení některých známých osobností:\n\n\n\n"}
{"id": "342612", "url": "https://cs.wikipedia.org/wiki?curid=342612", "title": "Hot Boyz", "text": "Hot Boyz\n\nHot Boyz je R&B no.1 singl raperky Missy Elliott a zpěvačky Lil' Mo.V remixové verzi se objevili Nas, Eve a Q-Tip. Song strávil 6 týdne na čísle 1 US R&B chart, 16 týdnů na čísle 1 Hot Rap Tracks a umístil se na čísle 5 Billboard Hot 100 Chart. Singl bodoval i v Británii, kde se umístil na čísle 18 a stal se jejím 4. top 20 sólovým umístěním.\nNež se song Hot Boyz stal singlem, Missy v něm říkala větu This is for my ghetto motherfuckers.\nV normální, čisté verzi byla věta odstraněna, stejně tak i v remixové.\n\n\"Side A\"\n\"Side B\"\n\n\n"}
{"id": "342615", "url": "https://cs.wikipedia.org/wiki?curid=342615", "title": "Římské protokoly", "text": "Římské protokoly\n\nŘímské protokoly (neboli Římský triangl či Římský pakt) byly vzájemnou smlouvou Itálie, Maďarska a Rakouska.\n\nPodepsány byly celkově 3 protokoly:\n\n\nK oficiálnímu podpisu došlo v Římě 17. března 1934. Signatářem na italské straně byl Benito Mussolini, dále pak protokoly podepsal maďarský předseda vlády Gyula Gömbös a rakouský kancléř Engelbert Dollfuß.\n\nProtokoly byly snahou Itálie o vytvoření velmocenské sféry vlivu na sever od svých hranic. Jejím záměrem bylo oslabit státy Malé Dohody. Na straně Maďarska a Rakouska byla snaha dosáhnout revize potupných Pařížských mírových smluv. Budoucí užší vzájemný vztah mezi Itálií a Německem však tyto záměry znehodnotil, takže se Římské protokoly nestaly zamýšlenou základnou pro vybudování reálného mocenského bloku v Podunají pod italským vedením, které Mussolini označil za \"\"evropské zázemí Itálie\"\".\n"}
{"id": "342627", "url": "https://cs.wikipedia.org/wiki?curid=342627", "title": "Slotket", "text": "Slotket\n\nV terminologii hardwaru je Slotket (známé také jako slockets) adaptér, který umožňuje připojit paticové procesory do procesorového slotu. Slotkety byly poprvé použity pro připojení procesorů Pentium Pro pro Socket 8 do Slotu 1. Později byly slotkety použity pro připojení procesorů Intel Celeron pro Socket 370 do Slotu 1.\nToto mohlo často snížit cenu počítačů, hlavně těch s dvěma procesory. Zatímco desky se Slotem 1 často nabízely sloty dva (zpravidla pro Pentium II), desky pro Celerony se socketem 370 nikoliv. Dále se slotkety používaly pro připojení procesorů Pentium III do stávajících desek se slotem.\n\nZ různých důvodů nebyly nikdy zavedeny slotkety pro procesory AMD Athlon pro Slot A na Socket A.\n\nV současnosti se slotkety již nepoužívají, protože jak AMD tak Intel již sloty nepoužívají.\n\n"}
{"id": "342637", "url": "https://cs.wikipedia.org/wiki?curid=342637", "title": "Uznaný sport", "text": "Uznaný sport\n\nUznaný sport je definován Mezinárodním olympijským výborem s cílem podpořit olympijské hnutí. Patří sem některé až doposud neolympijské sporty, které jsou pod patronací některé z mezinárodních sportovních federací zaobírající se jedním nebo vícerými sporty na celosvětové úrovni a zahrnující národní sportovní organizace daného sportu.\n\n\n"}
{"id": "342639", "url": "https://cs.wikipedia.org/wiki?curid=342639", "title": "Stan", "text": "Stan\n\nStan je improvizované přístřeší, které je vyrobeno z nepromokavého materiálu, který je natažen nebo napnut pomocí konstrukce z tyčí nebo jiných konstrukčních prvků. Stan může být vypnut zevnitř pomocí vnitřní konstrukce nebo může být i zavěšen pomocí vnější konstrukce, případně může jít i o kombinaci obou postupů.\n\nStany se běžně používají nejen pro rekreační účely (malé stany), ale i jako provizorní střešní krytina pro sportoviště, cirkusové manéže (cirkusový stan), letní kina, otevřené koncertní a divadelní scény, obchodní místa, improvizované výstavní plochy apod. (velké společenské stany). Pro vojenské účely a na letních táborech mládeže pořádaných ve volné přírodě se také běžně používají velké vojenské stany. Velké indiánské stany, zvané týpí, umožňují uprostřed stanu rozdělat oheň v ohništi. Pro táboření v přírodě lze jednoduchý stan rychle vytvořit ze dvou a více vojenských celt. Stan nemusí vždy stát přímo na zemi, může být umístěn na podsadě, čehož se využívá zejména při letní rekreaci dětí a mládeže při táboření ve volné přírodě na letních táborech.\n\nV případě, že je stan postaven přímo na zemském povrchu, se pro ukotvení celku k zemi používají lanka a šňůry, nutné jsou také upevňovací kolíky (kovové, dřevěné či plastové). Zatímco menší stany mohou stát samostatně či s užitím kotvicích lanek, velké stany jsou obvykle ukotveny pomocí vypínacích lan a kůlů. První typ sloužil jako přenosný domov pro kočovné nomády, kdežto druhý typ je převážně používán vojenskými složkami a většími organizacemi.\n\nObytné stany byly využívány většinou nomádských národů světa, protože se dají snadno složit a přepravovat. O obytných stanech je zmínka již v Bibli. Mezi nejznámější kočovnické stany patří týpí využívané severoamerickými indiány Velkých plání a mongolská jurta.\n\nStejně jako obytné stany byly i vojenské stany využívány odpradávna. Administrativa, prostřednictvím které vládli japonští šóguni, se nazývala \"bakufu\" neboli „stanová vláda.“ Stany jsou dnes také hojně využívány moderními armádami.\n\nVelikost stanů se diametrálně liší od stanů pro jednu osobu, které jsou většinou užívány samostatnými chodci až po cirkusové stany, do kterých se vejdou tisíce lidí. Tento článek se bude zabývat stany pro rekreační účely, které poskytují spací prostor pro maximálně deset osob.\n\nRekreační stany dělíme do dvou kategorií. Do první kategorie patří stany, které jsou určeny pro přepravu pomocí vlastních sil. Díky tomu jsou proto malé, velmi lehké a často i velmi drahé. Tyto stany mohou být lehce převáženy na kole, lodi či v batohu a poskytují přístřeší pro jednu až čtyři osoby.\n\nDruhou kategorii zastupují těžší stany, které se obvykle převážejí pomocí automobilů apod. Tyto stany jsou větší než stany z první kategorie, proto i jejich stavba trvá déle. V těchto stanech přenocuje snadno pět až deset osob.\n\nExistují základní konstrukce stanů, které se vyskytují ve více provedeních.\n\nTvarem stanu rozumíme tvar tropika, či u jednoplášťových stanů celkový vzhled.\n\nBěžné cestovní stany mají tyto součásti:\n\n\n"}
{"id": "342641", "url": "https://cs.wikipedia.org/wiki?curid=342641", "title": "Vidim (zámek)", "text": "Vidim (zámek)\n\nVidimský zámek je barokní budova ze 17. století, přičemž přesná doba vzniku je nejistá. Nachází se v horní části obce Vidim, tj. v Horní Vidimi, naproti kostelu sv. Martina. Zámek i se zahradou slouží jako domov pro seniory a je evidován jako kulturní památka.\n\nV prostoru okolem dnešní návsi a zámku se rozkládá hlavní část Horní Vidimi. \n\nDatum stavby zámku je nejisté. Jedna z domněnek odkazuje na letopočet nad brankou zdi parku 1696, jiná na období těsně po roce 1635, kdy celé panství připadlo Johannu Böckovi, jednomu ze zrádců Albrechta z Valdštejna, v jehož majetku bylo po Bílé hoře. Skeptičtější odhady hovoří spíš o polovině 18. století, když v roce 1743 za 120 tisíc zlatých koupil panství Vidim a Kokořín František Karel Swéerts-Sporck. Ačkoli ke vzniku barokních zámků ve Vidimi a v podhradí Kokořína nejsou žádné prameny, je pravděpodobné, že vznikly právě v této době.Zámek byl vystavěn v barokním slohu, kolem zámku byl založen anglický park. \n\nPoslední zásadní stavební úpravy se datují k roku 1898 za majitele Theodora Grohmanna, šlechtice z Horní Vidimi, kdy bylo přistavěno západní pseudobarokní křídlo. Zámek i přilehlé hospodářské budovy byly pseudobarokně zrestaurovány a park upraven do dnešní romantizující podoby s výrazným glorietem, litými sochami antických hrdinů a betonovými můstky na skalách Sitenského dolu. V části parku bylo založeno arboretum.\n\nVýsledný půdorys zámku má tvar protaženého písmene H, budovy zámku jsou dvoupatrové, park je omezen mohutnou obvodovou zdí. Věž zámku s cibulovitou bání na severním křídle spolu s věží kostela tvoří pohledovou dominantu Vidimi.\n\nDo roku 2014 byl stav zámku, hospodářských budov i parku neutěšený. Poté byly opraveny pohledové části fasád a interiér. Zachována byla také podstatná část dřevin udržovaného parku. V současné době opravený zámek slouží jako domov seniorů.\n\n"}
{"id": "342643", "url": "https://cs.wikipedia.org/wiki?curid=342643", "title": "Paul Deltuf", "text": "Paul Deltuf\n\nPaul Deltuf (1825 Paříž - 1871 tamtéž) byl francouzský básník a spisovatel.\n\nStal se známým svou sbírkou poezie \"Idylles antiques\", vydanou roku 1851. Poté napsal mnoho románů a novel, jejichž hlavním tématem byly ženy. Před koncem života se začal zajímat o historii; jeho kniha o Machiavellim byl zařazena na Index Librorum Prohibitorum.\n\n"}
{"id": "342644", "url": "https://cs.wikipedia.org/wiki?curid=342644", "title": "Kojva", "text": "Kojva\n\nKojva ( ) je řeka v Permském kraji v Rusku. Je dlouhá 180 km. Plocha povodí měří 2 250 km².\n\nProtéká Středním Uralem v úzké dolině mezi příkrými svahy. Ústí zprava do Čusovaji (povodí Kamy) na 66 říčním kilometru.\n\nZdrojem vody jsou převážně sněhové srážky. Průměrný roční průtok vody u vesnice Fedotovka ve vzdálenosti 65 km od ústí činí přibližně 15 m³/s.\n\nJe splavná pro vodáky. V povodí řeky byly v roce 1829 poprvé v Rusku nalezeny diamanty.\n"}
{"id": "342652", "url": "https://cs.wikipedia.org/wiki?curid=342652", "title": "Dobrá Voda (Jablonec nad Nisou)", "text": "Dobrá Voda (Jablonec nad Nisou)\n\nDobrá Voda ( ), místními nazývaná též Horní Dobrá Voda, je osada, základní sídelní jednotka města Jablonec nad Nisou v místní části Vrkoslavice. Leží východně od vrcholu Hradešína ve výšce 625 m n. m. Žije zde asi 90 obyvatel.\n\nOsada Dobrá Voda vznikla na přelomu 18. a 19. století. Zatímco na mapách prvního vojenského mapování je v místech dnešní osady ještě jenom les, na katastrální mapě Rádla z roku 1843 lze již napočítat 10 dřevěných domů. Osada ale ještě nemá samostatný název, je označena jako část obce Kokonín (\"Kukaner Gränze\").\n\nV severní části osady je zakreslena velká zděná budova lázní, označená jako \"Badehaus\". Lázně využívaly zdroj údajně léčivé vody nazývaný \"Gutbrunn\" (Dobrá Studnice) na severní straně osady. Název se poprvé objevil na mapách druhého vojenského mapování. Pojmenování Gutbrunn pak postupně začali používat lidé z okolních obcí jak pro osadu na vrcholu při prameni, tak pro další osadu ležící již v katastru Rychnova u Jablonce nad Nisou na jižním úpatí Hradešína. Obě osady měly v roce 1771 celkem 17 domů.\n\nJe zajímavé, že při určování hranic katastrálních území sousedních obcí Rádlo a Rychnov u Jablonce nad Nisou byla osada na vrcholu Hradešína připojena ke vzdálenějšímu Rádlu. Podle rychnovské kroniky se tak stalo proto, že tehdejší starosta Rychnova byl unaven nezbytnou pochůzkou po jižních hranicích své obce a odmítnul doprovázet komisaře dále do kopce na severní straně katastru. K rozvoji osady přispěla stavba silnice v roce 1900, která spojovala Rádlo přes dnešní Dolní Dobrou Vodu s Vrkoslavicemi. V tom roce měly obě osady 30 domů a 170 občanů. Po vzniku Československa obdržela osada také český název Dobrá Studnice.\n\nPřed druhou světovou válkou byla osada celá německá. Po roce 1945 začali noví obyvatelé osady užívat název Dobrá Voda, změna názvu však není stvrzena vyhláškou Ministerstva vnitra ČSR. Osada zůstala součástí vzdáleného Rádla, se kterým měla obtížné spojení. Proto po dohodě MNV Rádlo a MNV Vrkoslavice došlo v roce 1960 k připojení Dobré Vody k Vrkoslavicím, které byly o dva roky později sloučeny s Jabloncem nad Nisou.\n\nProtože osada leží na samém okraji města Jablonce a je obklopena lesy a loukami, staví se zde nové rodinné domy. Obyvatelé v současnosti požadují připojení osady na autobusovou síť městské hromadné dopravy.\n\nDobrá Voda je ze západu přístupná po silnici III/2878, která odbočuje ze silnice I/65 na úpatí Hradešína, z východu místními komunikacemi z Vrkoslavic. Přes Dobrou Vodu vede cyklostezka Odra-Nisa, která je nejpoužívanější v regionu. Dále Dobrou Vodou vede Rychnovská severo-jižní spojka, Jablonecký vyhlídkový okruh, Nová hřebenovka a Dobrovodský okruh. Celá oblast je intenzivně využívána pro cykloturistiku. Na Dobré Vodě je také první zastavení Naučné stezky manželů Scheybalových s informačním panelem.\nDobrá Voda je dnes známá svým Ski areálem, který nabízí slalomový svah dlouhý 300m svahů (600 m n. m. - 520 m n. m.), vlek TATRAPOMA, parkovište a hospůdku.\n\nNa východní polovině svahu byl vybudován bikepark (JBC Bikepark) s fourcrossovou tratí, na které byl v roce 2013 uspořádán závod světové série 4X Pro Tour. Areál i vlek je tak využíván v zimě i v létě.\n\nRychnovská kronika uvádí, že lázně založil a postavil ve druhé polovině 18. století ranhojič Johann Laska.\nPo smrti Johanna Lasky zdědila lázně jeho dcera, která je později prodala Antonu Langovi z Rýnovic. Dědicové Antona Langa lázeňský provoz zrušili a budovu proměnili na výletní hostinec s překrásnou vyhlídkou na Jizerské hory a Jablonec nad Nisou. Místo se stalo oblíbeným cílem vycházek jabloneckých měšťanů a proto zde majitel Lang zde postupně vybudoval tzv. Gutbrunnwarte, honosnou stavbu s několika sály, zahradní restauraci a vyhlídkovou věží. Společenské změny po roce 1948 způsobily také zkázu slavného Langova hostince. Objekt byl vyklizen a využíván jako drůbežárna a sklad obilí a roku 1966 byl zbourán\nStavba kaple probíhala v letech 1895–1896, k jejímu vysvěcení došlo 28. 6. 1896. V letech 1931 až 1932 byla stavebně rozšířena a znovu vysvěcena 21. 8. 1932. V malém parčíku před kaplí je litinový kříž, patrně donace místního sedláka Paula Seibotha. Kříž byl postaven v osadě u cesty a 22. července 1860 byl rychnovským farářem posvěcen.\nPamátník byl v roce 1926 vybudován před hostincem Gutbrunnwarte. Je přes tři metry vysoký s deskami z leštěné žuly, na přední desce je nápis: \"Für unsere im Weltkriege 1914 - 1918 gefallenen und verstorbenen Heimatsöhne errichtet durch den Ortsverschönerungs Verein und Deutsche Tischgesellschaft Gutbrunn.\" (Naší vlasti synům padlým a zemřelým ve světové válce 1914 - 1918 pořídily Místní okrašlovací spolek a Německá stolní společnost Dobrá Voda.) Na zadní straně pomníku je deska s devatenácti jmény padlých.\nMalá, asi sedm metrů vysoká rulová skalka, poslední zbytek metamorfovaných hornin, které pokrývaly žulový masiv Hradešína. V roce 1902 členové jablonecké sekce Německého horského spolku pro Jěštědské a Jizerské hory () zpřístupnili její vrchol. Vyhlídka byla v roce 1995 registrována jako významný krajinný prvek č. 79 Rulové černé skalisko na Dobré Vodě.\n\nZápadně od Vyhlídky je zajímavá stavba dnes již nepoužívaného zemního vodojemu.\n\n"}
{"id": "342654", "url": "https://cs.wikipedia.org/wiki?curid=342654", "title": "Acanthocnemidae", "text": "Acanthocnemidae\n\nAcanthocnemidae jsou čeleď brouků z nadčeledi Cleroidea.\n\nV čeledi je jediný recentní rod (\"Acanthocnemus\"), zastoupený jediným druhem – \"Acanthocnemus nigricans\". Ostatní druhy jsou fosilní.\n\n\n"}
{"id": "342656", "url": "https://cs.wikipedia.org/wiki?curid=342656", "title": "Horní Dobrá Voda", "text": "Horní Dobrá Voda\n\nHorní Dobrá Voda je název více míst:\n\n"}
{"id": "342657", "url": "https://cs.wikipedia.org/wiki?curid=342657", "title": "Dolní Dobrá Voda", "text": "Dolní Dobrá Voda\n\nDolní Dobrá Voda je název více míst:\n"}
{"id": "342658", "url": "https://cs.wikipedia.org/wiki?curid=342658", "title": "Polívka", "text": "Polívka\n\nPolívka je hovorový výraz pro polévku, jedná se také české příjmení.\n\n\n"}
{"id": "342660", "url": "https://cs.wikipedia.org/wiki?curid=342660", "title": "Skála (Věž)", "text": "Skála (Věž)\n\nSkála () je vesnice v okrese Havlíčkův Brod v Kraji Vysočina, která je součástí obce Věž.\n\nVes se nachází na hlavní silnici mezi Havlíčkovým Brodem a Humpolcem. Její dominanty tvoří kostel Nanebevzetí P. Marie a komín, na kterém hnízdí čápi. Ve Skále byla u odbočky z hlavní silnice na Boňkov hospoda \"U Čápa\", ale několik posledních let není v provozu. Osadou protéká Perlový potok, který je levostranným přítokem řeky Sázavy.\n\n \n"}
{"id": "342661", "url": "https://cs.wikipedia.org/wiki?curid=342661", "title": "Řecká vojenská junta", "text": "Řecká vojenská junta\n\nŘecká vojenská junta byl řecký režim, vytvořený skupinou důstojníků, která 21. dubna 1967 provedla vojenský převrat a sesadila legitimně zvolenou vládu. V Řecku tak byla nastolena pravicová vojenská diktatura (vojenská junta). Hlavními postavami převratu byli Georgios Papadopulos, Stylianos Pattakos a Nikolaos Makarezos, kteří měli plukovnickou hodnost. Odtud byl také odvozen název \"Řečtí plukovníci\".\n\nPo státním převratu junta rozpustila všechny existující politické strany a začala věznit své nepřátele a oponenty, především z řad liberálů a komunistů, z nichž značná část byla odvlečena do koncentračního tábora na ostrově Jaros. V prosinci 1967 se pokusil král Konstantin II. o svržení vojenské junty, ale pokus byl neúspěšný, což znamenalo jeho vynucenou abdikaci. Papadopulos se posléze ujal funkce předsedy vlády a Pattakos obsadil bezpečnostně strategickou pozici ministra vnitra. V březnu 1968 se sám Papadopulos prohlásil za regenta a v létě téhož roku vyhlásil Řecko republikou, jejímž se stal prezidentem.\n\nŘecko, kvůli své formě vlády a především pro porušování lidských práv, se postupně ocitalo v mezinárodní izolaci. S tím korelovala zhoršená hospodářská situace země, která vyvolala výbuchy protivládních studentských demonstrací v prosinci 1973, které měly za následek odstoupení Papadopula z pozice prezidenta. Jeho nástupcem se stal generál Phaedon Gizikis. V roce 1974 se řecká junta pokusila neúspěšně připojit ke svému území ostrov Kypr, což vedlo opět k vnitropolitické krizi, která definitivně 23. července 1974 ukončila vládu vojenské kliky v zemi.\n\nNová občanská vláda Konstantina Karamanlise zajala plukovníky, kteří byli postaveni před soudní tribunál a odsouzeni k trestu smrti, jenž byl změněn na doživotní vězení.\n\n"}
{"id": "342663", "url": "https://cs.wikipedia.org/wiki?curid=342663", "title": "Haiphong", "text": "Haiphong\n\nHaiphong (česky někdy přepisováno též Haifong podle výslovnosti; viet. Hải Phòng) je třetím největším městem Vietnamu po Ho Či Minově Městě (Saigonu) a Hanoji. Toto severovietnamské průmyslové město mělo (při sčítání lidu v r. 1999) téměř 1 milion 700 tisíc obyvatel a je zároveň i významným námořním přístavem.\n\nZaložení obydlené osady, z níž po staletích vyrostlo město Haiphong, bývá přisuzováno národní hrdince Lê Chân, která se aktivně účastnila národního povstání proti čínské nadvládě, vedeného sestrami Trungovými v letech 40-43 n. l. V té době prý bylo místo pojmenováno An Biên. V bezprostřední blízkostí místa se později odehrály důležité bitvy o udržení vietnamské nezávislosti – šlo o střety v ústí řeky Bach Dang (viet. Bạch Đằng) v letech 938 a 981 proti čínské flotile a v r. 1288 pak proti flotile mongolské, kde se vyznamenal vojevůdce Tran Hung Dao (viet. Trần Hưng Đạo).\n\nJméno Haiphong odráží právě významnou roli, již místo sehrálo z hlediska národní obrany (hải = moře; phòng = obrana).\nDíky své poloze v deltě Rudé řeky a blízkosti k čínské hranici se město stalo během staletí důležitým přístavem s čilým obchodním ruchem. Po nastolení francouzské správy ke konci 19. století se město změnilo v nejdůležitější námořní základnu Francouzů v tehdejší Francouzské Indočíně. Přes poválečné vyhlášení nezávislosti a založení Vietnamské demokratické republiky v září 1945 se právě Haiphong, jakožto důležitý strategický bod, stal předmětem sporu s Francií, která si nadále nárokovala zdejší celní kontrolu. Spor posléze vyústil v listopadu 1946 v bombardování města, při němž bylo zabito několik tisíc civilistů. Další bombardování utrpěl Haiphong v době konfliktu s USA, zejména v r. 1972, kdy Američané chtěli tento nejdůležitější severovietnamský námořní přístav vyřadit z provozu.\n\nV současnosti plní Haiphong nadále roli nejvýznamnějšího námořního přístavu severního Vietnamu a také zůstává jedním z hlavních průmyslových center země. Přispívá k tomu jeho příhodná zeměpisná poloha (delta Rudé řeky, Jihočínské moře, blízkost čínské hranice) i dostatek nerostných surovin v okolí. Haiphong je jedním z pěti vietnamských měst, která mají status \"města pod ústřední správou\", což odpovídá statu provincie.\n\nV 50. letech 20. století pomohlo tehdejší Československo postavit v Haiphongu Nemocnici československo-vietnamského přátelství, v níž působili i naši lékaři. V 90. letech se Česká republika podílela znovu na obnově jejího zařízení.\n\n"}
{"id": "342665", "url": "https://cs.wikipedia.org/wiki?curid=342665", "title": "Microsite", "text": "Microsite\n\nMicrosite, rovněž nazývaná minisite či weblet, je webdesignerským názvem pro speciální malý web, fungující jako doplněk hlavní webové prezentace. Rovněž ji lze označit za prostředek marketingu. Hlavní stránka microsite má zpravidla také svou vlastní URL adresu nebo doménu. Většinou jsou používány k prezentování specifického okruhu informací – ať již článků (nekomerčně) či společností nebo produktů (komerčně). Na microsite může odkazovat hlavní prezentace anebo může být microsite od hlavní prezentace úplně oddělena – např. odlišným grafickým provedením, ovládáním, záměrem, cílovou skupinou atp. Hlavní rozdíl microsite oproti hlavní prezentaci je její účel a soudržnost skupiny informací oproti širokému rozsahu hlavní prezentace (např. firemního webu).\n\nMicrosites zveřejňující textový obsah mohou sloužit např. jako stránky či skupiny stránek obsahující informace o dovolených, událostech, svátcích nebo podobných záležitostech. Jejich účelem je uvést více detailních informací, než by mohlo být uvedeno na hlavní webové prezentaci. Namísto strukturování všech dat do jedné prezentace, jsou mnohdy vytvářeny dočasné, oddělené microsites – menší weby, informující o dílčích aktivitách, událostech, aspektech jistých tematických celků atp. \n\nMicrosites jsou rovněž často používány také ke zveřejňování „efektivních“ článků. Například maloobchodník se zábavními potřebami může vytvořit microsite obsahující texty o historii svátků jako Valentýn, Halloween nebo jiné podobné události. Komerční účel této stránky pak – kromě prodeje zboží – může jejím návštěvníkům poskytovat také jistou přidanou hodnotu; to právě jak kvůli prodeji, tak také pro svůj bohatý obsah vedoucí k větší úspěšnosti ve fulltextových vyhledávačích.\n\nMicrosites mohou být použity také k čistě komerčním účelům. A to k detailnímu popisu produktu, služby či celé společnosti, zvýraznění televizní či rádiové reklamní kampaně, k propagaci interaktivní soutěže (tzv. Advergaming); výjimkou není ani bohatý textový doprovod či podpora produktu nebo např. popis nové technologie. Microsite může např. zvýraznit nový produkt od stávající nabídky, naplno demonstrovat jeho přednosti a zaměřit se na jeho komplexní propagaci, jelikož v konkurenci ostatních produktů by mohl být v rámci prezentace méně vidět. Např. výrobce automobilů může prezentovat nový hybridní vůz a podporovat prodej prostřednictvím microsite zaměřené na popis výhod hybridních technologií.\n\nMicrosites mohou záměrně obsahovat množství klikatelných klíčových slov a kontextové reklamy (Pay per click či PPC) a být tak vytvářeny právě za účelem vydělat peníze na reklamě. Microsites jsou s podobným účelem vytvářeny také k udržování tematického okruhu bohatého na klíčová slova se záměrem získat vysoké hodnocení internetových vyhledávačů díky správně zvolenému uživateli vyhledávanému obsahu.\n\nVyšším typem microsites jsou satelitní weby, které dále rozšiřují především uživatelské funkce webu a tím si kolem sebe budují komunitu pravidelných návštěvníků a uživatelů. Jejich přidaná hodnota je proto mnohem vyšší a z hlediska svých cílů jsou mnohem efektivnější (např. proto, že s jejich uživateli se dá pracovat mnohem déle).\n\nPřestože se mikrosite používá převážně ke komerčním účelům, v historii českého Internetu najdeme mikrosite určené k podpoře různých aktivit. Autoři mikrosite často spoléhají na šíření adresy jejich webu pomocí virálního marketingu.\n\nBojkot.cz\n\nKoncem října roku 1998 oznámila telekomunikační společnost SPT Telecom, že dojde ke zvýšení ceny za telefonní hovory. Toto zvýšení dosahovalo 60 %. Patrick Zandl, tehdejší šéfredaktor a zakladatel Mobil.cz, se po dohodě s publicistou Ondřejem Neffem a zakladatelem portálu Seznam.cz Ivo Lukačovičem rozhodli pro uspořádání protestu proti tomuto zdražení. Vznikla inicitativa Internet proti monopolu (IPM) a doména Bojkot.cz.\n\nPodle Patricka Zandla došlo během dne k návštěvnosti 1 800 IP adres. Na Bojkot.cz odkazovaly servery Seznam.cz, Atlas.cz, Mobil.cz, Neviditelný pes, Svět namodro a mnohé další. Dne 18. listopadu uživatelé a provozovatelé 800 internetových stránek vystavili na internetu prohlášení v němž se připojili k podpoře akce proti zdražování připojení k internetu .\n\nVýsledkem složitých jednání bylo zavedení tarifu Internet 99, později Internet 2000 a zlevnění ceny za připojení k Internetu pro domácnosti. SPT Telecom navíc zavedl jednotná telefonní čísla pro vytáčené připojení k Internetu, takže již nebyli znevýhodněni obyvatelé vesnic, kteří před touto změnou museli vytáčet meziměstská čísla.\nPredrazene-myto.cz\n\nHlavním cílem dnes již nefunkční internetové stránky Predrazene-myto.cz bylo upozornit veřejnost na údajně protiprávní postup zadavatele zakázky na vybudování a provozování systému dálničního mýtného. Společnost Autostrade kritizovala výběrové řízení Ministerstva dopravy ČR. Na webových stránkách mimo jiné překládala dokumenty a cenová srovnání s vítěznou zakázkou konkurenční společnosti Kapsh. Součástí akce byl také lobbing mezi poslanci a senátory, tištěná inzerce nebo reklamní kampaň na zpravodajských a ekonomických internetových serverech. Zmíněnou internetovou stránku si dle tvrzení PR agentury za dva měsíce po spuštění zobrazilo přes 3 tisíce unikátních IP adres. Celkově byly staženy dokumenty v rozsahu 970 MB. \n\nTento projekt public relations agentury Bison & Rose PR obdržel hlavní ocenění v kategorii Corporate Reputation . Nejvyšší ovšem správní soud v září roku 2007 potvrdil , že byl výsledek výběrového řízení platný. V tendru sice byly chyby, ale nemohly prý ovlivnit pořadí nabídek. Také Úřad pro ochranu hospodářské soutěže výsledek výběrového řízení dvakrát potvrdil . \nBudemeBezPrace.cz\n\nPodnikatel a živnostník Karel Baborský (Elektrotechnic.cz) spustil v roce 2008 informační mikrosite Budemebezprace.cz. Cílem stránek bylo upozornit na chystanou vyhlášku Ministerstva práce a sociálních věcí, která mimo jiné zatíží podnikatele náklady ve výši 8 milionů korun . V této souvislosti vystoupil provozovatel stránek v hlavní zpravodajské relaci TV Prima , byl citován odborným webem Podnikatel.cz , časopisem Strategie a serverem ITBIZ.cz . Na stránky upozornila také Krajská hospodářská komora Moravskoslezského kraje .\n"}
{"id": "342667", "url": "https://cs.wikipedia.org/wiki?curid=342667", "title": "Listovnice červenooká", "text": "Listovnice červenooká\n\nListovnice červenooká (\"Agalychnis callidryas\") je pestře zbarvená žába z čeledi rosničkovitých, jeden z nejpestřejších středoamerických obojživelníků.\n\nListovnice červenooká je malá, asi 7 cm velká žába s nápadně pestrým zbarvením. Má měkkou a křehkou kůži, na hřbetě o něco silnější než na břiše. Vrchní stranu těla má světle zelenou, boky nachové nebo modré se žlutým či bílým příčným pruhováním, oči jasně červené, prsty oranžové, spodní stranu těla bílou a část zadních končetin jasně modrou. Listovnice červenooká dokáže navíc jako jedna z mála žab své zbarvení měnit dle nálady a umístění. Mladé jedince snadno poznáme díky maskovacímu hnědému zbarvení.\n\nV poměrně hojném množství obývá tropické deštné lesy v Belize, Kolumbii, Kostarice, Guatemale, Hondurasu, Mexiku, Nikaragui a v Panamě, dle dostupných údajů však počet volně žijících jedinců v důsledku masivního úbytku jejího přirozeného biotopu klesá. Nejčastěji se přitom zdržuje na stromech a keřích poblíž řek a rybníků a vystupuje až po nadmořskou výšku 1200 m.\n\nPřes den listovnice červenooká spoléhá na své maskovací zbarvení. V klidné pozici vysedává s končetinami zasunutými pod tělem a zavřenýma očima, díky čemuž zcela splyne se zeleným listem. Aktivní je především v noci, kdy pomalu našlapuje na měkké polštářky a vyhledává cvrčky, mouchy, kobylky, můry či menší žáby. Listovnice červenooká není jedovatá, ale výrazné zbarvení, které mívají zpravidla jedovaté žáby, často odradí případného predátora (hada nebo ptáka).\n\nBěhem námluv se samci ozývají sérií cvakavých zvuků a snaží se přilákat samice. Páření, při kterém se samec pomocí přilnavých prstů drží samice na hřbetě, probíhá na spodní straně listu. Krátce poté samice spolu se samcem sestupuje do vody, kde naplní svůj močový měchýř vodou a poté se vrací zpátky na list, kde nabranou vodou z močového měchýře postupně polívá až 50 vajíček. V případě, že samice svá vajíčka nepolije včas, vajíčka oschnou a zárodek zahyne. Pulci, kteří se líhnou asi po 5 dnech, padají rovnou do vody, kde setrvávají až do svého plného vyvinutí.\n"}
{"id": "342668", "url": "https://cs.wikipedia.org/wiki?curid=342668", "title": "Bradavičníkovití (brouci)", "text": "Bradavičníkovití (brouci)\n\nBradavičníkovití (Melyridae) jsou čeleď brouků z nadčeledi Cleroidea.\n\n\n"}
{"id": "342671", "url": "https://cs.wikipedia.org/wiki?curid=342671", "title": "Bohumil Kudrna", "text": "Bohumil Kudrna\n\nBohumil Kudrna (15. března 1920 Brandlín – 11. února 1991 Praha) byl československý rychlostní kanoista a vodní slalomář, kanoista závodící v kategoriích C2.\n\nDvakrát startoval na letních olympijských hrách, vždy s Janem Brzákem v závodě C2 na 1000 m. V Londýně 1948 získali zlato, o čtyři roky později v Helsinkách 1952 stříbro. Společně s Brzákem vybojovali také dvě zlaté medaile na Mistrovství světa 1950 v závodech na 1 km a 10 km.\n\nZávodil také ve vodním slalomu, na Mistrovství světa 1949 získal stříbro v závodě hlídek C2 a bronz v individuálním závodě C2.\n\n"}
{"id": "342672", "url": "https://cs.wikipedia.org/wiki?curid=342672", "title": "Jan Brzák", "text": "Jan Brzák\n\nJan Brzák (6. dubna 1912 Praha – 15. července 1988 Praha), zvaný Felix, byl československý rychlostní kanoista a vodní slalomář, kanoista závodící v kategoriích C1 a C2.\n\nNa mistrovství světa v rychlostní kanoistice získal celkem čtyři medaile: v roce 1938 zlatou ze závodu C2 na 10 000 m a stříbrnou ze závodu C2 na 1000 m (obě s Bohuslavem Karlíkem) a v roce 1950 dvě zlaté ze závodů na týchž vzdálenostech (obě s Bohumilem Kudrnou). Startoval na třech letních olympijských hrách, vždy pouze v kilometrovém závodě C2. V Berlíně 1936 tento závod vyhrál s Vladimírem Syrovátkou, titul obhájil v Londýně 1948 s Bohumilem Kudrnou. V Helsinkách skončili s Kudrnou na druhém místě. V roce 1952 byl prvním na světě, kdo obdržel zlatý odznak Mezinárodní federace kanoistiky ICF.\n\nZávodil i ve vodním slalomu, na mistrovství světa v roce 1949 získal stříbrné medaile v závodech hlídek C1 a C2 a bronzové medaile v individuálních závodech C1 a C2.\n\nNarodil se v rodině stolaře Gottlieba Brzáka a matky Josefy, rozené Suchánkové. Byl třetím ze čtyř synů, jeho bratr, František se narodil roku 1915.\n\nPřezdívku Felix získal u vodních skautů, kde začínal s kanoistikou společně s bratrem Františkem a kde nosil čepici s vyšitou populární postavou kocoura Felixe. Byl vyučený truhlářem. Poté, co ukončil dráhu závodního kanoisty pracoval v podniku Sport, kde spolu s bývalým partnerem Bohumilem Kudrnou stavěl závodní lodi. Ve volném čase rád jezdil na chatu v trampské osadě Ztracenka.\n\nJeho bratr František byl rovněž kanoistou.\n\n\n"}
{"id": "342675", "url": "https://cs.wikipedia.org/wiki?curid=342675", "title": "The Rain (Supa Dupa Fly)", "text": "The Rain (Supa Dupa Fly)\n\nThe Rain (Supa Dupa Fly) je pop rapový song, který napsali Don Bryant, Missy Elliott, Bernard Miller, Ann Peebles a produkoval ho Timbaland. Je to první singl z Missyina debutového alba Supa Dupa fly. Singl se dostal do top 20 v Anglii a na Novém Zélandu. V písni je použitý sampl z I Can't Stand the Rain od Ann Peebles.\n\nMissy Elliott vystoupila s The Rain společně s Timbalandem na MTV Video Music Awards 2006, aby vzdali hold Hype Williamsovi, který video režíroval.\nSong se umístil na 99 místě VH1 100 nejlepších písní devadesátých let.\n\n\n\"Strana A\"\n\"Strana B\"\n\n\n\"Strana A\"\n\"Strana B\"\n\n\"Strana A\"\n\"Strana B\"\n\n"}
{"id": "342678", "url": "https://cs.wikipedia.org/wiki?curid=342678", "title": "Vladimír Syrovátka", "text": "Vladimír Syrovátka\n\nVladimír Syrovátka (19. června 1908 Zdolbuniv, Ukrajina – 14. září 1973 Praha), zvaný Rus, byl československý kanoista, olympionik, který získal zlatou medaili z Olympijských her. V Berlíně 1936 vyhrál závod na 1000 m dvojic s Janem Brzákem.\n\nByl vyučeným leteckým konstruktérem. V roce 1929 začal závodit v oddíle vodních skautů na pražském Střeleckém ostrově na kanoích dvojic. Od počátku jezdil s Janem Brzákem. Spolu zvítězili na svém prvním startu při mistrovství Československa a zvítězili i v dalších šesti letech. V roce 1934 zvítězili na Mistrovství Evropy v Kodani na 1000 m a 10 000 m. Po olympijských hrách skončil Syrovátka s aktivní kariérou, trénoval německou, československou a švédskou reprezentaci. Vyráběl lyže pro slalom a sjezd, kterým se přezdívalo \"rusovky\". Dříve než v zahraničí začal vyrábět lepené lyže s umělou skluznicí. Mezi jeho koníčky patřilo malování. Přezdívku Rus získal podle místa svého narození.\n\n\n"}
{"id": "342680", "url": "https://cs.wikipedia.org/wiki?curid=342680", "title": "Říjnový manifest", "text": "Říjnový manifest\n\nŘíjnový manifest \"(rusky: Октябрьский Манифест или Манифест 17 октября)\" je fakticky první ruská ústava vydaná carem Mikulášem II. 17. října 1905 (dle Gregoriánského kalendáře 30. října), pod tlakem revolučního vzplanutí a generální stávky. \n\nCelý název zněl Manifest o zdokonalení státního zřízení (\"Манифест об усовершенствовании государственного порядка\"). Sliboval záruky základních občanských svobod (osobnosti, vyznání, slova, shromažďování, spolčování) a zajišťoval rozšíření volebního práva do Státní dumy, bez jejíhož souhlasu neměl nadále vstoupit žádný zákon v platnost. Tímto aktem přestal být ruský car neomezeným vládcem, přesto to neznamenalo úplné oslabení jeho moci. I do budoucna jmenoval vládu, která byla odpovědná jen jemu. Většina liberálů však tento manifest přivítala jako podklad pro další omezení moci panovníka. Část revolucionářů nebyla přesto uspokojena a pokračovala dál v protestech vůči carismu, jež vyvrcholily pouličními boji v Moskvě během prosince 1905.\n\n"}
{"id": "342681", "url": "https://cs.wikipedia.org/wiki?curid=342681", "title": "Wells (rozcestník)", "text": "Wells (rozcestník)\n\nWells může být:\n\n\n\n"}
{"id": "342684", "url": "https://cs.wikipedia.org/wiki?curid=342684", "title": "Vrkoslavice", "text": "Vrkoslavice\n\nVrkoslavice (: ) je částí města Jablonec nad Nisou v okrese Jablonec nad Nisou, kraj Liberecký.\n\nVrkoslavice se dělí na dvě části: Malé a Velké Vrkoslavice. Název Velké Vrkoslavice je již neznámý a proto se používá pouze název Vrkoslavice. Na katastru Vrkoslavic leží i osada Dobrá Voda. Žije zde asi 1000 obyvatel\n\nObec vznikla jako zastávka při obchodní stezce ze Železného Brodu do Jablonce nad Nisou a dále do hor. Osada je jako samostatná doložena od počátku 17. století, roku 1608 se připomíná ve Vartemberském urbáři; v německých pramenech a na mapách figuruje pod názvem \"Seidenschwanz\". V letech 1850-1898 obec byla spojena s Kokonínem, od roku 1962 dodnes s Jabloncem nad Nisou.\n\nNa základech starší barokní kaple byl v letech 1867-1871 (uváděno též 1881) vystavěn jednolodní římsko-katolický kostel sv. Jana Nepomuckého s hranolovou věží ve stylu historismu. Vnitřní zařízení je prosté a pochází většinou z této novostavby, v posledních desetiletích se ztratily sochy sv. Jana Nepomuckého, Krista Trpitele z počátku 19. století, stejně jako obraz z hlavního oltáře. Pozoruhodná je stavba fary z počátku 19. století. Kaple při hlavní silnici pocházela také z 19. století a byla zbořena bez náhrady.\nV obci se od počátku 19. století udržovala tradice domácí pasířské, bižuterní, ale i klenotnické výroby. K významným mistrům stříbrníkům patřil Celestin Fabian, činný v letech 1920-1949. Kromě bižuterie a šperků se smaltovanou výzdobou dělal chrámové nádobí.\nRegionálně významný pivovar byl v obci založen roku 1835.\n\nOd roku 1962 jsou Vrkoslavice připojeny k Jablonci nad Nisou jako jedna z městských čtvrtí. Ve Vrkoslavicích se nachází fotbalové hřiště, které využívají pro trénink fotbalisté FK Baumit Jablonec, a tenisové kurty.\n\nV okolí je od 19. století proslulý výletní vrch s rozhlednou Petřín, s hotelem a restaurací. Poblíž se nachází přírodní útvar Čertův kámen, na kterém podle pověsti seděl rozzuřený čert, který svým ocasem vytloukl do kamene díry.\n\nV blízkosti Dobré Vody se nachází rulové skalisko Vyhlídka, které je přístupné po železném schodišti (s výhledem na jižní svahy Jizerských hor, Černostudniční hřeben s rozhlednou Černá studnice a v pozadí část východních Krkonoš).\n\nNachází se zde mateřská škola a základní škola prvního stupně s 1.-5. ročníkem.\n\nDo Vrkoslavic zajíždí jablonecké autobusy MHD (linka číslo 1, 10, 13) v pravidelný časových intervalech.\n\n"}
{"id": "342688", "url": "https://cs.wikipedia.org/wiki?curid=342688", "title": "Sock It 2 Me", "text": "Sock It 2 Me\n\nSock It 2 Me je singl raperky Missy Elliott vydaný v roce 1997. Song je součástí jejího debutového alba Supa Dupa Fly a byl vydán jako druhý singl z tohoto alba. Píseň napsal a produkoval Timbaland a obsahuje sampl z Ready or Not, Here I Come (Can't Hide From Love) od Delfonics.\n\n\"Strana A\"\n\"Strana B\"\n\n\"Strana A\"\n\"Strana B\"\n\n\"Strana A\"\n\"Strana B\"\n\n"}
{"id": "342689", "url": "https://cs.wikipedia.org/wiki?curid=342689", "title": "Toron des Chevaliers", "text": "Toron des Chevaliers\n\nToron des Chevalier, či jen krátce Toron, byl velký křižácký hrad ležící v dnešním jižním Libanonu, na cestě z přístavu Tyros do Damašku. Hrad byl mocenským centrem křižáckého Toronského panství, náležícího k Jeruzalémskému království.\n\nHrad Toron se tyčí nad skalním srázem severně od vesnice Tibnin, ve výšce 725 metrů nad mořem. Jeho půdorys má elipsovitý tvar. Hrad míval až dvanáct pravoúhlých věží a jedním donjonem na jižní straně. Roku 1266 byl mamlúky hrad zničen. O 500 let později, v polovině 18. století byl hrad během povstání Arabů proti osmanské nadvládě znovu postaven jedním místním šíitským šejkem. Ten zbytky středověkého opevnění užil pro přestavbu pevnosti, proto v současnosti hrad nese především znaky osmanské vojenské architektury.\n\nHrad založil roku 1105 Hugues de Saint-Omer, druhý galilejský kníže, aby podpořil dobytí přístavního města Tyros křižáckými vojsky, podporovanými benátským loďstvem. Po Huguesově smrti roku 1107 zůstal Toron bez dědice a tudíž i téměř bez obránců, čehož využil emír Izz al-Mulk, který se chtěl hradu zmocnit. Jeruzalémský král Balduin však Toron udělil v léno baronu Gervais de Bazoches, který byl krátce poté v Damašku popraven. Někdy před rokem 1109 se novým pánem z Toronu stal normanský rytíř Onfroy. Toron se tak stal nezávislým panstvím. Po Onfroyi I. se, kolem roku 1137, vlády v panství ujal jeho syn Onfroy II. \n\nMěsto Banias, které roku 1128 mocná muslimská sekta assassinů předala jeruzalémsku králi Balduinovi II., bylo kolem roku 1148 připojeno k Toronskému panství, když se Onfroy II. oženil s dcerou Reniera Bruse, pána Baniasu and Assebebu. V roce 1157 Onfroy II. prodal část Baniaského panství a hrad Chastel Neuf rytířskému řádu johanitů. Samotný Banias zůstal součástí Toronského panství až do roku 1164, kdy Banias dobyl aleppský sultán Núr ad-Dín a když se město křižákům podařilo dobýt nazpět, již se nestalo součástí Toronu, ale připadlo k panství Joscelina z Edessy.\n\nPáni z Toronu patřili k jedněm z nejvlivnějších baronů v Jeruzalémském království; například Onfroy II. z Toronu zastával v letech 1152-1179 úřad jeruzalémského konetábla. Vzhledem k tomu, že syn Onfroye II. Onfroy III. zemřel dříve, než jeho otec, nastoupil po smrti Onfroye II. roku 1179 jeho vnuk Onfroy IV. Ten také nesl titul barona zajordánského, který zdědil po své matce Stefanii. Onfroy IV. se oženil s princeznou Isabelou, dcerou jeruzalémského krále Amauryho I. Hrad Toron se tak dostal do královského majetku, avšak titul pána z Toronu se Onfroyovi vrátil po jejich rozvodu roku 1190. Toron zůstával v křižáckých rukách do roku 1187, kdy jej dobyl sultán Saladin poté, co celou jeruzalémskou armádou rozdrtil v bitvě u Hattínu. Muslimové tak od křižáků nazpět dobyli téměř celé palestinské území. O deset let později, roku 1197, byl hrad Toron znovu obležen, tentokrát německým kontingentem říšské křížové výpravy, který po strastiplné cestě dorazil až do Svaté země. Saladinova posádka však pevnost dokázala ubránit, dokud Toronu nedorazily posily z Egypta.\n\nRoku 1219 dal damašský sultán al-Mu'azzam Ajjúb tajně zničit obranné hradby hradu Toron, stejně jako Jeruzaléma, Belvoiru či Safedu a dalších pevností z obavy, aby je předvoj páté křížové výpravy, který se nedávno před tím vylodil v Palestině, nedobyl a nevyužil proti němu. Navíc sultán stejně nebyl schopen uvolnit armádu na obranu syrských a palestinských hradu a měst před křižáky, kteří napadli Egypt.\n\nNavzdory těžkému poškození, se hrad Toron a ostatní pevnosti roku 1229, dva roky po smrti sultána al-Mu'azzam, na základě smlouvy mezi římsko-německým císařem Fridrichem II. a egyptským sultánem al-Kamilem dostal zpět pod nadvládu křesťanů. Protože Toron a území bývalého \"Joscelinova panství\" už roku 1220 odkoupil řád německých rytířů, došlo ke sporu mezi německými rytíři a Alicí Arménskou, jež byla neteří Onfroye IV. a titulární dědičkou Toronského panství. Alice se se svým nárokem obrátila na jeruzalémskou Královskou radu a císař Fridrich II. panství přiřkl jí. Roku 1239 vypršelo příměří mezi křižáky a muslimy, vyjednané Fridrichem II., a Toron znovu padl do rukou Ajjúbovců. O dva roky později, roku 1241, se hrad Toron opět dostal pod vládu křižáků, tentokrát díky smlouvě mezi římsko-německým králem Richardem z Cornwallu a egyptským sultánem as-Sálihem.\n\nRoku 1244 křižácké hrady musely čelit obrovské armádě kvarismanských Turků ve službách Egypta, kteří přitáhli až Chorásánu, kde jejich Chórezmskou říši zničili Mongolové. Kvarismanští Turci zaútočili na Jeruzalém, který kompletně vyplenili. Nicméně Toron i nadále zůstával v rukách křižáckých Franků, navzdory několika obléháním ze strany egyptských mamlúků vedených sultánem Bajbarsem. Tomu se podařilo hrad postupně izolovat. Roku 1266 přitáhl i s armádou k hradu a začal vyjednávat s posádkou o kapitulaci. Tehdy Bajbars projevil jedno ze svých vzácných milosrdenství, když nevelké franské posádce dovolil v míru odejít, výměnou za kapitulaci. Křižáci tak kontrolu nad hradem Toron definitivně ztratili.\n\n"}
{"id": "342693", "url": "https://cs.wikipedia.org/wiki?curid=342693", "title": "Pralesnička batiková", "text": "Pralesnička batiková\n\nPralesnička batiková (\"Dendrobates auratus\") je malá pestře zbarvená žába z čeledi pralesničkovitých. Přestože biotop této žáby ubývá a je odchytávána pro obchod se zvířaty, podle Mezinárodního svazu ochrany přírody se jedná stále o málo dotčený taxon. Je zařazena do druhé přílohy CITES.\n\nPralesnička batiková je 2,5−6  cm velká, světle žlutá až jasně zelená žába s množstvím nepravidelných černých skvrn a pruhů.\n\nŽije v tropických deštných lesích a na kakaových plantážích ve Střední Americe a na severozápadě Jižní Ameriky. Jako nepůvodní druh se od 50.  let vyskytuje také na Havaji. Nejčastěji se zdržuje v těsné blízkosti vodních toků a podobně jako ostatní pralesničky je ohrožována ztrátou přirozeného biotopu.\n\nNápadné zbarvení má varovnou funkci, toxiny pralesničky batikové jsou totiž prudce jedovaté. Na jedno stříknutí dokáží usmrtit až 1 500 lidí.\n\nPralesnička batiková je aktivní ve dne. Živí se malými bezobratlými živočichy. Není teritoriální, ale samci mezi sebou občas i mimo rozmnožovací období soupeří.\n\nSamec hraje u pralesničky batikové v péči o vejce a mláďata zvláštní roli. Poté, co samice naklade 5−13 vajíček do listové opadanky, hlídá je pouze samec a následně vylíhnutá mláďata na hřbetě přenáší do malých vodních nádržek ve stromových dutinách.\n\n\n"}
{"id": "342697", "url": "https://cs.wikipedia.org/wiki?curid=342697", "title": "Jan Koutný", "text": "Jan Koutný\n\nJan Koutný (24. června 1897 Vyškov - 18. července 1976 Praha) byl československý gymnasta, olympionik, který získal dvě stříbrné medaile z Olympijských her. V Paříži 1924 získal stříbro za přeskok koně nadél, v Amsterdamu 1928 vyhrál stříbrnou medaili jako člen čs. družstva.\n\nPracoval jako bankovní úředník ve Zvolenu. Během druhé světové války působil v armádě ve Velké Británii, byl také členem Sokola.\n\n\n"}
{"id": "342706", "url": "https://cs.wikipedia.org/wiki?curid=342706", "title": "Západní Ghát", "text": "Západní Ghát\n\nZápadní Ghát (hindsky पश्चिमी घाट, \"Paščimí Ghát,\" maráthsky सह्याद्री, \"Sahjádrí\" nebo पश्चिम घाट, \"Paščim Ghát,\" kannadsky ಸಹ್ಯಾದ್ರಿ, \"Sahjádri\" nebo ಪಶ್ಚಿಮ ಘಟ್ಟಗಳು, \"Paščima Ghattagalu,\" malajálamsky പശ്ചിമഘട്ടം, \"Paščimaghattam\" nebo സഹ്യപര്‍വ്വതം, \"Sahjaparvvatam,\" tamilsky மேற்குத் தொடர்ச்சி மலை, \"Mérkut totarčči malaj,\" anglicky \"Western Ghāts)\" je pohoří, které se táhne v délce 1500 km podél téměř celého západního pobřeží Indie.\n\nSlovo \"ghát\" pochází ze sanskrtu a znamená „schod, stupeň“. V indických jazycích se používá v jednotném čísle, např. hindsky पश्चिमी घाट \"(Paščimí Ghát,\" doslova „západní stupeň“). Jednotné číslo zachovává i český název \"Západní Ghát.\" Naproti tomu v angličtině se název pohoří používá v množném čísle: \"Western Ghāts\" nebo \"Western Ghats,\" doslova „západní gháty“.\n\nNázev \"Sahjádrí,\" používaný v maráthštině a kannadštině, údajně znamená „benevolentní (hory)\".\n\nZápadní Ghát začíná přibližně na 21. rovnoběžce na pomezí Gudžarátu a Maháráštry u města Nandurbár, kde ho údolí řeky Tápí odděluje od pohoří Sátpurá. Dále sleduje pobřeží Arabského moře k jihu v délce téměř 1 500 km a šířce až 200 km až na jižní cíp Indického subkontinentu. Prochází územím indických států Maháráštra, Goa, Karnátaka, Kérala a Tamilnádu.\n\nČást v Maháráštře a Goi se nazývá Northern Sahyadri. Úzký pás pobřežní nížiny, kterou odděluje od vnitrozemí, se jmenuje Konkán. Směrem k pobřeží spadají hory prudce, zatímco přechod do Dekánské plošiny ve vnitrozemí je pozvolnější.\n\nV severní Maháráštře (až na úroveň Bombaje) pod Západní Ghát patří tyto celky: Galná \"(Galna Hills, Salher,\" 1567), Sátmalá \"(Satmala Hills, Saptashring,\" 1416), Kalsúbáí \"(Kalsubai Range,\" 1646), Hariščandra \"(Harischandra Range,\" 1424). Jižně od Puné leží Purandhár \"(Purandhar Hills, Torna,\" 1404) a na jih od nich rozlehlejší Mahádév \"(Mahadeo Range,\" 1373).\n\nKarnátacká část Západního Ghátu nese název Central Sahyadri. Patří sem pohoří Šimoga \"(Shimoga Hills)\" severozápadně od stejnojmenného města a především masívy Kuduremukha (1892) a Mullajangiri (1918) na jih od něj. Směrem k jihu nyní zřetelně vzrůstá nadmořská výška nejvyšších partií a stoupá frekvence národních parků. Plošina Kódágu \"(Kodagu (Coorg) Plateau)\" ještě vrcholí jen kótou Taidyendamol (1745), ale Malabár \"(Malabar Uplands)\" v Kérale už dosahuje 2060 m nad mořem (Banasuram). Vyvrcholením této části jsou Nilgiri \"(Nilgiri Hills,\" tamilsky \"Nílakiri malaj,\" Tottapettá, 2633). Jižnější Palghát \"(Palghat Hills)\" u Kójamputtúru dosahuje výšky 1996.\n\nŠiroká kotlina řeky Ponnani odděluje Nilgiri od nejjižnější a nejvyšší části Ghátu, která sleduje kéralsko-tamilskou hranici až po jižní cíp Indie. První stupeň tvoří plošina Nelliampathi \"(Nelliampathi Plateau,\" 1527). Jihovýchodně od ní se tyčí Palani Hills (2506) a Kardamomové hory s nejvyšší horou celého Ghátu i celé Indie na jih od Himálaje, Ánamuti (2695). Nejjižnější pásmo se jmenuje Akastija malaj a dosahuje nadmořské výšky 1869 m. Pohoří pak rychle klesá do pobřežní nížiny u Cape Comorin na 8. rovnoběžce.\n\nZápadní Ghát je zlomová hrana Dekánské plošiny. Předpokládá se, že vznikl před 150 milióny let při rozpadu Gondwany. Geofyzikové Barren a Harrison z Miamské univerzity zastávají teorii, že západní pobřeží Indie vzniklo před asi 100 až 80 milióny let, když se Indie oddělila od Madagaskaru. Krátce po oddělení mohlo západní pobřeží Indie vypadat jako náhlý útes vysoký asi 1000 metrů.\n\nPo oddělení se indická deska začala pohybovat podél réunionské horké skvrny k severovýchodu. Předpokládá se, že před 65 milióny let zde došlo k obrovské erupci, která dala vzniknout tzv. Deccan Traps — rozsáhlým výlevům čediče, až 2000 m tlustým a pokrývajícím plochu asi 500 000 km². Sopečná činnost vyzdvihla a modelovala severní třetinu Západního Ghátu. Na jihu byly vyzvednuty do výšky staré (až 200 miliónů let) horniny jako žula, rula nebo granulit, s navázanými výskyty vápence, železné rudy, diabasu a anorthositu.\n\nZápadní Ghát tvoří jedno z hlavních indických rozvodí mezi úmořím Arabského moře a Bengálského zálivu. Všechny velké jihoindické řeky (Gódávarí, Kršná, Kávérí, Tungabhadrá) mají své prameny na svazích Západního Ghátu a tečou pak přes celý subkontinent k východu do Bengálského zálivu. Během období monzunů jsou rychle tekoucí horské řeky plné vody a na mnoha místech tvoří velkolepé vodopády. Mezi nejznámější patří vodopády Džók \"(Jog Falls),\" Kunčikal \"(Kunchikal Falls)\" a Čivačamuttiram \"(Shivanasamudra Falls).\"\"\n\nV Západním Ghátu se vyskytuje na 5000 druhů kvetoucích rostlin, 179 druhů obojživelníků, 508 druhů ptáků a 139 druhů savců. Nejméně 325 druhů je ohrožených. Útočiště jim poskytují četné národní parky a přírodní rezervace, které se rozkládají zejména v jižní části pohoří. Mezi kriticky ohrožené druhy patří makak lví, hulman nilgirský, slon indický, tygr bengálský, gaur a další.\n"}
{"id": "342717", "url": "https://cs.wikipedia.org/wiki?curid=342717", "title": "MBDB", "text": "MBDB\n\nMBDB neboli N-metyl-1-(1,3-benzodioxol-5-yl)-2-butanamin je fenylethylamin chemický blízký MDMA (extázi). Je nazýván také \"EDEN\" nebo \"Methyl-J\". Používá se experimentálně v psychoterapii také jako droga.\n\nPoprvé byl syntetizován Davidem E. Nicholsem, později ho pro jeho psychoaktivní účinky zkoumal Alexander Shulgin. Ten o něm napsal knihu PiHKAL (Phenyletylamines I Have Known And Loved - \"Fenyletylaminy které znám a miluji\").\n\nV Evropě se vyskytuje ve formě tablet vydávaných za extázi, jedná se asi o 1 % případů. Někdy bývá s kombinaci s jinými látkami (MDMA, LSD, ketamin).\n\nPodle knihy PiHKAL je dávka 180 - 210 mg. Trvání účinků je 4-6 hodin, znatelné efekty pak následují 1- 3 hodiny.\n\nMBDB má empatogenní účinky podobné extázi ale mírnější. Odbourává sociální bariéry, vyvolává lehkou euforii a prohlubuje emoce.\n\nRizika užívání jsou prakticky stejná jako u extáze. Potenciálně jsou ohrožení lidé s kardiovaskulárními chorobami. S MAO-inhibitory může vyvolat serotoninový syndrom.\n"}
{"id": "342721", "url": "https://cs.wikipedia.org/wiki?curid=342721", "title": "Pilva", "text": "Pilva\n\nPilva ( ) je řeka v Permském kraji s prameny v Komiské republice v Rusku. Je dlouhá 214 km. Plocha povodí měří 2020 km².\n\nVzniká soutokem Severní a Jižní Pilvy a teče zalesněnou krajinou. Ústí zleva do Kamy (povodí Volhy).\n\nPrůměrný roční průtok vody činí přibližně 20 m³/s. Zamrzá v první polovině října a rozmrzá ve druhé polovině dubna.\n\nVyužívá se k plavení dřeva.\n"}
{"id": "342723", "url": "https://cs.wikipedia.org/wiki?curid=342723", "title": "Continental Barum", "text": "Continental Barum\n\nContinental Barum s. r. o. je výrobce gumových pneumatik se sídlem v České republice. Od roku 1992 je společnost součástí německého koncernu Continental AG. Koncern je německý výrobce osobních, nákladních a industriálních pneumatik značek Continental, Barum, Semperit, Uniroyal, Matador, General Tire a řady dalších značek. Tradice výroby pneumatik na českém území sahá až do roku 1932, kdy byly v prostorách firmy Baťa ve Zlíně vylisovány první osobní a nákladní pláště. Otrokovická pneumatikárna, slavnostně otevřená v roce 1972, je v současné době (2016) největší světovou pneumatikárnou s roční produkcí okolo 18 milionů plášťů.\n\nAutomobilový průmysl byl ve dvacátých letech dvacátého století na velkém vzestupu a vlastnictví vozidla přestávalo být výsadou nejmajetnějších vrstev obyvatelstva. Českoslovenští řidiči však byli závislí na dovozu drahých zahraničních pneumatik. Užívání jak motorových vozidel, tak bicyklů bylo tedy nákladné a často se stávalo, že se po tuzemských silnicích pohybovaly dopravní prostředky s podomácku opravovanými plášti, jež nesplňovaly ani ty nejzákladnější bezpečnostní požadavky. Výrobce levných a zároveň kvalitních pneumatik by si tak velmi rychle podmanil celý československý trh, což si vedení firmy Baťa zcela jistě velmi dobře uvědomovalo.\n\nJejí výrobní sortiment byl v tomto ohledu nejdříve rozšířen o velopláště a veloduše, které se po dodání příslušného strojního vybavení začaly ve Zlíně vyrábět v roce 1931. Cena jednoho pláště byla v porovnání s konkurenčními výrobky o polovinu nižší, zájem ze strany spotřebitelů byl veliký a denní produkce se tedy zvýšila z původních 400 až na 2000 pneumatik.\n\nVýroba autoplášťů byla pak spuštěna v roce 1932. Prvotním podnětem pro rozhodnutí rozšířit sortiment vyráběného zboží též o pneumatiky pro automobily byla snaha snížit vysoké náklady vydávané na nákup drahých nákladních pneumatik nutných k přepravě firemního zboží k odběratelům a do německých přístavů k nakládce, resp. zeminy potřebné k navýšení otrokovického Bahňáku. V dubnu byly vylisovány první dobré pláště rozměru 32x6. Tomáš Baťa poručil těmito prvními plášti ihned opatřit jeho osobní vůz značky Lincoln, se kterým se vydal na konferenci průmyslníků do Luhačovic, kde nový výrobek představil svým kolegům a přátelům. V dalších měsících se počet vyráběných rozměrů stále zvyšoval, ceny ovšem klesaly. Pro představu: v roce 1931 stál plášť o rozměru 32x6 bezmála 2500 Kč, v roce 1933 jej firma Baťa prodávala za 889 Kč. V roce 1933 bylo ve Zlíně vyrobeno 68 000 pneumatik, svého předválečného vrcholu pak produkce dosáhla v roce 1939, kdy lisy opustilo 250 000 kusů.\n\nVe válečných letech způsoboval gumárnám velké těžkosti nedostatek klíčových surovin. Zvýšený důraz byl kladen na využívání regenerátu nebo syntetického kaučuku, na jehož vývoji usilovně pracovali němečtí vědci již ve třicátých letech. Přes to přese všechno situace ohledně dodávek surovin nebyla ideální, což se koneckonců podepsalo také na poklesu výroby – např. v roce 1941 klesla roční produkce na 77 700 kusů pneumatik, v roce 1945 na pouhých 27 800 kusů.\n\nJiž v květnu roku 1945 byla rozhodnutím Místního národního výboru ve Zlíně zavedena národní správa v akciové společnosti Baťa a po podepsání dekretů prezidenta republiky přešel znárodněný majetek Baťovy rodiny do rukou státu jako národní podnik Baťa.\n\nVýroba pneumatik byla ke konci války značně omezena a tak se první poválečné roky nesly ve znamení obnovení a normalizace výrobního procesu. V roce 1947 bylo ve Zlíně vyrobeno již 278 100 pneumatik, o rok později dokonce 323 300. I když přičteme produkci ostatních gumárenských závodů v Československu, počet vyrobených plášťů nedokázal i díky špatné distribuci plně uspokojit nárazovou potřebu v prvních poválečných letech.\n\nReakcí na to byl návrh na zřízení organizace, jejímž úkolem by bylo zajišťovat společnou distribuci československých pneumatik a dalších pryžových výrobků. Návrh byl roku 1947 odsouhlasen vedoucími činiteli zainteresovaných národních podniků Baťa, Kudrnáč – Rubena, Matador, Michelin – Mitas a z počátečních písmen jednotlivých firem vznikla obchodní značka BARUM, pod kterou byly v následujících čtyřiceti letech prodávány všechny gumárenské výrobky v ČSR. Vlastníkem nově vzniklé ochranné známky se stala firma Baťa Zlín, která se na celostátní gumárenské výrobě podílela v roce 1947 58%.\n\nK 1. lednu 1949 byl národní podnik Baťa přejmenován na národní podnik Svit. Ze Svitu se pak v následujících několika letech oddělovaly výrobní celky a vznikaly samostatné národní podniky. Nejprve se v roce 1950 oddělily strojírny a vznikl tak národní podnik ZPS, o dva roky později se zrodil stavební podnik Stavosvit a konečně v roce 1953 výroba pneumatik a dalších gumových výrobků přešla pod národní podnik Rudý říjen.\n\nTempo, jakým narůstala roční produkce pneumatik v Československu, bylo vzhledem k míře vzrůstajícího počtu vozidel nevyhovující – propočet uvedený ve výhledové studii z roku 1957 pravil, že aby byla pokryta veškerá domácí poptávka, musela by se výroba pneumatik zvýšit do roku 1970 trojnásobně. Každá z československých pneumatikáren nabízela určité možnosti, jak rozšířit výrobu, např. cestou malé mechanizace, zavedením výkonnějších strojů, doplněním strojního zařízení, zintenzivněním práce nebo využitím volných prostorů, tím však v žádném případě nemohlo být dosaženo očekávané produkce. Výroba v samotném Rudém říjnu navíc probíhala na zastaralých strojích, které mnohdy pamatovaly dobu prvních zlínských plášťů a duší. Trpěla tím jednak pracovní výkonnost, jednak kvalita. Všechny uvedené problémy mohla do budoucna vyřešit pouze výstavba zbrusu nové moderní pneumatikárny.\n\nV roce 1963 bylo definitivně rozhodnuto o výstavbě nové pneumatikárny v Otrokovicích-Kučovaninách, které byly svou polohou výhodné jak z ekonomického (nízké náklady na dovoz klíčových surovin), tak z personálního hlediska (mnohaletá tradice gumárenské výroby v regionu a dostatek kvalifikovaných pracovních sil). Výstavba probíhala od roku 1966 a v plánu bylo vytvořit jeden z největších a nejmodernějších závodů ve střední Evropě s roční výrobní kapacitou více než 2,5 miliónu pneumatik. Celá stavba byla řešena na svou dobu zcela nezvyklým a inovativním způsobem: všechny výrobní články – sklady, výroba, sociální zařízení, pomocné provozy, dílny – byly sdruženy uvnitř jednoho výrobního bloku na ploše 480 x 270 metrů. Střecha tohoto monobloku by zakryla 16 fotbalových hřišť. Podobně rozlehlá stavba neměla v tehdejším Československu obdoby. Celkové náklady na výstavbu se vyšplhaly na jednu miliardu korun. Továrna byla vybavena nejpokrokovějším tuzemským a zahraničním zařízením, které umožňovalo mj. výrobu moderních osobních radiálních plášťů.\n\nPrvní radiální pneumatika 155 – 14 OR 6 byla v novém závodě vylisována za přítomnosti ministra průmyslu Oldřicha Svačiny v roce 1971. O rok později, konkrétně 3. května 1972, se do Otrokovic sjeli nejvyšší představitelé státu a komunistické strany v čele s Gustávem Husákem, Lubomírem Štrougalem a Aloisem Indrou, aby slavnostně ve zbrusu nové otrokovické továrně spustili provoz.\nRozhodnutím ministra průmyslu ČSR pak bylo s účinností od 1. srpna 1973 přeneseno sídlo národního podniku Rudý říjen z Gottwaldova do Otrokovic.\n\nVýrobní program n. p. Rudý říjen se po otevření pneumatikárny orientoval především na produkci plášťů pro osobní automobily, nákladní automobily a traktory. Tabulka č. 1 představuje vývoj produkce osobních, nákladních a traktorových plášťů ve vybraných letech.\n\nVýrobky Barum však nebyly v padesátých a šedesátých letech vyváženy pouze do zemí sovětského bloku a NSR, ale taktéž do Švédska, Finska, Dánska, Holandska, Belgie, Francie, Rakouska, Jugoslávie, do zemí horní Afriky a některých asijských států. Po modernizaci celého výrobního procesu na přelomu šedesátých a sedmdesátých let se seznam odběratelských zemí rozšířil například o Japonsko, USA, Austrálii, Kanadu nebo Indii. Otrokovické pneumatiky využívali pro první výbavu například podniky Automobilové závody Mladá Boleslav, LIAZ Mnichovo Hradiště, Tatra Kopřivnice, Jawa Brodce, Agrozet Brno, Aero Vodochody, Let Kunovice a další.\n\nAž do roku 1989 byl národní podnik Rudý říjen (od roku 1986 nově přejmenovaný na Barum – Rudý říjen) podřízen generálnímu ředitelství Českých závodů gumárenských a plastikářských v Gottwaldově (ČZGP). Snaha o posílení demokratických principů v řízení jednotlivých gumárenských národních podniků vyvolala nahrazení ČZGP státním podnikem Barum se sídlem v Gottwaldově, kterému byl krátce podřízen také otrokovický národní podnik.\n\nPo dvaceti letech statického neměnného uspořádání tak gumárenský průmysl zaznamenal změnu, která předznamenala nástup série kroků, které vedly nejprve k úplnému osamostatnění podniku (6/1990 – státní podnik Barum, Otrokovice) a zanedlouho poté k založení akciové společnosti (11/1990 – Barum, Otrokovice a. s.). Všechny tyto kroky směřovaly k přípravě privatizace otrokovického podniku.\n\nKolem roku 1990 bylo 85% celosvětového trhu s pneumatikami ovládáno pouze osmi společnostmi. Obrat každé z nich byl desetkrát až dvacetkrát vyšší, nežli obrat otrokovického podniku. Přežití takto malé společnosti v konkurenci gumárenských gigantů se jevilo z dlouhodobějšího hlediska jako nemožné. Mnoho podobně malých podniků tou dobou měnilo své majitele a přecházelo do rukou velkých společností – tvářnost světového pneumatikárenského průmyslu se tak počala přetransformovávat v čistý oligopol.\n\nAby mohla být firma v takovém prostředí úspěšná, musela nabídnout zákazníkům a odběratelům široký sortiment výrobků na odpovídající cenové a kvalitativní úrovni, což byly podmínky, které jedna malá samostatná firma nebyla vhledem k vysokým nákladům na výzkum a vývoj s to uskutečnit. Aby bylo otrokovickému podniku možné zajistit konkurenceschopnost a úspěšnou budoucnost, bylo nutné nalézt mezi šesti největšími světovými podniky – koncerny Michelin, Goodyear, Bridgestone, Sumitomo, Continental a Pirelli – strategického partnera, který by zajistil potřebný kapitál a umožnil přístup k novým technologiím. Správným směrem se od začátku ubírala jednání s německým Continentalem, který projevil nejvážnější zájem o nalezení společné řeči v otázce případné kooperace.\n\nZdlouhavá a náročná jednání nakonec slavila úspěch a v roce 1992 byla s německým koncernem podepsána smlouva, na jejímž základě vznikl druhý největší joint venture v České republice – Barum Continental spol. s r. o. –, který začal oficiálně fungovat od 1. března 1993. S účinností od 1. ledna 2013 došlo ke změně obchodního názvu společnosti na Continental Barum s. r. o. Spolupráce se silnou zahraniční společností, dlouhodobě úspěšně operující v globálním tržím prostředí, zajistila otrokovickému podniku přístup k moderním technologiím a pokrokovému know-how. Jak ukazuje tabulka 2, produkce pneumatik rok od roku strmě stoupala, a to při takřka neměnném počtu zaměstnanců.\n\nAni katastrofální povodně v červenci 1997, během nichž firma utrpěla škodu ve výši 1 miliardy Kč, nezastavily progresivní růst společnosti. V roce 1999 překročila roční výroba hranici 11 milionů pneumatik pro osobní vozy. O tři roky později byla zahájena výroba v novém provozu High-Tech Cell, určeném k produkci nejnáročnějších a nejdokonalejších plášťů koncernu. V témže roce se vyrobilo již více než 15 milionů plášťů. V roce 2008 se v Otrokovicích začaly vyrábět pneumatiky ContiSeal, které umožňují pokračovat v jízdě i v případě propíchnutí běhounu.\n\n"}
{"id": "342726", "url": "https://cs.wikipedia.org/wiki?curid=342726", "title": "Beep Me 911", "text": "Beep Me 911\n\nBeep Me 911 je singl raperky Missy Elliott, skupiny 702 a rapera Magoo vydaný v roce 1998 z desky Supa Dupa Fly.\n\n\"Strana A\"\n\"Strana B\"\n\n\"Strana A\"\n\"Strana B\"\n\n\"Strana A\"\n\"Strana B\"\n\n\"Strana A\"\n\"Strana B\"\n\n\"Strana A\"\n\"Strana B\"\n\n\n\"Strana A\"\n\"Strana B\"\n"}
{"id": "342730", "url": "https://cs.wikipedia.org/wiki?curid=342730", "title": "Wels (rozcestník)", "text": "Wels (rozcestník)\n\nWels může být:\n\n\n\n"}
{"id": "342732", "url": "https://cs.wikipedia.org/wiki?curid=342732", "title": "Advergaming", "text": "Advergaming\n\nAdvergaming (z angl. \"advertising\", reklama a \"gaming\", hraní) jsou marketingové techniky, založené na vytváření počítačových her pro potřebu značek/brandů a zároveň na umisťování těchto her na internetu. Výhodou advergamingu je jeho zacílení na široké spektrum uživatelů internetu; předán je zároveň reklamní odkaz na značku či na produkt, který je podpořen dobrým pocitem z příjemně strávené zábavné chvilky u reklamní internetové hry (anglicky \"Advergame\") – lidé si rádi hrají. Termín „advergames” poprvé použil Anthony Giallourakis v doméně své stránky advergames.com v lednu roku 2000. O rok později se tento termín objevil také v časopise Wired, kde byl svázán s bezplatnými online hrami nabízenými velkými společnostmi.\n\n\n\n\n"}
{"id": "342736", "url": "https://cs.wikipedia.org/wiki?curid=342736", "title": "Hit Em Wit Da Hee", "text": "Hit Em Wit Da Hee\n\nHit Em Wit Da Hee je singl americké raperky Missy Elliott.Track je na jejím debutovém albu z roku 1997 Supa Dupa Fly.Singl nebyl vydaný v USA, ale i přesto se umístil na 61. místě na Billboard Hot R&B/Hip-Hop Airplay chart,docela dobře si vedl v Anglii, kde se umístil na 25. místě.\nV songu hostují Lil Kim a Mocha.\n\n\"Strana A\"\n\"Strana B\"\n\n\"Strana A\"\n\"Strana B\"\n\n\n\"Strana A\"\n\"Strana B\"\n"}
{"id": "342740", "url": "https://cs.wikipedia.org/wiki?curid=342740", "title": "Pavel Schmidt", "text": "Pavel Schmidt\n\nMUDr. Pavel Leo Edmund Schmidt (9. února 1930, Bratislava – 14. srpna 2001, Švýcarsko) byl československý sportovec, veslař, skifař, olympijský vítěz z LOH 1960 v Římě spolu s Václavem Kozákem. Československo reprezentoval 11 let. V této sestavě reprezentoval také na ME 1961 v Praze, kde získal stříbro.\n\nPo skončení kariéry se stal trenérem. V roce 1967 vedl mexickou reprezentaci, po okupaci v roce 1968 se do Československa nevrátil. Později lékař, který v roce 1969 odešel do Švýcarska a provozoval psychiatrickou praxi. Měl ženu Marii a syna Pavla.\n\n\n"}
{"id": "342750", "url": "https://cs.wikipedia.org/wiki?curid=342750", "title": "Riva del Garda", "text": "Riva del Garda\n\nRiva del Garda (krátce Riva) je město v Itálii, v oblasti Tridentsko-Horní Adiže, v provincii Trentino.\n\nRiva del Garda leží na severním břehu Gardského jezera (\"Lago di Garda\"), 65 m nad hladinou moře. U města jsou vinice a olivové háje. Oblast leží ve Východních Alpách, respektive v Jižních vápencových Alpách, jejichž nejvyšším vrcholem je Ortles (3 905 m). Nachází se ve skupině Brešských Alp a Gardských hor, kde jsou nejvyššími horami Monte Cadria (2 254 m) a Monte Baldo (2 218 m). Přímo nad městem, západně, je nejvyšším vrcholem Monte Rocchetta (1 575 m).\n\nV Rivě a okolí jsou četné nálezy z dob Římské říše. Po pádu Římské říše následovala nadvláda Gótů, Langobardů a Franků. Později se město dostalo do sféry vlivu biskupa tridentského. Za této vlády bylo samostatnou obcí s vlastními stanovami. Následovalo střídání vlivů Scaligerů z Verony, Viscontiů z Milána, Benátské republiky a opět biskupa z Trenta. Od 17. století bylo město Riva del Garda součástí provincie Trento. Po napoleonských válkách náleželo Rakouskému císařství, respektive Rakousku-Uhersku. Od 3. listopadu 1918 je součástí Italského království a následně Italské republiky.\n\nHistorická část města Riva del Garda má středověký ráz s původními ulicemi a náměstími, z nichž některé mají domy s arkádami. Středem města je náměstí \"Piazza 3 Novembre\". Na východní straně náměstí stojí středověká kamenná věž \"Torre Apponale\", poprvé zmiňovaná v roce 1273, stavba je však staršího data. Je 34 m vysoká. V západní části náměstí se nachází \"Palazzo Pretorio\" z roku 1375 a \"Palazzo del Proveditore\" z konce 15. století. Obě budovy slouží jako radnice.\n\nVýchodně od Piazza 3 Novembre najdeme o něco větší náměstí \"Piazza Garibaldi\". Pod náměstím leží vodní tvrz \"Rocca di Riva\", vystavěná již ve 12. století. V opevnění se nachází městské muzeum \"Museo Civico\" se sbírkami o historii města a oblasti. Jsou zde rovněž sály, které se využívají k přednáškám a pořádání kongresů. Tvrz je obehnána vodním příkopem a vybavena padacím mostem.\n\nSeverně od tvrze leží náměstí \"Piazza Cavour\" s hlavním kostelem ve městě \"S. Maria Assunta\". Původní románsko-gotický kostel ze 14. století byl v roce 1728 barokně přestavěn. Severně od kostela najdeme městskou bránu \"Porta San Michele\" ze 13. století. Původně byla součástí městských hradeb. Za branou se nachází pěší zóna a jedna z hlavních ulic \"Viale Dante Alighieri\" s obchody, restauracemi a penzióny. Západním směrem pak leží druhá z městských bran \"Porta San Marco\" z 11. století.\n\nZápadně nad městem, ve spodní části hory Monte Rocchetta se nachází menší hrad \"Bastione\", ještě nad ním je malá kaple \"Santa Barbara\". Na úpatí hory Monte Rocchetta byla v letech 1928-1931 postavena velká budova centrály vodní elektrárny, která je poháněna vodou z Ledrenského jezera, přiváděnou potrubím. Architektem této monumentální budovy byl Giancarlo Maroni. Na osamocené hoře Monte Brione, která se nachází východně od města a odděluje je od sousedního města Torbole, byl zřízen biotop.\n\nMěstské části (\"frazione\") Rivy jsou následující: Campi, Pregasina, Sant'Alessandro a Varone.\n\nOd samotného města dosti vzdálená horská vesnice Pregasina je nejlépe dostupná oklikou po moderní silnici směrem na Ledrenské jezero (\"Lago di Ledro\"). Pod horským masivem tam vedou tři tunely s délkou zhruba 1,1 km, 3,0 km a 1,0 km. Od tamějšího kostelíka je nádherný pohled na Gardské jezero a město Riva del Garda.\n\nGeologicky zajímavá místa jsou u jezer Lago di Tenno a Lago di Ledro a také vodopády Varone. V městečku Molina di Ledro se nachází malé paleoetnografické muzeum.\n\n5 km severovýchodně od Rivy leží město Arco s malebnou zříceninou středověkého hradu (\"Castello di Arco\") na vysokém kopci. Ve městě je krásný park (\"Parco Arciducale\"). Blízké město Torbole na břehu Gardského jezera je dostupné jak po silnici, tak lodní dopravou.\n\nRiva del Garda je oblíbeným místem pro horskou cyklistiku, vede odtud několik cyklistických tras. Díky větru Ora, který fouká každý den odpoledne, je Riva ideálním místem pro windsurfing. Oblíbená je také turistika a horolezectví.\n\n"}
{"id": "342751", "url": "https://cs.wikipedia.org/wiki?curid=342751", "title": "She's a Bitch", "text": "She's a Bitch\n\nShe's a Bitch je singl Missy Elliott z roku 1999 produkovaný Timbalandem. Je první singl z její druhé desky Da Real World. Navzdory drahému videoklipu režírovanému Hypem Williamsem se singl umístil jenom na 90. místě Billboard Hot 100. Singl nebyl vydaný v Anglii. Píseň napsali Missy Elliott a Timbaland a nastavili albu Da Real World temnější tón. Cena videoklipu se vyšplhala až na 2 miliony dolarů a udělala z něj jedno z nejdražších videí všech dob.\n\n\"Strana A\"\n\"Strana B\"\n\n\"Strana A\"\n\"Strana B\"\n\n\n"}
{"id": "342762", "url": "https://cs.wikipedia.org/wiki?curid=342762", "title": "Kolva (přítok Višery)", "text": "Kolva (přítok Višery)\n\nKolva ( ) je řeka v Permském kraji v Rusku. Je dlouhá 460 km. Plocha povodí měří 13 500 km².\n\nProtéká převážně po západních svazích Severního Uralu. Ústí zleva do Višery (povodí Kamy) na 34 říčním kilometru.\n\nZdrojem vody jsou převážně sněhové srážky. Zamrzá na začátku listopadu a rozmrzá na konci dubna až na začátku května.\n\nJe splavná pro vodáky. Vodní doprava je možná při vysokém stavu do vzdálenosti 200 až 250 km od ústí. Na řece leží město Čerdyň.\n"}
{"id": "342766", "url": "https://cs.wikipedia.org/wiki?curid=342766", "title": "Kroket", "text": "Kroket\n\nKroket (někdy mylně zaměňován s kriketem) je hra a sport, ve kterém se na travnatém hřišti (kurtu) holí podobnou dřevěné palici údery posouvají koule skrz branky k cílovému kolíku.\n\nPravidla mezinárodního, takzvaného asociačního kroketu jsou poměrně složitá. Kromě těchto pravidel existuje mnoho různých variant hry. Mezi nejrozšířenější patří americký, zahradní a golfový kroket.\n\nNásleduje výtah z pravidel asociačního kroketu zahrnující obvyklé situace při hře.\n\nKurt je obdélníková travnatá plocha o rozměrech 32 na 25,6 m (35 na 28 yardu). Kurt může být i menší, ale musí se zachovat poměr stran. Pás jednoho yardu od okraje hřiště směrem dovnitř se nazývá pomezí. Na kurtu je rozestavěno šest 10 cm vysokých branek a cílový kolík ve středu hřiště vyčnívající o 45 cm. Hrací koule o průměru 92 mm mají hmotnost 454 gramů a barvy modrou, černou, červenou a žlutou. Branka, na níž koule jede, je označena stejnobarevným kolíčkem. Hole skládající se z násady a kladiva jsou dřevěné nebo z obdobného materiálu. Kladiva jsou symetrická s plochými, rovnoběžnými koncovými stranami.\n\nVe hře soupeří dvě strany, jedna s modrou a černou koulí, druhá s červenou a žlutou. Ve dvojhře (singl) hraje jeden hráč se dvěma koulemi, ve čtyřhře (deblu) má každý ze čtyř hráčů svou vlastní kouli. Vyhrává ta strana, která jako první projede oběma koulemi v určeném pořadí skrz všechny branky a zasáhne kolík.\n\nLos určí, která strana určí, jakou dvojicí koulí bude hrát, nebo která začne hrát první. Nevylosovaná strana tedy určuje, co neurčila vylosovaná. Koule se do hry vpravují z kterékoli ze startovních čar. V prvních čtyřech tazích musí být do hry zahrány všechny čtyři koule.\n\nStrany se v tazích střídají. Na začátku každého tahu si strana určí, s kterou svojí koulí bude hrát, ve čtyřhře se tedy spoluhráči domluví, kdo právě bude hrát – bude . Během tahu se musí hrát stále se stejnou koulí.\n\nV jednom tahu se zahrává nejméně jeden úder. Další úder lze získat buď tím, že ova koule buď projede další brankou v pořadí a získá tím bod, nebo zásahem jiné koule (). V druhém případě získává krokovací úder (viz níže) a další pokračovací, obyčejný úder.\n\nPo projetí koule všemi brankami se z ní stává pirát. Ten se buď může odstranit ze hry tím, že zasáhne cílový kolík, nebo může ovlivňovat hru zbývajících koulí ve hře.\n\nBody se získávají za projetí správné branky správným směrem. Bod může koule získat i za projetí brankou při hře jinou koulí. V tom případě ale za to nikdo nezískává úder navíc. Koule získává bod i při svém vykolíkování.\n\nSkóre strany je součet bodů vlastních koulí. Výsledné skóre hry se často uvádí jen jako rozdíl mezi celkovými součty bodů stran.\n\n je zásah jiné koule ovou koulí. Po něm získává dva údery: krokovací (viz níže) a pokračovací. nastává jen při zásahu takzvané živé koule. Živými koulemi se stávají všechny koule na začátku každého tahu nebo po projetí ovy koule následující brankou. Po provedení krokovacího úderu se krokovaná koule stává mrtvou, kterou až do jejího obživnutí již nelze ovat. Zasažení mrtvé koule ale není nijak penalizováno. Při zásahu vícero koulí při jednom úderu se za ovanou považuje jen první zasažená živá koule.\n\nPokud se na začátku hry stranou vybraná koule dotýká jiné koule, považuje se tato za ovanou a hráč provádí rovnou krokování.\n\nova koule může nejprve projet brankou a pak ovat jinou kouli. Koule, která při úderu roquetuje jinou kouli, může následně ovlivnit další koule ve hře jako při normálním úderu. Po ování si ale nemůže v tomtéž úderu připsat bod za projetí branky, i kdyby ji projela.\n\nKrokování se provádí přemístěním ovy koule těsně k právě ované kouli a úderem do vlastní koule. Během úderu se musí obě tyto koule alespoň zachvět. Při krokování může ova koule projet brankou nebo ovat další kouli.\n\nPo krokovacím úderu následuje jeden pokračovací úder. Pokračovací úder může být vždy jen jeden v řadě. Při průjezdu dvou branek hráč tedy získává jen jeden pokračovací úder. Podobně pokud koule projede brankou při krokovacím úderu, následuje jen jeden pokračovací úder. Když koule při jednom úderu projede brankou a následně uje kouli, musí se ihned přistoupit ke krokování.\n\nPo každém úderu se všechny koule kromě ovy přemístí z pomezí na pomezní čáru, co nejblíže místu, kde ležela. ova koule se z pomezí na pomezní čáru přesouvá až po ukončení tahu.\n\nKterákoli koule opustivší kurt se ihned po ukončení úderu umístí na pomezní čáru nejblíže místu, kde opustila kurt. Výjimkou je samozřejmě koule, která právě ovala jinou kouli, protože ta se musí přemístit kvůli následnému krokování.\n\n\n"}
{"id": "342768", "url": "https://cs.wikipedia.org/wiki?curid=342768", "title": "All N My Grill", "text": "All N My Grill\n\nAll N My Grill je druhým singlem Missy Elliott z alba \"Da Real World\" u roku 1999. V singlu hostuje Big Boi z OutKast a zpěvačka Nicole Wray. Píseň měla větší úspěch než první singl z alba, „She's a Bitch“. Video k písni režíroval Hype Williams. Ve videoklipu se objevily Nicole Wray a namísto Big Boie z Outkast MC Solaar.\n\n\n\n\"Strana A\"\n\"Strana B\"\n\n"}
{"id": "342776", "url": "https://cs.wikipedia.org/wiki?curid=342776", "title": "Státní znak Vietnamu", "text": "Státní znak Vietnamu\n\nStátní znak Vietnamu tvoří zlatá pěticípá hvězda ze státní vlajky na červeném kruhovém podkladu ohraničeném věncem rýžových klasů s ozubeným kolem ve spodní části. Klasy jsou převázány rudou stuhou s nápisem Cộng hoà xã hội chủ nghĩa Việt Nam (). Znak byl přijat Severním Vietnamem 30. listopadu 1955 a po sjednocení se stal 2. července 1976 státním znakem celého Vietnamu.\n\n"}
{"id": "342780", "url": "https://cs.wikipedia.org/wiki?curid=342780", "title": "Supa Dupa Fly", "text": "Supa Dupa Fly\n\nSupa Dupa Fly je debutové album Missy Elliott ve stylu Hip Hop/R&B, vydané v roce 1997. Celé album produkoval Timbaland. Album obsahuje hity jako The Rain, the déšť (Supa Dupa Fly), Sock It 2 Me, Hit Em Wit Da Hee a Beep Me 911. Na albu se objevily hosté jako Busta Rhymes, Ginuwine, Lil' Kim, Aaliyah nebo Timbaland a svůj debut zde předvedla Nicole Wray. Album si vedlo docela dobře ve Spojených státech, umístilo se na 3. místě Billboard Hot 200 Album Chart a získalo platinové ocenění za prodej 1,2 milionů kopií.\n\n\nBonusový track pro Japonsko Release The Tension je uveden na některých vydáních singlu Sock It 2 Me.\n\nUSA prodej – 1.2 milionů kopií, 1×Platinové ocenění (RIAA)\n\nSvětový prodej – 4.6 milionů kopií\n"}
{"id": "342784", "url": "https://cs.wikipedia.org/wiki?curid=342784", "title": "Bruna", "text": "Bruna\n\nBruna může znamenat:\n"}
{"id": "342785", "url": "https://cs.wikipedia.org/wiki?curid=342785", "title": "Římskokatolická farnost Domamil", "text": "Římskokatolická farnost Domamil\n\nŘímskokatolická farnost Domamil je jedno z územních společenství římských katolíků v obci Domamil s farním kostelem svatého Prokopa.\n\n\nPrvní písemná zmínka o farnosti pochází z poloviny čtrnáctého století. Od začátku patnáctého století až do závěru století osmnáctého byla fara obsazována premonstráty z louckého kláštera.\nOd dubna 1973 až do své smrti v roce 1984 zde působil jako farář Václav Razik. Administrátorem excurrendo byl od září 2010 Alois Pernička z hornoslatinské farnosti.Ten zemřel 28. listopadu 2018. Jako administrátor excurrendo ad interim byl od ledna 2019 ustanoven R. D. Mgr. Jaroslav Pezlar. K 1. srpnu 2019 byl novým administrátorem excurrendo ustanoven R. D. Mgr. Vladimír Langer.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. červen. Adorační den připadá na 2. února.\n\nVe farnosti se každoročně koná tříkrálová sbírka. V roce 2016 se při sbírce vybralo 7 480 korun. O rok později činil výtěžek sbírky 7 777 korun.\n\n"}
{"id": "342793", "url": "https://cs.wikipedia.org/wiki?curid=342793", "title": "Loretta Lux", "text": "Loretta Lux\n\nLoretta Lux (* 1969 Drážďany) je německá portrétní fotografka.\n\nLux vystudovala Akademii výtvarných umění v Mnichově roku 1990, a debutovala v galerii Yossi Milo v New Yorku v roce 2004. Roku 2005 Lux obdržela Cenu za umění Infinity od Mezinárodního centra fotografie. Její práce jsou v mnoha sbírkách v Evropě a ve Spojených státech, včetně takových jako Solomon R. Guggenheim Museum, San Francisco Museum, Museum of Contemporary Art, Los Angeles County Museum of Art, Art Institute of Chicago; Izraelské muzeum v Jeruzalému, Madridská Reina Sofia a Musée de l'OLYMPIA ve švýcarském Lausanne.\n\nV současné době žije a pracuje v Monaku.\n\nFotografuje dětské portréty, kterým záměrně zvětšuje oči a hlavy v grafickém editoru na počítači. Loretta Lux se nechává inspirovat ilustracemi pohádek bratří Grimmů. Děti vypadají po úpravě velice sladce a líbezně, mají dlouhé, výrazné řasy, výrazné obočí, v obličeji převládá čistá jemná světlá barva. Hlavu zdobí pečlivě zastřižené a učesané vlasy. Oblečení, které mají na sobě ladí s okolním prostředím. Jejich strnulé pohledy nahánějí až mrazivou hrůzu. Snímky jsou zasazeny do mystického prostředí připomínající horor Addam´s Family. Loretta Lux jakoby geneticky zapadla do kategorie umělců jako Rineke Dijkstra, Anne Gedes a Margaret Keane. Lux se nechala inspirovat od Viktoriánských portrétních fotografů jako byli Julia Margaret Cameronová a Lewis Carroll.\n\nJejí styl je popisován jako testament fotografické evoluce – je přirovnávána k italským a španělským malířským mistrům dávných časů jako byli Agnolo Bronzino (1503 – 1572), Bernardino Pinturicchio (1454 – 1513), Diego Velázquez (1599-1660), Agnolo di Cosimo nebo Phillip Otto Runge. Sama o sobě říká, že přemýšlí jako malíř – obzvláště ve věcech, které se týkají strukturování obrazu. Pečlivě vybírá modely, kostýmy, rekvizity a prostředí. Svoje snímky dále doupravuje. Skládá je ze dvou částí jako amalgám – portrétem samotným a pečlivě zvoleným pozadím. Modely vybírá z dětí svých přátel.\n\nNa snímku \"Sasha and Ruby\" se zabývá podobností dvojčat. Stejným tématem se zabývaly autorky Tereza Vlčková (cyklus \"Two\" - \"Dvojice\"), Rineke Dijkstra (\"Chen a Efrat\"), Diane Arbus (\"Identická dvojčata\"), Dagmar Hochová, August Sander, Mary Ellen Mark, Wendy McMurdo nebo Chantal Michel.\n\n\n\n\n\n\n"}
{"id": "342797", "url": "https://cs.wikipedia.org/wiki?curid=342797", "title": "Opočenská beseda", "text": "Opočenská beseda\n\nKruh přátel hudby Opočenská beseda byl zaregistrován ministerstvem vnitra v roce 1992 a navázal na přerušené tradice Občanské besedy, která vznikla roku 1863. Předsedou Opočenské besedy je Ivo Kašpar, který každý rok pořádá řadu koncertů klasické hudby v prostorách opočenského zámku, Mariánského kostelíku a Kodymova kulturního domu. Od roku 2006, kdy byly v Mariánském kostelíku postaveny nové koncertní varhany, pořádá vždy v srpnu i festival Mladé varhany. Mladé varhany 2008 jsou zaměřeny na uvádění díla hudebního skladatele Luboše Sluky, který se v Opočně narodil.\n\nOd roku 1992 se díky Opočenské besedě konaly v Opočně koncerty řady významných českých sólistů a souborů: \n\nIvo Kahánek, Kristina Stepasjuková, Jaroslava Pěchočová, Lukáš Klánský - klavír, Kateřina Englichová - harfa, Václav Rabas, Pavel Svoboda a Petr Čech - varhany, Václav Hudeček, Petr Zdvihal a Ivan Štraus - housle, Josef Krečmer, Tomáš Jamník, Jan Škrdlík - violoncello, Škampovo kvarteto, Heroldovo kvarteto, Barocco sempre giovane, Collegium marianum, Komorní filharmonie Pardubice a další. Pravidelně se zde konají i autorské večery hudebního skladatele Luboše Sluky.\n\n"}
{"id": "342805", "url": "https://cs.wikipedia.org/wiki?curid=342805", "title": "Tour de France 2006 – 4. etapa", "text": "Tour de France 2006 – 4. etapa\n\n\n"}
{"id": "342806", "url": "https://cs.wikipedia.org/wiki?curid=342806", "title": "Tour de France 2006 – 5. etapa", "text": "Tour de France 2006 – 5. etapa\n\n\n"}
{"id": "342807", "url": "https://cs.wikipedia.org/wiki?curid=342807", "title": "Tour de France 2006 – 6. etapa", "text": "Tour de France 2006 – 6. etapa\n\n\n"}
{"id": "342808", "url": "https://cs.wikipedia.org/wiki?curid=342808", "title": "Tour de France 2006 – 7. etapa", "text": "Tour de France 2006 – 7. etapa\n\n\n"}
{"id": "342809", "url": "https://cs.wikipedia.org/wiki?curid=342809", "title": "Tour de France 2006 – 8. etapa", "text": "Tour de France 2006 – 8. etapa\n\n\n"}
{"id": "342810", "url": "https://cs.wikipedia.org/wiki?curid=342810", "title": "Zvýraznění syntaxe", "text": "Zvýraznění syntaxe\n\nZvýraznění syntaxe je v informatice vlastnost některých textových editorů nebo integrovaných vývojových prostředí (IDE), která programátorům usnadňuje čtení zdrojového kódu tak, že zobrazuje jeho různé části v různé barvě, fontu nebo stylu. Další možná využitelnost zvýraznění syntaxe je na odhalování chyb v syntaxi. Na samotný kód programu nemá zvýrazňování syntaxe žádný vliv.\n\nNěkteré známé programy podporující tuto vlastnost: editor Vim, PSPad, vývojové prostředí Eclipse, Dev-cpp, komponenta Scintilla, kterou využívají další editory (např. SciTE, nebo Anjuta) a další.\n\nZvýrazňování syntaxe je jednou z možností, jak vylepšit čitelnost a podobu textu, obzvláště kódu, který se zobrazuje přes několik stránek. Čtenář má dle libosti jednoduše možnost ignorovat rozsáhlé sekce komentáře nebo kódu.\n\nZvýrazňování syntaxe také pomáhá programátorům nalézt chyby ve svém programu. Například většina editorů zvýrazňuje znakové řetězce v rozdílných barvách. Nalézt chybějící oddělovač je mnohem jednodušší díky odlišné barvě textu. Párování závorek je dalším důležitým prvkem mnoha oblíbených editorů. Tato možnost ulehčuje zjištění, zda byla závorka vynechána nebo nalézt druhou závorku z páru, pokud se kurzor nachází na jedné z nich a pár je zvýrazněn odlišnou barvou.\n\nNěkteré editory také mohou exportovat barevné označení ve formátu, který uchovává zvýraznění syntaxe a je vhodný pro tisk nebo import do nějakého programu pro zpracování textu (HTML, LaTeXu, PostScriptu, RTF a podobně).\n\nPro editory, které podporují více než jeden programovací jazyk, může uživatel jazyk specifikovat (jazyk C, LaTeX, HTML, …), nebo je jazyk textovým editorem automaticky rozpoznán na základě přípony souboru nebo skenováním obsahu souboru.\n\nJedním z přístupů k podpoře zvýrazňování syntaxe pro více jazyků je užívání „tříd dokumentů“. Každý jednotlivý jazyk představuje jinou třídu dokumentu. Každou třídu lze asociovat se specifickou sadou pravidel barvení syntaxe. Tento přístup umožňuje určitý stupeň flexibility pro vícejazyčné editory, ale jsou zde i potenciální omezení:\n\n\nNěkteré vícejazyčné editory, které užívají metodu tříd dokumentů, někdy poskytují dodatečné prvky, které tato omezení řeší.\n\nVětšina editorů při zvýrazňování syntaxe dovoluje, aby byly několika různým slovním dílčím prvkům syntaxe přiděleny různé barevné a textové styly. Ty obsahují klíčová slova, komentáře, řídící struktury, proměnné a další prvky. Programátoři si často přizpůsobují svá nastavení, přičemž se pokouší zobrazit co nejvíce užitečných informací, aniž by příliš zkomplikovali čtení kódu.\n\nNíže je uvedena ukázka C++ kódu se zvýrazněním syntaxe:\nV tomto příkladě rozpoznal editor klíčová slova codice_1, codice_2 a codice_3. Komentář na začátku je zvýrazněn zvláštním způsobem, aby byl odlišen od výkonného kódu.\n\nJedním z prvních editorů zdrojového kódu byl editor Emily vytvořený v roce 1969 Wilfredem Hansenem. Tento editor obsahoval funkce pro dokončování psaného kódu, a to společně se zvýrazněním syntaxe. Tyto doplňky vždy zajistily, aby jakýkoli napsaný kód neobsahoval syntaktické chyby.\n\nV roce 1985 Ben Shneiderman navrhl metodu „barevné rozlišení textových řetězců naznačující jejich význam“, která je popsána například v knize Advances in human-computer interaction. První editor který využíval barevné zvýraznění syntaxe, byl The Live Parsing Editor (LEXX). Ten byl vytvořený v roce 1985 pro operační systém VM a používaný pro přepsání Oxford English Dictionary (česky Oxfordského slovníku angličtiny) do elektronické podoby. Jeho schopnost okamžitého „parsování“ (syntaktické analýzy) umožnila přidání uživatelských nástrojů pro analýzu textu, programů, datových souborů atd.\n\nDne 10. října 1985 byla implementována syntaktická struktura programovacího jazyka Pascal, díky které byl editor schopen automaticky zvýrazňovat syntaxi kódu již při jeho psaní a byla zde využita například změna fontu písma.\n\nExistuje mnoho textových editorů a nástrojů na formátování zdrojových kódů využívajících různé metody pro vyhledávání textu ke zvýraznění. Většina upřednostňuje využití heuristického prohledávání definovaných vzorů (např. regulární výrazy), oproti využití analyzátoru („parseru“) určeného pro daný programovací jazyk. To může vést k nepřesnému zvýraznění a v některých případech i k pomalejšímu zpracování. Některé textové editory těmto problémům předcházejí tím, že zpracovávají jen aktuálně viditelnou část textu namísto celého souboru a části, které nejsou viditelné, používají pouze k „synchronizaci“.\n\nNěkterá moderní vývojová prostředí (IDE) zaměřená na konkrétní programovací jazyk obsahují úplné specifikace daného jazyka, a tím zabezpečují bezchybné rozpoznání syntaxe. Díky tomu je výsledný kód přehlednější a srozumitelnější. V dalších letech se metody zvýrazňování syntaxe (např. lokálních proměnných) stávaly více populární a byly implementovány i do moderních vývojových prostředí jako je Microsoft Visual Studio, Xcode, a další.\n"}
{"id": "342818", "url": "https://cs.wikipedia.org/wiki?curid=342818", "title": "Řecká krize", "text": "Řecká krize\n\nŘecká krize () je označení pro vnitropolitickou krizí Řeckého království v letech 1944-1946, která si vyžádala britskou intervenci.\n\nSchůzka všech řeckých odbojových organizací se odehrála v květnu 1944 v Bejrútu. Zastoupeni zde měl komunistický \"Výbor národního osvobození\" (\"EAM\"), protimonarchistická \"Řecká národní demokratická unie\" (\"EDES\") a několik monarchistických organizací. Po jednáních došlo k dohodě o vzniku vlády národní jednoty ze všech odbojových skupin, v čele s premiérem Georgiem Papandreuem. Qeubécká konference Spojenců nastolila plán britského vylodění v Řecku. Podle tohoto scénáře se také 4. října 1944 vylodily v Pireu dvě britské brigády. \"EAM\" sice uposlechla dohody z Bejrútu a předala 17. října moc do rukou nové vlády národní jednoty, avšak trvala na požadavku dominantního postavení členů své ozbrojené frakce \"ELAS\" v nově konstituované řecké armádě a policii. Brzy došlo k nepřekonatelným rozporům v koaličním soužití a vláda se již k 1. prosinci 1944 rozpadla. Příležitosti se chopily ozbrojené komunistické jednotky \"ELAS\", které započaly boj proti dále pracující vládě Papandrea. Britské jednotky dostaly rozkaz potlačit tento pokus řeckých komunistů o uchopení moci, což se podařilo až na konci prosince roku 1945 a v Athénách byla obnovena legitimita vlády. \n\nK podepsání dohody o ukončení bojů došlo 12. února 1945 ve Varkíze zástupci obou stran - legitimní řeckou vládou a komunistickým \"Výborem národního osvobození\" (\"EAM\"). Dohoda obsahovala text, který umožnil demobilizaci ozbrojené frakce \"ELAS\". Vláda se na druhé straně zavázala propustit na svobodu politické vězně a do jednoho roku uskutečnit řádné parlamentní volby. Tyto volby se konaly v březnu 1946 a potvrdily porážku řeckých komunistů, se kterou se ale jejich základna nesmířila a rozpoutala tak řeckou občanskou válku.\n\n"}
{"id": "342820", "url": "https://cs.wikipedia.org/wiki?curid=342820", "title": "Socket 370", "text": "Socket 370\n\nSocket 370 (známý také jako socket PGA370) je patice vytvořená Intelem jako náhrada staršího Slotu 1 na osobních počítačích. Byl určen pro procesory Pentium III a Celeron, nicméně byl používán i pro procesory Cyrix. Socket 370 se používal i na Mini-ITX základních deskách a vestavěných systémech.\n\nChladič by údajně nemel být těžší než 180 gramů kvůli riziku poškození procesoru.\n\nSocket 370 byl původně použit pro Intel Celeron, ale později se stal platformou procesorů Pentium III (jádra Coppermine a Tualatin), stejně jako Via-Cyrix Cyrix III, později přejmenovanou na VIA C3. Některé desky jak se Slotem 1 tak se Socketem 370 podporují použití dvou procesorů naráz v duálním módu, jiné pouze jeden procesor najednou.\n\n\n\n\n\n\n"}
{"id": "342822", "url": "https://cs.wikipedia.org/wiki?curid=342822", "title": "Da Real World", "text": "Da Real World\n\nDa Real World je druhé album Missy Elliott ve stylu Hip hop/R&B vydané v roce 1999. Z alba byly vydány singly She's a Bitch, All N My Grill a Hot Boyz. Remix Hot Boyz vydaný jako singl na albu není uvedený. Da Real World je označován za mnohem temnější album než její debut Supa Dupa Fly. Album si vedlo dobře v USA, kde se umístilo na 10. místě Billboard Hot 200 Album Chart a získalo platinové ocenění za prodej 1,5 milionů kopií.\n\n\nUSA prodej - 1.1 milionů kopií, 1×Platinové ocenění (RIAA)\n\nSvětový prodej - 4.2 milionů kopií\n"}
{"id": "342824", "url": "https://cs.wikipedia.org/wiki?curid=342824", "title": "Cheilopogon melanurus", "text": "Cheilopogon melanurus\n\nCheilopogon melanurus (Valenciennes, 1847) je druh mořské ryby z čeledi letounovitých, která se obecně označuje nesprávně společně s přibližně dalšími 40 druhy jako \"létající ryba\", k čemuž došlo díky tomu, že je schopna vyskočit nad hladinu a krátký čas nad ní setrvat plachtěním. Pomocí tohoto manévru se snaží uniknout predátorům.\n\nRyba dorůstá délky okolo 32 cm a vyskytuje se v oblasti větší části Atlantského oceánu v oblasti se subtropů.\n\n\"Cheilopogon\" dorůstá zpravidla délky okolo 32 cm. Nejeví známky pohlavního dimorfismu, samec i samice jsou přibližně stejně velcí. Tělo má symetrický protáhlý tvar. Na hlavě se nachází drobná tlama a dvě veliké oči. Za hlavou jsou umístěny párové prsní ploutve, které jsou zvětšené a slouží pro klouzavý let nad vodní hladinou. Za nimi se nachází menší břišní ploutve, na vrcholku těla hřbetní ploutev. Tělo je zakončeno heterocerkní ocasní ploutví. Spodní část této ploutve je delší než horní.\n\nTělo má na hřbetě tmavě modrou barvu, která může přecházet až do černé. Na břišní straně je cheilopogon stříbrnomodrý. Ploutve mají stříbrně bílou barvu.\n\n\"Cheilopogon\" využívá svojí schopnosti vyskočit nad hladinu a setrvat zde po krátký čas k úniku před predátory, jako jsou delfíni či žraloci. Nad hladinu se dostává tak, že rychlostí 30 km/h vyrazí směrem k hladině. Těsně nad hladinou se mocně odrazí ocasem, který je stále částečně ponořený do vody. V době výstupu má k tělu přitažené prsní a řitní ploutve, které nad hladinou roztáhne a s jejich pomocí začne plachtit. Po čase ryba začne ztrácet rychlost, což vede k jejímu pádu. K jeho oddálení je schopna rozkmitat ocas, čímž se prodlouží doba strávená nad hladinou.\n\n\"Cheilopogon melanurus\" se vyskytuje v celé oblasti Atlantského oceánu, jak na jeho západním tak i východním pobřeží. Obývá tak pobřežní vody Jižní Ameriky, Severní Ameriky, celého pobřeží západní Afriky, oblasti západní Evropy až k severní části Norska až k jižnímu pobřeží Islandu. Hlavní výskyt se zhruba vymezuje mezi 40° severní šířky a 25° jižní šířky.\n\nVýskyt ryby v oblasti Středozemního moře a ani Baltského moře nebyl dosud zaznamenán. Cheilopogon obývá nejčastěji subtropické vody.\n\nČasto se vyskytuje v pobřežních vodách, ale její výskyt není omezen jen na tyto oblasti a je možné ji pozorovat i na širém moři.\n\nV roce 2003 došlo nedaleko Cape Fear k prvnímu pozorování rozmnožování tohoto druhu. Bylo zjištěno, že tření probíhá v létě v červnu, červenci i srpnu. Během této doby samec i samice mění svoje zbarvení těla, současně se mění i jejich obvyklé chování.\n\nBěhem oplodnění obeplouvá samec samičku a následně ji oplodní. Samice později vypouští poměrně velká vajíčka, ze kterých se po určité době líhne potěr. Nejmenší pozorovaný jedinec po vykulení dosahoval velikost 12 mm.\n\n\"Cheilopogon\" není systematicky lovena a zůstává na okraji zájmů rybářů. Občas během výskoku nad hladinu, kdy uniká před predátory, dopadne na palubu lodi, kde následně umírá. Její hospodářské využití je velmi malé.\n\n"}
{"id": "342825", "url": "https://cs.wikipedia.org/wiki?curid=342825", "title": "Tabulka hodností", "text": "Tabulka hodností\n\nTabulka hodností (: , krátce často ) představovala seznam, který se snažil nově klasifikovat ruskou státní správu do celkem čtrnácti hodnostních tříd. Byla zavedena carem Petrem I. Velikým 24. ledna 1722 a platila s některými změnami až do konce Ruské říše v roce 1917.\n\nTabulka hodností nově systematizovala vojenské a námořní, dvorské a civilní hodnosti do 14 hodnostních tříd a položila základ pro profesionalizaci ruské státní správy, která měla doposud polofeudální charakter postavený na dědění úředních funkcí, polosoukromé armádě a „privatizaci“ výkonu státní správy (viz například: \"kormlenie\"). Petr I. Veliký chtěl tímto způsobem zefektivnit a zracionalizovat ruský stát. Tabulka hodností určovala pozici, plat, výši penze, barvu uniformy a distinkce každého státního úředníka.\n\nTabulka rozdělovala ruskou státní správu do celkem tří kategorií: \n\nJejí zavedení rovněž stanovovalo novou praxi v přístupu k civilním úřadům a v armádě, která více zdůrazňovala vzdělání a individuální schopnosti a zvýhodňovala je před stavovským původem. Od VIII. hodnostní třídy získával její držitel dědičný šlechtický titul, čímž se například zvyšovala jeho šance přístupu ke dvoru.\n\nTabulka také stanovovala typy oslovení ve společenském styku. Držitelé hodností XIV. – IX. třídy byli oslovováni titulem „\"Vaše blahorodí“\", držitelé hodností VIII. – VI. třídy titulem „\"Vaše vysokoblahorodí“\", držitelé hodností V. třídy „\"Vaše vysokorodí“\", držitelé IV. – III. třídy „\"Vaše excelence“\" a konečně držitelé hodností II. – I. třídy titulem „\"Vaše vysoká excelence“\".\n\nMimo 14 tříd této tabulky byly následující hodnosti:\n"}
{"id": "342826", "url": "https://cs.wikipedia.org/wiki?curid=342826", "title": "Miss E... So Addictive", "text": "Miss E... So Addictive\n\nMiss E... So Addictive je třetí studiové album americké raperky Missy Elliott. Bylo vydáno v roce 2001 a je ve stylu Hip hop/R&B. Na albu se objevují popové a urban hity One Minute Man s Ludacrisem a Trinou a Get Ur Freak On nebo mezinárodní klubový hit 4 My People a méně úspěšný singl Take Away, který byl věnovaný tragicky zesnulé zpěvačce Aaliyah. Album si vedlo dobře v USA, kde se umístilo na 2. místě Billboard Hot 200 Album Chart a získalo platinové ocenění za prodej 1,8 milionů kopií.\n\nVšechny skladby produkoval Timbaland a spolu-produkovala Missy Elliott.\n\n\nUSA prodej - 1.8 milionů kopií, 1×Platinové ocenění (RIAA)\n\nSvětový prodej - 6 milionů kopií\n"}
{"id": "342833", "url": "https://cs.wikipedia.org/wiki?curid=342833", "title": "Th-1 odpověď", "text": "Th-1 odpověď\n\nImunitní odpověď typu Th-1 označuje formu imunitní reakce, kdy nediferencované, tzv. Th0 lymfocyty se diferencují účinkem regulačních cytokinů (interleukin-12 a interferon-γ), jež jsou produkovány makrofágy a NK buňkami, na Th-1 lymfocyty. Takto diferencované Th-1 lymfocyty produkují další cytokiny a aktivují další makrofágy a B-lymfocyty. Tato reakce se vyskytuje při virových infekcích, při napadení intracelulárním patogeny (bakterie, prvoci) nebo při autoimunitních nemocech. \n\n"}
{"id": "342834", "url": "https://cs.wikipedia.org/wiki?curid=342834", "title": "Nechutenství", "text": "Nechutenství\n\nNechutenství (lat. \"anorexia\") je symptom, při kterém člověk nebo zvíře odmítá přijímat potravu. Většinou úzce souvisí s nevolností. Jedná se o nespecifický symptom běžný pro řadu nemocí. U lidí, vzácněji u zvířat, může mít psychickou příčinu. V této souvislosti je známa tzv. mentální anorexie.\n\n"}
{"id": "342836", "url": "https://cs.wikipedia.org/wiki?curid=342836", "title": "Alizé Cornetová", "text": "Alizé Cornetová\n\nAlizé Cornetová, výslovnost , \"Alizé Cornet\", (* 22. ledna 1990 Nice) je francouzská profesionální tenistka a vítězka juniorské dvouhry na French Open 2007. Ve své dosavadní kariéře vyhrála na okruhu WTA Tour šest singlových a tři deblové turnaje. V rámci okruhu ITF získala po třech titulech ve dvouhře i  ve čtyřhře.\n\nNa žebříčku WTA byla ve dvouhře nejvýše klasifikována v únoru 2009 na 11. místě a ve čtyřhře pak v březnu 2011 na 59. místě. Trénují ji Pierre Bouteyre a partner Michael Kuzaj. Dříve tuto roli plnili Srbka Biljana Veselinovićová, Simon Goffin či Pierre Cherret.\n\nBěhem sezóny 2014 třikrát porazila úřadující světovou jedničku Serenu Williamsovou. Nejdříve v semifinále Dubai Tennis Championships, podruhé ve třetím kole Wimbledonu, když dokázala otočit jednosetovou ztrátu a potřetí na premiérovém ročníku Wuhan Open, kde Willimasová skrečovala utkání v závěru prvního setu pro příznaky virózy. Stala se tak první hráčkou od Justine Heninové v roce 2007, která dokázala Američanku porazit třikrát během jednoho roku.\n\nVe francouzském fedcupovém týmu debutovala v roce 2008 pekingským čtvrtfinále Světové skupiny proti Číně, v němž podlehla Li Na. Ve štrasburském finále 2016 proti České republice prohrála nedělní dvouhru s Barborou Strýcovou. Francie odešla poražena 2:3 na zápasy. V roce 2019 se stala členkou vítězného týmu. Do ročníku zasáhla čtvrtfinálovou výhrou nad Belgičankou Elise Mertensovou. Do roku 2020 v soutěži nastoupila k osmnácti mezistátním utkáním s bilancí 4–14 ve dvouhře a 4–4 ve čtyřhře.\n\nFrancii reprezentovala na Letních olympijských hrách 2008 v Pekingu, kde v ženské dvouhře startovala jako patnáctá nasazená. Po výhrách nad Nicole Vaidišovou a Pcheng Šuaj vypadla ve třetím kole, když nestačila na turnajovou čtyřku Serenu Williamsovou. Do ženské čtyřhry nastoupila s Virginií Razzanovou. Soutěž opustily v úvodní fázi po dramatické třísetové prohře od třetího nasazeného páru Tchajwanek Čan Jung-žan a Čuang Ťia-žung.\n\nVe francouzském družstvu se účastnila londýnských Her XXX. olympiády, kde v úvodním kole dvouhry vyřadila Rakušanku Tamiru Paszekovou. V turnaji hrála na divokou kartu ITF. Následně však hladce podlehla Daniele Hantuchové. Spolu s Kristinou Mladenovicovou skončily v ženské čtyřhře v prvním kole na raketách čínského páru Čeng Ťie a Pcheng Šuaj.\n\nZa Francii nastoupila na Hopman Cupu 2014. V páru s Jo-Wilfriedem Tsongou vytvořili třetí nasazené družstvo. V základní skupině B vyhráli všechna tři mezistátní utkání a postoupili do finále. Ve dvouhrách podlehla Češce Petře Kvitové a Američance Sloane Stephensové. Naopak zdolala Španělku Anabel Medinaovou Garriguesovou. Ve finále si dvojice poradila s Polskem 2:1 na zápasy, když nejdříve Cornetová nestačila na Agnieszku Radwańskou a poté Tsonga vyrovnal výhrou nad Panfilem. O vítězích tak rozhodla až závěrečná smíšená čtyřhra, v níž Poláci uhráli jen dvě hry. Francouzi na Hopmanově poháru vybojovali první titul. V roce 2015 jej obhajovala v páru s Benoîtem Pairem. V základní skupině dokázali porazit Austrálii i Polsko a prohráli s Velkou Británií. Ve vyrovnané skupině obsadili třetí místo. Zúčastnila se také Hopman Cupu 2009 po boku Gillese Simona, na němž obsadili třetí příčku v základní fázi, s bilancí 1:2 na zápasy.\n\nTenis začala hrát ve čtyřech letech.\n\nV juniorské kategorii si zahrála dvě grandslamová finále. v páru s Italkou Corinnou Dentoniovou prohrály v boji o titul juniorského debla na Australian Open 2006, když nestačily na kanadsko-ruskou dvojici Sharon Fichmanová a Anastasija Pavljučenkovová.\n\nTrofej si odvezla z juniorské dvouhry na French Open 2007 po rozhodující výhře nad Kolumbijkou Mariana Duque Mariñovou.\n\nV květnu 2005 obdržela divokou kartu na pařížský grandslam French Open 2005. Jako patnáctiletá porazila v úvodním kole Rusku Alinu Židkovovou, aby ji následně vyřadila favorizovaná krajanka Amélie Mauresmová.\n\nPremiérový titul na okruhu ITF vybojovala během dubna 2006 na turnaji v Bari s dotací 25 tisíc dolarů, kde ve finále porazila Italku Tathianu Garbinovou. V červenci téhož toku přidala druhou trofej v Padově, události s dotací 25 tisíc dolarů.\n\nV lednu 2007 prošla kvalifikací na Australian Open 2007. V rozhodujícím kvalifikačním kole vyřadila Katerynu Bondarenkovou. Na úvod hlavní soutěže však nestačila na Slovenku Danielu Hantuchovou ve dvou setech.\n\nV únoru se zúčastnila halového Open GDF Suez 2007. Stopku v prvním kole jí vystavila krajanka Taťána Golovinová. V dalším průběhu roku pravidelně procházela kvalifikacemi turnajů WTA Tour a vylepšovala postavení na žebříčku. Na zářijovém US Open 2007 dokázala jako kvalifikantka zvítězit nad Australankou Samanthou Stosurovou. Ve druhé fázi deklasovala Dánku Caroline Wozniackou. Následně však nenašla recept na třetí nasazenou Srbku Jelenu Jankovićovou.\n\nV počáteční fázi sezóny končila v prvních kolech. Zlepšení přišlo na únorovém v Abierto Mexicano Telcel v Acapulcu, kde z pozice turnajové dvojky pronikla poprvé v kariéře do finále na okruhu WTA Tour. Mezi poslední čtveřicí porazila Američanku Jill Craybasou. V boji o titul však podlehla nejvýše nasazené Italce Flavií Pennettaové. Na dubnovém Bausch & Lomb Championships v Amelia Island postoupila jako 48. hráčka světové klasifikace do semifinále přes krajanku Virginii Razzanovou. V něm však skončila na raketě Dominiky Cibulkové po třísetovém průběhu. I na navazujícím turnaji hraném opět na zelené antuce Family Circle Cupu v Charlestonu skončila před branami finále, když ji mezi poslední čtyřkou tenistek vyřadila pátá nasazená Serena Williamsová.\n\nNa římské události Internazionali BNL d'Italia z kategorie WTA Tier I se jako kvalifikantka probojovala až do semifinále. Na její raketě postupně zůstaly Věra Duševinová, Francesca Schiavoneová, třetí nasazená Světlana Kuzněcovová a před čtvrtfinále odstoupila Serena Williamsová. Následně zdolala ruskou turnajovou šestku Annu Čakvetadzeovou. Ve finále však podlehla čtvrté nasazené Jeleně Jankovićové. French Open znamenalo účast ve třetím kole, v němž byla nad její síly Agnieszka Radwańská. Na travnatém International Women's Open v Eastbourne dohrála v prvním kole, když z pozice šesté nasazené nestačila na Mauresmovou. Ve stejné fázi odjela i z londýnského Wimbledonu po dvou nezvládnutých tiebreacích s Ruskou Anastasií Pavljučenkovovou.\n\nAntukový Budapest Grand Prix, konaný v červenci, jí přinesl premiérový titul na okruhu WTA Tour, když dosáhla na „double“ – výhru ve dvouhře i čtyřhře. V singlové soutěži startovala v roli druhé nasazené a po volném losu postupně vyřadila Slovenku Magdalénu Rybárikovou, Němku Annu-Lenu Grönefeldovou a v semifinále maďarskou tenistku Grétu Arnovou, která jí dokázala odebrat jeden game v každém setu. Slovinku Andreju Klepačovou v boji o titul zdolala ve dvou setech. Bodový zisk znamenal postup na 18. místo žebříčku WTA. Po boku Slovenky Janette Husárové ovládly i deblovou soutěž, když jako třetí nasazené ve finále přehrály německo-rumunský pár Vanessa Henkeová a Ioana Raluca Olaruová.\n\nSezónu poprvé rozehrála na Hopamnově poháru po boku Gillese Simona. V základní skupině obsadili třetí pozici poměrem 1:2 na zápasy.. Ve dvouhrách zdolala Tchajwanku Sie Su-wej a Italku Flaviu Pennettaovou. Naopak podlehla ruské hráčce Dinaře Safinové.\n\nNa lednovém Medibank International přehrála sedmou nasazenou Naděždu Petrovovou a Alisu Klejbanovovou, než ve čtvrtfinále nestačila na turnajovou dvojku Safinovou. V roli patnácté nasazené přijela na Australian Open. Ve třetím kole otočila jednosetovou ztrátu proti Daniele Hantuchové, aby se v osmifinále potřetí v rozmezí jednoho měsíce utkala se Safinovou. Přestože si vypracovala dva mečboly, odešla opět poražena\n\nNa halovém Open GDF Suez, konaném v Paříži, přešla jako turnajová pětka přes lotyšskou kvalifikantku Anastasiji Sevastovovou. V navazujícím vyrovnaném klání na ni nestačila Hantuchová. Čtvrtfinálovou stopku ji poté vystavila druhá nasazená Jelena Jankovićová. Dne 16. února 2009 vystoupala na kariérní maximum, když na žebříčku WTA figurovala na 11. místě.\n\nV prvním kole Světové skupiny Fed Cupu proti Itálii nezvládla obě dvouhry, když odešla poražena jak se Schiavoneovou, tak i s Pennettaovou. Francouzky zamířily do baráže po prohře 0:5 na zápasy. Pokles formy znamenal, že od února došla v rámci sedmi turnajů nejdále do třetích kol na Barclays Dubai Tennis Championships a na Sony Ericsson Open. Také v dubnové baráži Světové skupiny Fed Cupu proti Slovensku byly nad její síly Daniela Hantuchová a Dominika Cibulková. Přesto se Francouzky udržely v elitní úrovni soutěže výhrou 3:2 na zápasy.\n\nPařížský French Open znamenal vyřazení ve druhém kole se Soranou Cîrsteaovou. Úvodní zápas pak nezvládla ve Wimbledonu proti Rusce Věře Duševinové.\n\nV úvodních fázích skončila i na antukových turnajích GDF SUEZ Grand Prix v Budapešti, kde obhajovala titul, a na Internazionali Femminili di Tennis di Palermo. Až rakouský Gastein Ladies v Bad Gasteinu přinesl semifinálovou účast. Mezi poslední čtveřicí podlehla Ioaně Raluce Olaruovéve třech setech, přestože ve druhé sadě vedla 5–4 na gamy a podávala na postup do finále. Na newyorském US Open ji ve druhé fázi vyřadila Číňanka Čeng Ťie.\n\nDo sezóny vstoupila jako 26. hráčka žebříčku. Na přelomu nového roku se podruhé za Francii zúčastnila Hopman Cupu, tentokrát v páru s Jo-Wilfriedem Tsongou Ve finále přehráli Polsko 2:1 na zápasy a pro zemi galského kohouta vybojovali premiérový titul. Ve třetím kole Australian Open nestačila na turnajovou dvojku Marii Šarapovovou. V semifinále únorového Dubai Tennis Championships zdolala poprvé v kariéře úřadující světovou jedničku Serenu Williamsovou, když se jednalo o jejich čtvrtý vzájemný zápas. V boji o titul však podlehla 44. ženě klasifikace Venus Williamsové. Na dubnovém BNP Paribas Katowice Open si připsala čtvrtou kariérní trofej po výhře nad Italkou Camilou Giorgiovou. Na cestě do finále vyřadila i nejvýše nasazenou Polku Agnieszku Radwańskou.\n\nAntukový Mutua Madrid Open znamenal vypadnutí v úvodním kole se Světlanou Kuzněcovovou. Naopak otevírací duel proti Kirsten Flipkensové na navazujícím Internazionali BNL d'Italia zvládla, aby ji vzápětí stopku vystavila Ana Ivanovićová. V roli obhájkyně titulu přijížděla na Internationaux de Strasbourg, kde jí v první fázi čerstvou porážku z Katovic oplatila Giorgiová. V pozici dvacáté nasazené – nejvyšším grandslamovém postavení za uplynulé čtyři roky, startovala na French Open. Po výhře nad Ashleigh Bartyovou, hrající na divokou kartu, byla nad její síly další hráčka s divokou kartou Taylor Townsendová. Po ztrátě bodů klesla na 24. místo světové klasifikace.\n\nVstup do travnatého AEGON International v Eastbourne znamenal výhru nad Srbkou Bojanou Jovanovskou. Ve druhém kole ji však zastavila pátá nasazená Němka Angelique Kerberová ve třech setech. Ve Wimbledonu plnila roli 25. nasazené. Na její raketě postupně zůstaly Slovenka Anna Karolína Schmiedlová a Češka Petra Cetkovská. Podruhé v řadě pak zdolala světovou jedničku a pětinásobnou šampionku Serenu Williamsovou. Do druhého týdne na Grand Slamu tak prošla poprvé po pěti letech. V osmifinále však nenašla recept na 13. nasazenou Kanaďanku a pozdější finalistku Eugenii Bouchardovou.\n\nVýpadek zaznamenala na antukovém Swedish Open, kde jako turnajová jednička na úvod utržila porážku od Estonky Anett Kontaveitoé. V antukové sezóně tak dosáhla na dvě výhry a pět proher. Část na letních amerických betonech rozehrála na washingtonském Citi Open v roli třetí nasazené. V prvním kole však nestačila na Shelby Rogersovou. Navazující Rogers Cup znamenal vítězství nad Lauren Davisovou a třísetovou porážku od turnajové osmičky Viktorie Azarenkové. Pokles formy pokračoval rychlým vyřazením na Cincinnati Masters, kde ji přehrála americká teenagerka Madison Keysová. Do US Open zavítala jako 22. nasazená. Poté, co zdolala krajanku Amandine Hesseovou a Danielu Hantuchoou, byla nad její síly Lucie Šafářová.\n\nJako turnajová dvojka odehrála Guangzhou International Women's Open v Kantonu. Stala se jedinou nasazenou tenistkou, jež postoupila do druhého kola. Na její raketě postupně zůstaly Julia Putincevová, Šachar Pe'erová, Sie Su-wej a Timea Bacsinszká. Ve finále však nenašla recept na Monicu Niculescuovou. Následný Wuhan Open znamenal její třetí výhru nad Serenou Williamsovou v roce a také bez přerušení, když jí soupeřka v závěru úvodní sady skrečovala pro virózu. Stala se tak první hráčkou od Justine Heninové v roce 2007, která dokázala tuto Američanku porazit třikrát během jednoho roku. Ve svém prvním kariérním čtvrtfinále turnaje kategorie Premier 5 však nestačila na pozdější finalistku Bouchardovou. Na China Open, události Premier Mandatory, zdolala Jelenu Jankovićovou a Lauren Davisovou, aby ve třetím kole odjela z Pekingu po porážce od Samanthy Stosurové.\n\nNarodila se roku 1990 v jihofrancouzském Nice do rodiny obchodního ředitele Francise Corneta a matky v domácnosti Patricie Cornetové. Bratr Sébastien Cornét je lékař a také plnil roli manažera tenistky.\n\n"}
{"id": "342839", "url": "https://cs.wikipedia.org/wiki?curid=342839", "title": "Řecká osvobozenecká válka", "text": "Řecká osvobozenecká válka\n\nŘecká osvobozenecká válka (také Řecká revoluce, , osmanskoturecky: يونان عصياني Yunan İsyanı) byla bojem Řeků za svržení turecké nadvlády mezi lety 1821-1830. 25. březen je jako revoluční den v moderním Řecku oslavován jako státní svátek.\n\nŘečtí fanarioté a příslušníci tajného spolku jménem \"Filiki Eteria\" iniciovali neúspěšné povstání v Moldavsku v průběhu března roku 1821. O několik týdnů později se povstání přesunulo na Peloponés, aby se odtud šířilo do větší části Řecka, kde bylo doprovázeno masakry na tureckém obyvatelstvu. Významnou roli při vzpouře proti osmanské moci hráli kromě fanariotů a příslušníků organizace \"filiki eteria\" i dvě složky společnosti pokračující v řecké vojenské tradici – armatolové a kleftové. V samotném počátku povstání byla na shromáždění v Epidauru vyhlášena \"řecká nezávislost\" (25. března 1821, dnes řecký Den nezávislosti) a zvolena prozatímní vláda v čele s Alexandrem Mavrokordatosem. S tím ovšem nesouhlasil generál Theodoros Kolokotronis, který napomohl rozpoutat občanskou válku. Ta Řekům ztížila samotný boj proti Turkům, kteří po projevech povstání roznítili masový protiřecký teror, jehož symbolem se stalo povraždění obyvatel na ostrově Chios v dubnu 1822.\n\nPovstání Řeků nemělo ve svém počátku podporu ze zahraničí. Svatá aliance dokonce váhala s návrhem zásahu ve prospěch sultána Mahmuta II. Masakry způsobené tureckou stranou však způsobily u evropské veřejnosti znechucení a vedly k založení filhelénského hnutí, které idealizovalo boj Řeků za svobodu a později dokonce přimělo evropské vlády k mírné podpoře Řeků. Projevem tohoto postoje byla např. půjčka londýnské City řecké vládě v roce 1823 a o rok později (1824) uskutečněná konference vyslanců v Petrohradě k řešení řecké otázky.\n\nSultán Mahmut II. zjistil, že pouze svými silami nedokáže řecké povstání potlačit a proto požádal o pomoc egyptskou armádu, které velel Ibrahim Paša. Tato armáda měla již zkušenosti s řeckým prostředím, když v letech 1825-1826 vyplenila Peloponés a de facto vytlačila tehdy bojující Řeky na ostrovy. Rusko začalo naopak v roce 1826 poskytovat podporu Řekům. Zvýšeného ruského vlivu v této oblasti se zalekly Francie a Velká Británie. Společnými silami pak tyto tři velmoci vyzvaly 16. srpna 1827 Turecko, aby uzavřelo příměří s Řeky, což sultán razantně odmítl. Za tuto reakci pak společná britsko-francouzsko-ruská armáda zničila 20. října 1827 v bitvě u Navarina turecko-egyptské loďstvo. V březnu 1829 byl podepsán Londýnský protokol, který stále uvažoval jen o řecké autonomii, nikoli nezávislosti. Tento stav přestal platit po vítězství Ruska nad Turky v rusko-turecké válce (1828-1829), kdy se Petrohrad přiklonil k úplné nezávislosti Řecka na Turecku. Tato nezávislost byla uznána londýnskou konferencí velvyslanců 3. února 1830. Na podzimní schůzce této londýnské konference roku 1830, pak byly definovány hranice nově vzniklého Řeckého království, jehož prvním králem se stal v roce 1832 Ota Bavorský. Nezávislost byla definitně garantována Konstantinopolskou smlouvu z července 1832. Řekové se tak stali prvním národem v Osmanské říši, který získal nezávislý vlastní stát.\n\n\n"}
{"id": "342844", "url": "https://cs.wikipedia.org/wiki?curid=342844", "title": "Netbook", "text": "Netbook\n\nNetbook označuje počítač menší než notebook (tzv. subnotebook), který se zaměřuje na mobilitu, upřednostňuje nízkou spotřebu, cenu i hmotnost, a orientuje se především na poskytnutí přístupu k Internetu (WWW, E-mail) a jednodušší kancelářské práce.\n\nKoncept netbooku byl zaveden v roce 1997 modelem HP Omnibook 800 CT se systémem Windows 95, avšak samotný termín \"netbook\" použila poprvé v roce 1999 firma Psion. Nové použití termínu následuje v prvním čtvrtletí roku 2008 firmou Intel.\n\nOd roku 2010 došlo k úpadku netbooků, což bylo způsobeno zvyšující se popularitou tabletů (zvláště iPad) a ultrabooků. V důsledku toho se hranice mezi netbooky a klasickými notebooky značně rozostřila a netbook nyní může znamenat prakticky jakýkoli lehčí a levnější subnotebook.\n\nNetbooky používají méně náročné operační systémy (zpravidla Linux, Windows XP či Windows CE) s procesory s nízkým odběrem elektrické energie jako jsou Intel Atom, VIA C7, VIA Nano či AMD Jaguar. Vzhledem ke svým malým rozměrům a hmotnosti a důrazem na nízkou spotřebu energie netbooky nemají CD-ROM/DVD-ROM, popřípadě je tato prodávána jako příslušenství. Taktéž harddisky jsou menších rozměrů než u běžných osobních počítačů (2,5 nebo 1,8 palce) nebo jsou použity tzv. Solid State Disky. U modelů netbooků se předpokládají bohaté možnosti připojení k internetu (Ethernet, Wi-Fi) a komunikace s ostatními zařízeními, ať už prostřednictvím kabelů (USB, FireWire) nebo bezdrátově (Bluetooth, EDGE, IrDA). Typickými netbooky jsou například řady ASUS Eee PC, OLPC XO-1 či MSI Wind.\n\nTypické konfigurace netbooků v roce 2008 byly následující:\n\nVýrobci nabízejí pro netbooky různý styling a různé barvy.\n\nZa třetí kvartál roku 2008 se v EU prodalo 2 miliony netbooků (mírně přes 7%). Acer Aspire One zaznamenal meziroční nárůst prodeje o 47,3 %. V průběhu celého roku 2009 objednávky netbooků vzrostly meziročně o 103 %, v roce 2010 se ale předpokládá saturace a meziroční růst jen asi o 1/5.\n\n\n"}
{"id": "342848", "url": "https://cs.wikipedia.org/wiki?curid=342848", "title": "Mízní uzlina", "text": "Mízní uzlina\n\nMízní uzlina nebo také lymfatická uzlina (lat. \"nodus lymphaticus\") je orgán lymfatického systému obratlovců. Mízní uzliny jsou součástí mízního oběhu a navazují funkčně na mízní cévy. V mízních uzlinách dochází k vychytávání cizorodých látek a antigenů.\n\nMízní uzlina se skládá z vazivového pouzdra, kůry a dřeně. V kůře a dřeni jsou zastoupeny především leukocyty (T-lymfocyty a B-lymfocyty). Mízní uzlina má ledvinovitý tvar, dosahuje velikosti 1 mm až 2,5 cm. V kůře uzliny jsou prosvětlená místa – zárodečná centra, která obsahují B-lymfocyty. Korová vrstva je od dřeně (medulla) oddělena tzv. parakortikální zónou, kde se zdržují T-lymfocyty.\n\nMíza protéká především skrz řídké oblasti s menším množstvím buněk, tzv. sinusy. V nich jsou přítomny epiteliální buňky a bílé krvinky, jako např. lymfocyty, makrofágy a plazmatické buňky. V kůře a dřeni jsou v hojné míře i tzv. dendritické buňky.\n\nZnámými mízními uzlinami u člověka jsou mandle.\n"}
{"id": "342850", "url": "https://cs.wikipedia.org/wiki?curid=342850", "title": "Lipopolysacharid", "text": "Lipopolysacharid\n\nLipopolysacharid (LPS) je velká molekula skládající se z lipidů (molekul tuků a podobných látek) a polysacharidů spojených kovalentní vazbou. Lipopolysacharidy jsou hlavní složkou vnější membrány gramnegativních bakterií a představují významný endotoxin na nějž organismus reaguje silnou imunitní reakcí.\n"}
{"id": "342851", "url": "https://cs.wikipedia.org/wiki?curid=342851", "title": "Zavala", "text": "Zavala\n\nZavala je malé letovisko ležící na jižním pobřeží dalmatského, chorvatského ostrova Hvar.\n\nZavala je turistická vesnička ležící přímo u mořského břehu, naproti se nachází ostrov Ščédro a dál i ostrov Korčula.\n\nPřístup do vesnice je pouze jednostopým, neosvětleným tunelem Pitve–Zavala, který je dlouhý 1800 metrů a je řízen z obou stran semaforem. Pláže jsou zde většinou kamenné, ale několik jich je i písečných, oblázkových.\n\nV okolí se nacházejí vesnice Gromin Dolac, Ivan Dolac, Bojanič Bad, Jagodna, Sveta Nedjejla a Pitve.\n"}
{"id": "342853", "url": "https://cs.wikipedia.org/wiki?curid=342853", "title": "Šlachová pochva", "text": "Šlachová pochva\n\nŠlachová pochva je anatomický útvar patřící k pohybovému aparátu obratlovců. Jedná se o tenkou vrstvu obepínající šlachu. Skládá se z vrstvy vazivové a vrstvy synoviální. Hlavní funkcí je snížení tření při natahování a zkracování šlachy. \n"}
{"id": "342854", "url": "https://cs.wikipedia.org/wiki?curid=342854", "title": "Josef Panáček", "text": "Josef Panáček\n\nJosef Panáček (* 8. září 1937, Staré Město) je bývalý československý střelec a olympionik, který získal zlatou medaili ve skeetu na olympiádě v Montrealu v roce 1976. V roce 1980 vyhrál také mistrovství Evropy ve sportovní střelbě ve španělské Zaragoze. Kariéru ukončil před olympiádou v roce 1984 a poté trénoval mládež. Jako trenér se zúčastnil OH 1992 v Barceloně.\n\n\n\n"}
{"id": "342860", "url": "https://cs.wikipedia.org/wiki?curid=342860", "title": "Bachčisarajská fontána (Puškin)", "text": "Bachčisarajská fontána (Puškin)\n\nBachčisarajská fontána (1823, \"Бахчисарайский фонтан\") je poema ruského romantického básníka, prozaika a dramatika Alexandra Sergejeviče Puškina (1799 – 1837). Autor v poemě zpracoval příběh nenaplněné lásky krymského chána Gireje, který nechal na počest své zavražděné milenky postavit ve městě Bachčisaraj tzv. Fontánu slz.\n\nPoema je dramatem lásky, nenávisti a lidské bolesti a popisuje střet dvou světů - polské šlechtické společnosti a krymských Tatarů v čele s chánem Girejem. Ten přepadne šlechtické sídlo knížete Potockého a unese jeho dceru Marii. Je její krásou nečekaně a do hloubky srdce zasažen a vezme ji do svého harému. Stávající chánovy ženy se velmi těžko vyrovnávají s jeho náhlým nezájmem. Především Gruzínka Zarema Marii vyhrožuje, že ji probodne kinžalem, pokud jí vezme lásku chána. Jednoho dne je Marie nalezena mrtva a Zarema je popravena. Chán Girej pak nechá na počest Marie postavit fontánu, u které pak dnem i nocí truchlí sám ve svém nekonečném žalu.\nPodle poemy složil roku 1934 ruský skladatel Boris Asafjev stejnojmenný balet.\n\n\n"}
{"id": "342862", "url": "https://cs.wikipedia.org/wiki?curid=342862", "title": "Poltava (Puškin)", "text": "Poltava (Puškin)\n\nPoltava (1829, \"Полтава\") je historická poema ruského romantického básníka, prozaika a dramatika Alexandra Sergejeviče Puškina (1799–1837), která je oslavou velikého ruského panovníka cara Petra Velikého, který svými činy, vítězstvím nad Švédy i nad povstalcem Mazepou (ukrajinský hejtman v letech 1687 až 1708) uvedl Rusko na cestu slávy.\n\nPoema začíná tím, že se postarší ukrajinský hejtman Ivan Stěpanovič Mazepa uchází o krásnou dívku Marii u jejího otce Kočubeje. I když Kočubej zjistí, že Marie Mazepu miluje, nechce mu jí pro jeho stáří dát. Mazepa nejprve Kočubejovi vyhrožuje a nakonec dívku unese. Kočubej se rozhodne, že se mu pomstí a pošle do Moskvy carovi Petrovi udání, že se Mazepa spolčuje se Švédy proti vlasti a caru. Poselství však nemá očekávaný výsledek. Car mu neuvěřil, dal Kočubeje uvěznit a vydal jej do Mazepových rukou. Ten nechá Kočubeje mučit, aby jej přinutil nejen k přiznání všech zločinů, ze kterých ho obvinil, ale především k vyzrazení skrýše, v níž ukryl své bohatství, neboť Mazepa potřebuje peníze na další vydržování svých vojsk. Protože to Kočubej neprozradí, rozhodne se Mazepa, že ho nechá ráno popravit.\n\nMarie Mazepovi vyčítá, že se jí málo věnuje a že jí neustále opouští, zřejmě pro jinou ženu. Mazepa jí proto svěřuje své tajemství. Chce s pomocí švédského krále odtrhnout Ukrajinu od Ruska a sám vládnout. Marie mu slibuje věrnost. Náhle se však u ní tajně objevuje její matka a sděluje jí, že její otec bude časně ráno popraven. Marie spěchá za Mazepu, aby prosila za otce, ale přibíhá na popraviště pozdě. Kočubej je již mrtvý. Mazepa se vrací domů, ale Marie tam není. Zmizela neznámo kam. Když pak švédský král Karel XII. vtrhne na Ukrajinu, přidá se Mazepa otevřeně na jeho stranu.\n\nPoema vrcholí bitvou u Poltavy dne 8. července roku 1709, ve které Rusové vedení carem Petrem Velikým s velkou převahou porazila švédská vojska. Z Mazepy je rázem štvanec. Při útěku se dostane až do sadu u Kočubejova domu. Setká se tu s Marií, která zešílela hrůzou ze smrti otce. Nepoznává jej, a tak jí Mazepa ponechává svému osudu.\n\nV epilogu poemy autor již pouze formuluje základní smysl svého díla – vítězstvím u Poltavy položil Petr Veliký pevný základ rozvoji evropské kultury na ruské půdě, v čemž tkví jeho nesporný historický význam.\nPodle poemy složil roku 1884 ruský skladatel Petr Iljič Čajkovskij operu \"Mazepa\".\n\nExistují i další filmy, které se jmenují \"Mazepa\", ale ty jsou natočeny podle jiných předloh.\n\n\n"}
{"id": "342866", "url": "https://cs.wikipedia.org/wiki?curid=342866", "title": "Miroslav Varga", "text": "Miroslav Varga\n\nMiroslav Varga (* 21. září 1960, Žatec) je český střelec, olympionik, který získal zlatou medaili ve střelbě na 50 metrů na olympiádě 1988 v Soulu. V roce 1992 se účastnil olympiády v Barceloně, kde skončil na 31. místě, a v roce 2008 olympiády v Pekingu, kde skončil na 29. místě.\n\n\n"}
{"id": "342871", "url": "https://cs.wikipedia.org/wiki?curid=342871", "title": "Varga", "text": "Varga\n\nVarga může být:\n\n"}
{"id": "342874", "url": "https://cs.wikipedia.org/wiki?curid=342874", "title": "Fořt", "text": "Fořt\n\nFořt může být:\n\n\n\n\n\n"}
{"id": "342879", "url": "https://cs.wikipedia.org/wiki?curid=342879", "title": "Radomír Šimůnek", "text": "Radomír Šimůnek\n\nRadomír Šimůnek (8. dubna 1962 Vrchlabí – 10. srpna 2010 Kamenice u Prahy) byl československý a posléze i český reprezentant v cyklokrosu. Před rokem 1989 se dvakrát stal amatérským mistrem světa, v roce 1991 získal zlatou medaili na mistrovství světa v Gietenu, ve stejném roce byl Klubem sportovních novinářů zvolen Sportovcem roku. V roce 1992 způsobil autonehodu, při níž zemřeli tři lidé, za což byl odsouzen k 18měsíčnímu nepodmíněnému trestu. Po pěti měsících vězení byl díky udělení milosti Václava Havla propuštěn.\n\nJeho syn Radomír Šimůnek rovněž začínal s cyklokrosem, později vynikl v silniční cyklistice.\n\nByl synovec Miloše Fišery, dvojnásobného mistra světa v cyklokrosu. Na MS 1982 ve francouzském Lanarvily získal Miloš Fišera zlatou a jeho synovec Radomír Šimůnek stříbrnou medaili. Zemřel 10. srpna 2010 na cirhózu jater.\n\n\n"}
{"id": "342880", "url": "https://cs.wikipedia.org/wiki?curid=342880", "title": "Heinrich Lammasch", "text": "Heinrich Lammasch\n\nHeinrich Lammasch (21. května 1853, Seitenstetten – 6. ledna 1920, Salzburg) byl rakouský právník a politik. Patřil mezi hlavní zastánce rakouské neutrality. Byl také posledním předlitavským ministerským předsedou Předlitavska před rozpadem Rakouska-Uherska (vláda Heinricha Lammasche).\n\nPocházel z rodiny notáře, vystudoval práva na Vídeňské univerzitě, kde se stal roku 1882 profesorem trestního práva. Krátce působil i na univerzitě v Innsbrucku. V letech 1899–1907 se účastnil jako poradce Haagské mírové konference, která položila základní pravidla pro řešení mezinárodních konfliktů a stala významným bodem ve vývoji pacifismu. Lammasch byl zároveň poradcem následníka trůnu Františka Ferdinanda. Podílel se přípravě nového rakouského trestního zákoníku, který ale nakonec nebyl schválen.\n\nV letech 1917–1918 vystupoval na půdě Říšské rady výrazně za uzavření míru s Trojdohodou. V dubnu 1918, po konzultaci s \"Masarykovým vyslancem\" E. Voskou, odmítl prezident Wilson jeho návrh, počítající se zachováním Habsburků na trůně. 27. října 1918 byl jmenován císařem ministerským předsedou, 30. října však on i jeho vláda předali moc do rukou vlády Německého Rakouska (\"Deutsch-Österreich\"), formálně byl zbaven úřadu až 11. listopadu v souvislosti s rezignací císaře.\n\nV roce 1919 zastupoval Rakousko při podpisu mírové smlouvy v Saint-Germain-en-Laye, kde se zasazoval o neutrální charakter nové republiky. Byl autorem několika publikací z oblasti mezinárodního práva.\n\n"}
{"id": "342884", "url": "https://cs.wikipedia.org/wiki?curid=342884", "title": "11. hodina", "text": "11. hodina\n\n11. hodina je celovečerní dokumentární film o stavu životního prostředí z roku 2007 sepsaný, vyrobený i uváděný Leonardem DiCapriem. Režírován byl Leilou Conners Petersen a Nadiou Conners a financován Adamem Lewisem, Pierrem André Senizerguesem a Doylem Brunsonem. O distribuci se postaral Warner Independent Pictures. Světová premiéra byla v roce 2007 na 60. Filmovém festivalu v Cannes (16.–27. května 2007) a oficiální vydání bylo 17. srpna 2007, v tom samém roce, kdy Mezivládní panel pro změny klimatu (IPCC) Organizace spojených národů vydal 4. hodnotící zprávu (český překlad) a rok poté, co vyšel dokumentární film Ala Gora \"Nepříjemná pravda\" (\"An Inconvenient Truth\") o globálním oteplování.\n\nV dokumentu promluvilo více než 50 světových osobností a aktivistů, včetně bývalého vůdce Sovětského svazu Michaile Gorbačova, fyzika a matematika Stephena Hawkinga, nositelky Nobelovy ceny za mír Wangari Maathai a novináře Paula Hawkena. Hovoří o narůstajících globálních problémech a ničení životního prostředí. Mezi zmiňovaná témata patří: globální oteplování, odlesňování, hromadné vymírání druhů a vyčerpání biosféry oceánů. Prognóza filmu je, že budoucnost lidstva je velmi ohrožena.\n\nFilm ukazuje naději a možné řešení těchto problémů tím, že vyzývá k přijetí opatření směřujících k obnově, reformě a nové koncepci globální lidské činnosti prostřednictvím technologie, společenské zodpovědnosti a ochraně přírody. Vědci a aktivisté, mimo jiné například David Orr, David Suzuki, Paul Stamets a Gloria Flora ukazují možný pohled na novou, ale radikálně přetvořenou budoucnost, v níž lidstvo neničí planetu a životní systém, ale imituje přírodu a koexistuje s ní.\n\nPatrick Moore, jeden ze zakládajících členů Greenpeace, který tuto organizaci ale později opustil a je nyní podporován Institutem nukleární energie, o filmu v článku Nevyhovující fakt (An Inconvenient Fact, Vancouver Sun, 29. srpna 2007) napsal, že „DiCapriův film je jen dalším příkladem zastrašovací taktiky proti těžbě dřeva“ a „velmi dobrou a jasnou připomínkou toho, jak je nutné držet hollywoodské podvodníky dál od vědy“.\n\nFilm vydělal celkem 8 160 853 USD (cca 160 mil. Kč) na čtyřech místech v prvním týdnu po vydání.\n\n\n"}
{"id": "342887", "url": "https://cs.wikipedia.org/wiki?curid=342887", "title": "Oznamuje se láskám vašim", "text": "Oznamuje se láskám vašim\n\nOznamuje se láskám vašim je romanticko-psychologický československý film natočený v roce 1988 režisérem Karlem Kachyňou.\n\nFilm vypráví příběh velké válečné lásky českého labského lodníka Karla (Lukáš Vaculík) a drážďanské dívky Ulriky (Markéta Hrubešová), dcery německého plukovníka, velitele místního zajateckého tábora. Jejich vztah nejprve začíná jako pouhé dobrodružství, později však přeroste ve velkou lásku. Do jejich vztahu se však stále vměšuje druhá světová válka a nejen jejich rozdílné společenské postavení, ale i národnostní problémy. Karel pak odjíždí domů do Čech na dovolenou, během zimní cesty v nevytopeném vlaku s rozbitými okny onemocní zápalem plic a za Ulrikou se vrátí až po těžkém náletu na Drážďany. Bohužel Ulriku nenajde, její dům je vybombardován. Karel stále žije nadějí, že přežila a stále čeká.\n\n\n"}
{"id": "342896", "url": "https://cs.wikipedia.org/wiki?curid=342896", "title": "Agregační funkce", "text": "Agregační funkce\n\nAgregační funkce jsou v SQL statistické funkce, pomocí kterých systém řízení báze dat umožňuje seskupit vybrané řádky dotazu (získané příkazem SELECT) a spočítat nad nimi výsledek určité aritmetické nebo statistické funkce. Agregační funkce se v SQL používají s konstrukcí GROUP BY.\n\nPři výběru řádků z tabulky (nebo tabulek) většina databázových strojů relačních databází dovoluje výsledné řádky seskupit (agregovat) podle zadaného sloupce nebo výrazu z nich složeného pomocí syntaktické konstrukce GROUP BY. Při použití této konstrukce lze získat i výsledek některých statistických funkcí (nejčastěji je to aritmetický průměr, minimum, maximum, složitější, tzv. populační funkce, směrodatné odchylky a variance; nebo naopak obyčejný součet či počet řádků, které byly pod každou jednotlivou hodnotou seskupeny). GROUP BY lze výjimečně vynechat, např. pro vypsání výsledku agregační funkce jednoho sloupce nad celou tabulkou.\n\nDatabázové stroje většinou podporují i vícenásobné seskupení / seskupení podle více sloupců (nebo výrazů z nich složených). V takovém případě se názvy sloupců za klíčovým slovem codice_1 oddělují čárkou. Sloupec (nebo výraz) uvedený jako první má nejvyšší prioritu, poslední sloupec nebo výraz má prioritu nejnižší.\n\nNásledující tabulka popisuje zkratky pro nejběžnější agregační funkce. Podpora těch ostatních může být závislá na konkrétním databázovém systému; taktéž zkratky se mohou lišit.\n\nFunkce codice_3 se od ostatních agregačních funkcí v několika věcech odlišuje:\n\nPříklad:\n\nNěkteré databázové systémy mají počet položek svých tabulek uloženy zvlášť, takže pokud není dotaz tohoto typu nijak dále omezen (jako ve výše uvedeném příkladu), „sáhnou“ si pro výsledek do informací o tabulce a k jejímu procházení vůbec nedojde (což se pozitivně projeví na rychlosti a zátěži na paměťové médium).\n\nFunkce codice_10 vrací sumaci vybraných řádků. Je-li jejich počet nulový, je vrácena nikoli nula, ale hodnota NULL.\nPro codice_10 umožňuje řada databázových systémů použít také logické (pravdivostní) výrazy (z Booleovy algebry – např. výsledky rovnosti, nerovnosti, apod.), u kterých vrací jedničku pro „pravdu“ a nulu pro „nepravdu“. Takto lze zjistit počet řádků v tabulce, jejichž prvky splňují zadanou podmínku.\n\ncodice_13 je speciální agregační funkce, kterou nabízejí některé databázové systémy (mezi nimi například MySQL). Jejím výsledkem je nikoli počet ale výčet nalezených hodnot, oddělených čárkou nebo jiným oddělovačem. Pro různé číselníky apod. tak může být codice_13 velice užitečná – bez ní by bylo potřeba hodnoty vybrat jiným SQL dotazem, výsledek projít záznam po záznamu a hodnoty zapsat jednu za druhou do pomocné řetězcové proměnné. U příliš obsáhlých tabulek může ovšem výsledek přesahovat maximum toho, co databázový systém může vrátit, a je třeba na to dávat pozor. Jako u codice_3 i u této funkce lze codice_13 kombinovat s klíčovým slovem codice_6 pro eliminaci vícekrát se vyskytujících hodnot. Navíc lze výčet seřadit (vložením klauzule codice_18) a též si přizpůsobit formát výpisu specifikováním jiného oddělovače než výchozí čárky (uvedeným v klauzuli codice_19).\n\nPříklad:\nKonstrukce codice_20, za kterou následují omezující podmínky, umožňuje omezit řádky, které jsou zpracovány agregační funkcí. Je tedy možné ji použít jako náhradu za konstrukci codice_22, kde agregační funkce nejsou povoleny. Návrh SQL používá dvě různé konstrukce pro omezující podmínky podle přítomnosti agregačních funkcí proto, že agregovaný výběr se od toho běžného liší (použitím rozdílných postupů, algoritmů, výkonem, atd.). Omezující podmínky konstrukce codice_20 obsahující alespoň jednu agregační funkci musejí být uvedeny až za codice_1.\n\nSyntaxe HAVING:\nČasté chyby: Záměna HAVING A WHERE\n\nČasto dochází k zámeně konstrukcí codice_20 a codice_22 a agregační funkce je napsána do codice_22. Podívejme se na následující skript:\n\nVýsledkem skriptu bude chyba. Důvodem je logické zpracování dotazu (tzv. \"logical query prosessing\"), kdy je konstrukce codice_22 zpracována dříve než codice_1. Snažíme se tedy seskupit řádky na základě agregační funkce, která ještě není spočítána.\n\n\n"}
{"id": "342898", "url": "https://cs.wikipedia.org/wiki?curid=342898", "title": "Bernský honič", "text": "Bernský honič\n\nBernský honič je lovecké plemeno, spadající pod švýcarské honiče, poslední dobou je ovšem stále více chován jako společník. Stále ještě není příliš známý mezi veřejností.\nPlemeno se ve Švýcarsku vyskytovalo nejspíše již v dobách starých Římanů, o čemž vypovídají zejména umělecká díla z těchto dob. Posláním bernských honičů bylo doprovázet pěší lovce na divokou zvěř. Jejich předky budou nejspíše jezevčíci nebo zakrslá štěňata honičů. Plemeno švýcarský honič se vyskytuje ve více uznaných varietách (Jurský, Švycký, Luzernský, Bernský). Vzájemné krížení nikdy nebylo povoleno.\n\nBernský honič je lovecký pes ušlechtilého vzhledu, má dlouhé vlající uši. Délka těla je v poměru k jeho výšce v kohoutku asi 1,15/1. Výška v kohoutku je v poměru k jeho hloubce hrudníku asi 2/1. Délka čenichu je v poměru k délce jeho lebky asi 1/1. Zbarvení bílé s černými skvrnami nebo s černým sedlem, bledě až intenzivně pálené nad očima, na lících, na vnitřní straně uší a okolo řitního otvoru, někdy lehce skvrnité. Pes má v kohoutku 49 až 59 cm, fena 47 až 57 cm.\n\nToto plemeno potřebuje velmi dobré fyzické i psychické vyžití, ideální je pro něj lovecký výcvik, ale nadání má i pro většinu psích sportů (flyball, coursing ap.). Pokud je bernský honič „nevyběhaný“, psychicky i fyzicky trpí.\nPéče o krátkou hladkou srst, jakou tento pes má je snadná, stačí vyčesávat v době línání a otírat mokrým ručníkem, kterým uvolníme „odumřelé chlupy.“\n\nVe vrhu bývá většinou 5–10 štěňat. Zejména do věku osmi týdnů je třeba dobrá výživa, pokud má fena málo mléka, mělo by se začít co nejdříve přikrmovat.\n"}
{"id": "342899", "url": "https://cs.wikipedia.org/wiki?curid=342899", "title": "Ženšen", "text": "Ženšen\n\nSlovo ženšen se vztahuje k rostlinám z čeledi aralkovitých nebo k látkám z nich pocházejícím. Je odvozeno foneticky z čínského 人 („řén“ = člověk) a nesnadno přeložitelného 蔘 („šēn“). V češtině se slovo ženšen používá ve třech příbuzných, ne však zaměnitelných významech:\n\n"}
{"id": "342900", "url": "https://cs.wikipedia.org/wiki?curid=342900", "title": "Seznam drobných památek v Olomouci", "text": "Seznam drobných památek v Olomouci\n\nPamětní desky, erby a podobné drobné památky v Olomouci:\n\n\nPřípadné další pamětihodnosti jsou uvedeny přímo u jednotlivých olomouckých biskupů a arcibiskupů nebo fotodokumentovány na commons.\n\n"}
{"id": "342901", "url": "https://cs.wikipedia.org/wiki?curid=342901", "title": "Jakub Heidenreich", "text": "Jakub Heidenreich\n\nJakub Heidenreich (* 27. dubna 1989, Mohelnice) je český fotbalový obránce, momentálně působící v týmu FK Mohelnice. Tomuto levonohému obránci s vytříbenou technikou předpovídali odborníci slibnou budoucnost.\n\nV roce 2009 hostoval v zimní části sezony v klubu FC Bohemians Praha a poté v jarní části sezony ve slovenské Senici. Do \"A\" týmu Sigmy ho vytáhl v roce 2008 trenér Vlastimil Petržela.\n\nS výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\n\nV létě 2008 se zúčastnil Mistrovství Evropy do devatenácti let.\nByl členem českého týmu na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nHrál i v české fotbalové reprezentaci do 21 let.\n\n"}
{"id": "342904", "url": "https://cs.wikipedia.org/wiki?curid=342904", "title": "La Fève", "text": "La Fève\n\nLa Fève (Arabové jí nazývali al-Fule) byla malá templářská pevnost ležící v Jizre'elském údolí v dnešním Izraeli, na cestě mezi Jeruzalémem a Tiberadou u Galilejského jezera. Hrad byl vybudován na planině ve tvaru obdélníka o rozměrech 120 × 90 metrů. Opevnění hradu rovněž disponovalo vodním příkopem.\n\nRoku 1183 se nedaleko hradu strhla nerozhodná bitva mezi křižáckým Jeruzalémským královstvím a sultánem Saladinem. O čtyři roky později, v květnu roku 1187 na hradě pobývali velmistři řádu templářů a johanitů, kterým se doneslo, že v okolí mají Saladinovi jezdci provést taktický průzkum. Velmistr templářů Gérard de Ridefort přesvědčil velmistra johanitů Rogera des Moulins, aby jim vyjeli vstříc a svedli bitvu. U Cressonských pramenů křižáci mamlúcké jezdce napadli, muslimové však měli velkou přesilu a křižáky takřka do jednoho pobili. O dva měsíce později Saladin porazil hlavní jeruzalémskou armádu v bitvě u Hattínu. Hrad La Fève byl jedním z prvních, který se Saladinovi podařilo po bitvě dobýt.\n"}
{"id": "342912", "url": "https://cs.wikipedia.org/wiki?curid=342912", "title": "Piloun mnohozubý", "text": "Piloun mnohozubý\n\nPiloun mnohozubý (\"Pristis pectinata\" Latham, 1794) je druh paryby z čeledi pilounovitých, která dosahuje délky až okolo 7,6 metrů, s typickým protáhlým rostrem posetým vystupujícími zuby. Vzhledem k tomuto protáhlému výběžku jeho hlava zdánlivě připomíná pilu, podle čehož dostal svůj rodový název.\n\nPiloun mnohozubý je často zaměňován s podobným pilounem senegalským, od kterého se ale liší počtem zubů. Předpokládá se, že do začátku 20. století se jednalo historicky o nejrozšířenějšího pilouna, který obýval Světový oceán. Následkem lidské činnosti bylo až 90 % jeho populace vybito a v současnosti se jedná o kriticky ohrožený druh.\n\nV češtině se lze setkat i s dalšími druhovými pojmenováními:\n\nPiloun mnohozubý byl popsán i pod následujícími vědeckými názvy:\n\n\nZ paleontologických nálezů se předpokládá, že první předchůdci pilounů se objevili na Zemi před 100 milióny let, ale přímí předchůdci pilouna mnohozubého až před 56 milióny let.\n\nPiloun může dosahovat délky až 7,6 m, ale obvykle dorůstá velikosti okolo 5,5 m až 6 m. Dosahuje hmotnosti okolo 350 kg. Někteří jedinci chovaní ve veřejných akváriích se dožili více než 20 let, z čehož se usuzuje, že se by se mohli dožívat i více než 30 let. Přibližně 25 % z celkové délky jeho těla připadá na protáhlý lebeční výběžek (tzv. \"rostrum\"), který vyrůstá z přední části lebky. Tento výběžek je osazen většinou 25 až 32 páry zubů, které jsou původně ostré a později se otupují. Současně se v nich nachází ústrojí sloužící pro detekci potravy v kalných vodách. Hlava je zploštělá ve vertikálním směru. Na stranách se nachází oči. Tlama je umístěna na břišní straně těla a obsahuje 88 až 128 zubů v horní čelisti a 84 až 176 zubů ve spodní čelisti.\n\nTvarem těla se piloun mnohozubý velmi podobá žralokům, ale má rozšířené trojúhelníkové prsní ploutve, které jsou typickým znakem rejnoků. Na jejich základě bylo zjištěno, že je příbuzný právě s rejnoky a nikoliv se žraloky. Jeho tělo je zploštělé ve vertikálním směru a je přizpůsobeno přisedlému životu na mořském dně. Na hřbetě se nachází dvojice hřbetních ploutví, které jsou značně posunuté k ocasu. První vyrůstá na úrovni břišních ploutví a druhá uprostřed masivního ocasu. Za hlavou se nachází párové prsní ploutve. Na břišní části těla na úrovni prsních ploutví se nachází 5 párů žaberních štěrbin.\n\nSvrchní část těla má převážně nahnědlou, našedlou až namodralou barvu, která přechází na břišní straně do bílé.\n\nPiloun má podobně jako žraloci a rejnoci chrupavčitou kostru.\n\nZ pozorování v akváriích se zdá, že je piloun agresivní vůči žralokům. Pro člověka není nijak nebezpečný, vyjma případů, kdy je chycen či přímo vyprovokován. V takovém případě je schopen člověka poranit ostrými zuby na rostru.\n\nV současnosti jsou jedinými přirozenými predátory pilounů žraloci.\n\nPiloun mnohozubý se historicky vyskytuje v oblasti západního i východního Atlantiku (od pobřeží Severní Karolíny, až po Brazílii), současně obývá Karibské moře a příležitostně je spatřen i v oblasti Bermud, přes Gibraltar až po Namibii. Mimo Atlantský oceán se vyskytuje také v oblasti Indického a Tichého oceánu od pobřeží Jihoafrické republiky až po oblast Rudého moře, pobřeží jihovýchodní Asie, Indonésie a v severní oblasti Austrálie. V současnosti nebyl průkazně dokázán jeho výskyt i v oblasti východního Pacifiku.\n\nPiloun obývá oblasti s teplotou vody v rozmezí 16 až 30 °C převážně na mělčinách s hloubkou do 10 m. Často je vídán u dna lagun, mělkých zátok či ústí řek, do kterých příležitostně proniká (schopen přežít ve sladké vodě). Preferuje mělčiny s maximální hloubkou do 10 m s písčitým či bahnitým dnem, ale jedinci byli pozorování i v hloubce okolo 100 m. Většinou je pozorován do vzdálenosti cca 2 km od pobřeží. Většinu času tráví na mořském dně, ale je pozorován i při vodní hladině, kam příležitostně vyplouvá.\n\nZ historických záznamů vyplývá, že v druhé polovině 18. století a začátkem 19. století byl piloun v letních měsících, když teplota vody byla vyšší, loven ve vodách okolo New Yorku a New Jersey. Až do 50. let 20. století se jednalo o běžný druh paryby, která žila v oceánu. Zdá se však, že na přelomu tisíciletí se oblast výskytu těchto paryb zmenšila o 90 %, přičemž asi 95 %populace bylo vyhubeno. V současnosti se jedná o kriticky ohrožený druh, kterému hrozí vyhynutí. V roce 2006 byl zařazen na Červený seznam ohrožených druhů IUCN.\n\nV oblastech Severního Atlantiku (Středozemní moře, Golfského zálivu a pobřežních vod USA) podobně jako v oblasti jihozápadní Afriky byl druh téměř zcela vyhuben. Na většině původních míst výskytu došlo k poklesu počtů jedinců, takže je zde druh na pokraji vyhynutí, či již zcela vyhuben. V současnosti v některých zemích probíhají pokusy o jeho záchranu. Lov pilounů je zakázán např. ve státních vodách Floridy a má se za to, že zbytky populace v Mexickém zálivu přežívají hlavně díky rozsáhlým mořským a pobřežním rezervacím.\n\nPiloun je dravá paryba, která se živí drobnými rybami, jako jsou parmice a sledi, či bezobratlými, kteří žijí na mořském dně. Malé ryby se snaží ochromit úderem rostra v jejich blízkosti nebo je s jeho pomocí vyrývá z mořského dna.\n\nPiloun dosahuje pohlavní dospělosti ve věku okolo 10. roku života. V této době dosahuje samec průměrně délky okolo 2,7 m a samice 3,6 m. Samice je po oplodnění březí přibližně jeden rok a následně rodí živá mláďata v počtu 15 až 20 mladých jedinců skrze kloaku (v oblasti Floridy v zimních měsících). Mláďata mají malé zoubky na lebečním výrostku pokryty ochrannou epitelovou tkání, což minimalizuje šanci na poranění matky během porodu.\n\nMláďata dosahují po narození průměrně délky 60 až 80 cm a většinou se zdržují v mělkých vodách do hloubky 30 cm s písčitým či bahnitým dnem. Starší jedinci se postupně přemisťují do hlubších vod poblíž říčních ústí.\n\nŘadí se mezi vejcoživorodé živočichy. Z pohledu reprodukční rychlosti druhu se jedná o pomalu se obnovující druh.\n\nPiloun mnohozubý byl na počátku 20. století hojně loven rekreačními rybáři, a to jak pro maso, údajně znamenité chuti, tak i pro játra, ze kterých se získává játrový olej používaný pro výrobu léků nebo mýdel. Kůže se používala na výrobu různého koženého zboží. Po vycpání často slouží jako suvenýr.\n\nNikdy nebyl cíleně průmyslově loven rybáři, ale stával se častým druhotným úlovkem v sítích. Jeho současná nízká celosvětová populace masivní rybolov již ani neumožňuje.\n\n\n"}
{"id": "342935", "url": "https://cs.wikipedia.org/wiki?curid=342935", "title": "Gubernie", "text": "Gubernie\n\nGubernie ( ) byla vyšší administrativně-územní jednotka Ruského impéria, zavedená carem Petrem I. Velikým při oblastní reformě roku 1708. V čele gubernie stál gubernátor jmenovaný carem. Gubernie neměly autonomii, neboť Ruská říše byla absolutistickým a centralizovaným státem.\n\nReforma z roku 1708 vytyčila prvních 8 gubernií:\n\n\nBěhem dalších několika let byla Ingermanlandská gubernie přejmenována na Petrohradskou (sídlem se stal Petrohrad, 1710) a byly založeny gubernie Rižská, Astrachaňská, Nižněnovgorodská a Revalská. Přechodně zanikla gubernie Smolenská, sídlem Azovské se stala Voroněž.\n\nOd roku 1719 se gubernie dělily dále na provincie a distrikty.\n\nPočet gubernií se s územím rozvojem Ruska neustále zvyšoval a jejich hranice se často měnily, stejně jako jejich další členění. Kateřina Veliká rozdělila Rusko na 40 gubernií, nižšími celky se staly újezd (celkem jich bylo okolo 500), pod újezdy pak na venkově volosť. Administrativní dělení se dále zkomplikovalo v 19. století, kdy byly (především v asijských částech země) zavedeny také oblasti. V roce 1917, kdy Ruské impérium zaniklo, existovalo 78 gubernií, z nichž 25 během dalších let připadlo osamostatněnému Polsku, Finsku a Pobaltí. Definitivně gubernie zanikly během sovětských reforem v letech 1924–1929, kdy se hlavní územní jednotkou postupně staly oblasti, jež v Rusku a dalších státech fungují dodnes.\n\nPři dělení Polska získalo Rusko značnou část někdejšího království, které se tradičně dělilo na vojvodství. Tento stav vydržel do roku 1837, kdy z osmi vojvodství vzniklo osm gubernií: Varšavská, Płocká, Kališská, Kielecká, Radomská, Lublinská, Siedlcká a Suwałská; později přibyla Piotrkowská, Łomżská a místo Siedlcké Chelmská. Polské gubernie zanikly s osamostatněním Polska roku 1918.\n\n"}
{"id": "342938", "url": "https://cs.wikipedia.org/wiki?curid=342938", "title": "Roger de Moulins", "text": "Roger de Moulins\n\nRoger de Moulins byl v letech 1177–1187 velmistrem rytířského řádu johanitů. Ve funkci velmistra řádu byl nástupcem Gilberta ze Sýrie.\n\nJohanité byli tradičními rivaly rytířského řádu templářů. Nicméně roku 1179 papež Alexandr III. Rogera přesvědčil, aby mezi oběma řády vyjednal mír. Roku 1184 proto Roger přicestoval do Evropy, doprovázen velmistrem templářů Arnoldem z Torrojy a jeruzalémským patriarchou Herakliem. Své cesty Roger využil i k založení poboček johanitského řádu v Anglii, Francii a německých zemích. Na své cestě zpět do Svaté země roku 1185 pomohl jihoitalským Normanům v útoku proti byzantské Soluni.\n\nBěhem Rogerovy působnosti ve funkci velmistra řád johanitů získával stále větší vliv na politiku křižáckého Jeruzalémského království. Roger de Moulins patřil do tábora odpůrců Guye de Lusignan a jeho spojenců jako byl baron z Keraku Renaud de Châtillon. Roger byl prvním, kdo odmítl předát Guyovi klíče od královské pokladnice, když byl roku 1186 korunován jeruzalémským králem. V dubnu se odebral jen se svou osobní stráží na templářský hrad La Fève, kam jej pozval velmistr templářů Gérard de Ridefort. 30. dubna večer se oběma velmistrům donesla zpráva, že jezdci sultána Saladina, kterým průjezd svým územím povolil sám hrabě z Tropolisu Raimond III. Gérard de Ridefrot propadl rozhořčení a rozhodl se nájezd Saracénů odrazit. Roger de Moulins jeho plán váhavě, aby nebyl pokládán za zbabělce, podpořil. Gérardovi se za večer podařilo postavit armádu z templářských i světských rytířů, zatímco Roger v nadcházející bitvě velel jen své osobní gardě, neboť přítomnost johanitů v oblasti byla minimální.\n\nV noci 1. května rytíři, u u Cressonských pramenů muslimské jezdce napadli. Saladinovi jezdci byli ve velké přesile a křižáky proto snadno během chvíle zmasakrovali. Roger de Moulins v bitvě padl, přežil jen velmistr Gérard de Ridefort se dvěma templáři, kterým se podařilo vyváznout. Po smrti Rogera se dočasné správy řádu chopil Guillaume Borrel, ale jako funkci správce vykonával jen krátkou dobu v roce 1187. Poté jako nejvyšší správce řádu sloužil Armengol de Aspa, až do roku 1190, kdy byl v průběhu třetí křížové výpravy zvolen nový velmistr Garnier z Náblusu.\n\n\n"}
{"id": "342943", "url": "https://cs.wikipedia.org/wiki?curid=342943", "title": "Lubomír Doležel", "text": "Lubomír Doležel\n\nLubomír Doležel (3. října 1922 Lesnice – 28. ledna 2017 Verona) byl česko-kanadský lingvista a literární teoretik, zabývající se především stylistikou, naratologií a teorií fikce. Patří k třetí generaci příslušníků českého strukturalismu, která začala do vědeckého života vstupovat po druhé světové válce. Od 70. let minulého století se spolu s Umbertem Ecem, Thomasem Pavelem a dalšími podílel na založení a rozvíjení teorie fikčních světů.\n\nPo studiích bohemistiky a rusistiky na Filozofické fakultě Univerzity Karlovy, která dokončil roku 1949 titulem PhDr., pracoval jako středoškolský učitel. Od roku 1953 byl zaměstnán v Ústavu pro jazyk český ČSAV, kde v roce 1960 založil oddělení matematické lingvistiky. Od roku 1965 působil na University of Michigan jako hostující profesor češtiny. V létě 1968 se vrátil do Československa a stal se zaměstnancem Ústavu pro českou literaturu ČSAV. Na konci roku se ovšem rozhodl odejít do Kanady, kde nejprve působil jako profesor na slavistickém oddělení University of Toronto. Roku 1982 byl pak jmenován profesorem na tamní katedře srovnávací literatury. O šest let později se stal emeritním profesorem, dále však působil jako hostující pedagog na řadě amerických, evropských i českých univerzit. Od roku 2009 žil v České republice.\n\nDoleželova vědecká dráha se sice dělí na etapu stylistickou a naratologickou, ale ve středu zájmu obou těchto období zůstává literární text jakožto svébytný umělecký fenomén. Zatímco jeho první dvě monografie, \"O stylu moderní české prózy\" (1960) a \"Narrative Modes in Czech Literature\" (1973, přepracovaná česká verze vyšla pod názvem \"Narativní způsoby v české literatuře\"), se zaměřovaly na „analýzu stylu promluvy a stylistiku promluvových typů“, od poloviny 70. let začal Doležel vytvářet „všeobecnou teorii literárního významu založenou na výsledcích modální logiky“. Toto jeho úsilí vyvrcholilo vydáním knihy \"Heterocosmica\" (1998), jejímiž hlavními tématy jsou narativní světy (založené na textové extensi, což je „složka významu textu daná vztahem k mimojazykovému světu a vyjádřená ve standardizované parafrázi textury“) a intensionální funkce (vycházející z textové intense, což je „složka významu textu nesená texturou“). Dvě zbývající Doleželovy monografie se zabývají historií teorie, resp. teorií historie. V knize \"Occidental Poetics\" (1990, česky pod názvem \"Kapitoly z dějin strukturální poetiky\") se Doležel nejprve zabývá výkladem postupného formování výzkumné tradice vědecké poetiky, v druhé části své práce pak popisuje její dynamický rozvoj ve 20. století. \"Fikce a historie v období postmoderny\" (2008) je Doleželovou reakcí na dobové stírání hranic mezi fikcí a historií, jeho odpověď nabízí pečlivě vedenou analýzu jejich odlišných světů.\n\nDoležel patří k vědcům, jejichž práce získala značnou mezinárodní odezvu, jeho „díla jsou pravidelně citována předními osobnostmi světové literární teorie“. Jeho průkopnické studie k teorii fikčních světů z poloviny 70. let ovlivnily v dalším desetiletí badatele, kteří se posléze stali spolutvůrci tohoto proudu literární analýzy (např. Marie-Laura Ryanová, Ruth Ronenová). V 90. letech se pak jeho dílo mimo jiné stalo jedním z inspiračních zdrojů předního amerického naratologa Davida Hermana. Od 90. let se též datuje Doleželův výrazný vliv na směřování české literární teorie, zatímco příslušníci střední generace se s jeho dílem poctivě vyrovnávají (např. Alice Jedličková, Tomáš Kubíček, Dalibor Tureček, Petr A. Bílek, Vladimír Papoušek), na mladší generaci má vliv přímo formativní (kupř. Bohumil Fořt, Ondřej Sládek). Koncem minulého desetiletí, v souvislosti s Doleželovým přesídlením do České republiky, se k tomuto vlivu přiřadilo i konkrétní úsilí o rozvoj české literární teorie. Patří k němu řízení edice Možné světy (spolu s P. A. Bílkem, P. Koťátkem a T. Kubíčkem), jež vychází v nakladatelství Academia a českému čtenáři zpřístupňuje základní díla teorie fikčních světů, i čestné předsednictví Brněnského naratologického kroužku (ustaveného roku 2011), jehož členové hodlají rozvíjet Doleželův literárněteoretický odkaz.\n\n„Domnívám se, že Haškův život a dílo sdílejí jeden základní vzorec organizace: pohyb v kruhu. V životě předepisuje tento vzorec opuštění určitého místa a po klikaté, v podstatě kruhové cestě návrat na výchozí místo. V Haškově životě způsobuje tento vzorec nedostatek směřování a pocity hluboké frustrace. V Haškově díle vytváří poetiku cyklů, akčních smyček, vracejících se míst a postav. Tato poetika je jak hlavní slabinou, tak hlavním kouzlem Haškova díla.“\n\n„V protikladu ke spekulativnímu teoretizování o literatuře, které je uvězněno v monotónní spirále opakujících se a bezvýchodných argumentů, prokázala poetika ve svých dějinách možnost kontrolovaného růstu vědění o literatuře. Současná poetika – v duchu vlastní tradice – pokračuje v plnění svých úkolů: být vědeckým jádrem literárního studia a neochvějným ochráncem autonomie básnického umění.“\n\n„Postmoderní literatura podstatně rozšířila náš fikční vesmír. (…) Avšak v současné konjunktuře mezisvětového cestování a mezihistorických setkání přesun fikční osoby z jednoho světa do druhého je pro spisovatele tak snadný, jako je snadné pro dítě přesunout figurku lega z jedné věže na druhou. Hra už není vzrušující, je načase vynalézt novou.“\n\n\n\n\nČlánky Lubomíra Doležela dostupné on-line:\n\n\nČeská literatura (články dostupné k 8. 9. 2012)\n\n\nLiterární noviny\n\n\nNaše řeč\n\n\nSlovo a slovesnost (články dostupné k 28. 3. 2013)\n\n"}
{"id": "342947", "url": "https://cs.wikipedia.org/wiki?curid=342947", "title": "Křeček", "text": "Křeček\n\nKřeček je obecné označení pro některé hlodavce z čeledi myšovití (Muridae), případně křečkovití. České názvosloví je však značně odlišné od současného názoru na skutečnou příbuznost. Jako „křeček“ se tak označuje velké množství rodů, ačkoliv v ČR je znám zejména křeček polní (\"Cricetus cricetus\") z rodu \"Cricetus\".\n\nKřeček je charakteristický svými zásobními vaky po obou tvářích, které může naplnit od tlamičky až po pas.\n\nPro orientaci v okolí je pro člověka nejdůležitější zrak. Následuje sluch a nakonec čich. U křečků je toto pořadí obrácené.\n\nStejně jako my poznáme člověka podle jeho vzhledu, ukládá si křeček do paměti vzory pachů a s jejich pomocí pak i po dlouhé době rozezná příslušníky stejného druhu, nepřátele i své chovatele. Páry nebo příbuzenstvo se rozeznávají podle skupinového pachu, který i přes jejich přirozené agresivní sklony zajistí mírné chování. Potravu je křeček schopen ucítit na velké vzdálenosti. Díky pachovým značkám, které zanechává třením svých mazových žláz o důležité předměty a místa, a díky svým výkalům a moči je křeček schopen orientovat se ve svém okolí i potmě. Současně tak označuje své území proti všem možným vetřelcům.\n\nSchopnost akustického vnímání je u křečků velice rozvinutá, jsou schopni vnímat také frekvence ze spektra ultrazvuku. To jim neslouží na obranu proti nepřátelům, ale spíše k vnitrodruhovému dorozumívání se. Tak mohou všechna mláďata (pro nás neslyšitelnými) zvuky přivolat svoji matku i otce, když je jim po opuštění rodného hnízda příliš zima, nebo mají hlad či žízeň. Křečci jsou schopni rozeznat různé tóny hlasu, či po nějakém čase poznat toho, kdo se o ně stará. Během dne křeček složí své ušní boltce, aby mohl nerušeně spát.\n\nJakožto noční tvor nedisponuje křeček nijak zvlášť dobrým zrakem. Vnímání tvarů a barev je patrně pouze nedostatečně rozvinuto. Naproti tomu je křeček se svýma po stranách posazenýma kulovitýma očima schopen jedním pohledem zachytit celé své okolí. Dá se říci, že křeček má opravdu široký rozhled - asi 110 stupňů. Na naše poměry je křeček ovšem poněkud krátkozraký, na vzdálenost větší než 1 metr je již stěží schopen rozeznat kontury. Pohyby, třeba blížícího se nepřítele je schopen rozeznat na větší vzdálenost. Na denním světle je křeček téměř slepý. To také vysvětluje jeho často pozorovatelnou lekavost, ocitne-li se náhle v neznámém prostředí.\n\nStejně jako hmatové vousky slouží rovněž jemné chloupky na bocích a na předních i zadních končetinách k orientaci v noci. S pomocí těchto speciálních chloupků a vousků je křeček schopen vnímat překážky, které se mu postaví do cesty. Kromě toho mu také pomáhají lépe odhadnout, zda je pro něho otvor či průlez dostatečně široký.\n\nZatímco některé systémy uznávají čeleď křečkovití (Cricetidae), jiné ji opouští a zařazují všechny její zástupce do čeledi myšovití (Muridae).\n\nJako křečkovití (Cricetidae) se označují nejen „křečci“ v českém slova smyslu, ale i například podčeleď hrabošovití (Arvicolinae). Typičtí křečci jsou pak rozděleni do několika dalších podčeledí, jako jsou například křečci praví (Cricetinae). Tolweb (Tree of life) uznává v čeledi křečkovití tyto skupiny:\n\n\nBiolib naopak křečkovité neuznává a zmiňuje se pouze o těchto skupinách myšovitých hlodavců:\n\n\n"}
{"id": "342949", "url": "https://cs.wikipedia.org/wiki?curid=342949", "title": "Pavel Bradík", "text": "Pavel Bradík\n\nIng. Pavel Bradík (* 11. února 1950, Zlín) je český regionální politik ODS, v letech 2000 až 2008 hejtman Královéhradeckého kraje.\n\nVystudoval Střední elektrotechnickou školu. V 70. a 80. letech pracoval jako ekonom a ekonomický náměstek v Drůbežářských závodech Černožice a při zaměstnání vystudoval Vysokou školu ekonomickou v Praze. V roce 1992 působil jako vedoucí finančního referátu.\n\nOd roku 1997 byl přednostou Okresního úřadu v Hradci Králové. V letech 2000 až 2008 zastával funkci hejtmana Královéhradeckého kraje za ODS. V krajských volbách v říjnu 2008 se neúspěšně ucházel o obhájení postu hejtmana.\n\nPavel Bradík je dále členem Rotary klubu a správní rady UHK - (Univerzita Hradec Králové). Volný čas tráví četbou, návštěvami divadla, poslechem hudby a zahrádkařením. Pavel Bradík je ženatý a má 3 děti.\n\nV únoru 2009 zveřejnil Krajský úřad Královéhradeckého kraje dodatek obchodní smlouvy se společností Immorent, který vlastní budovu, jež kraj postupně splácí. Podle ní byl nábytek pro budovu značně předražen, a proto krajský úřad začal podezřelé ceny analyzovat. Smlouvu o cenách nábytku podepsal s firmou Immorentem Pavel Bradík v době, kdy byl krajským hejtmanem.\n\n"}
{"id": "342952", "url": "https://cs.wikipedia.org/wiki?curid=342952", "title": "Libor Lukáš", "text": "Libor Lukáš\n\nLibor Lukáš (* 19. srpna 1961 Slavičín) je český politik a stavební technik, v letech 2004 až 2008 hejtman Zlínského kraje (mezi roky 2008 až 2012 první náměstek hejtmana), v letech 2000 až 2016 zastupitel Zlínského kraje, bývalý člen ODS.\nV letech 1976 až 1980 studoval na SPŠ stavební ve Zlíně, studium ukončil maturitou. S větším časovým odstupem v letech 2006 až 2009 vystudoval na Univerzitě Jana Amose Komenského bakalářský obor Masová a sociální komunikace.\n\nPůvodním povoláním je stavební technik, v 80. letech 20. století působil především při výstavbě dálniční sítě. Po roce 1989 byl tajemníkem radnice v Bojkovicích. Od roku 1993 se věnuje soukromému podnikání a řídí firmu poskytující komunální služby.\n\nLibor Lukáš je ženatý, s manželkou Ivou mají dva syny.\n\nDo politiky vstoupil, když byl v komunálních volbách v roce 1994 zvolen za ODS do Zastupitelstva obce Pitín na Uherskohradišťsku. V komunálních volbách v roce 1998 však mandát neobhájil. Vrátil se do něj až po volbách v roce 2002. Mandát pak obhájil v letech 2006, 2010, 2014 i 2018. Posledně jako nestraník za Soukromníky.\n\nV roce 2000 byl zvolen do Zastupitelstva Zlínského kraje a následně se stal náměstkem hejtmana. Post krajského zastupitele obhájil i v krajských volbách v roce 2004 a v letech 2004 až 2008 působil jako hejtman Zlínského kraje za ODS. V krajských volbách v říjnu 2008 neúspěšně usiloval o obhajobu postu hejtmana. Zůstal však krajským zastupitelem a po uzavření koaliční smlouvy s ČSSD a KDU-ČSL byl zvolen do pozice 1. náměstka hejtmana. V krajských volbách v roce 2012 se opět dostal do krajského zastupitelstva, ale zůstal pouze v roli opozičního zastupitele. Několik měsíců byl uváděn jako poradce premiéra Petra Nečase pro dopravu. V krajských volbách v roce 2016 již nekandidoval.\n\nV doplňovacích volbách do Senátu PČR v roce 2014 v obvodu č. 80 – Zlín kandidoval za ODS. V prvním kole získal 16,52 % hlasů, skončil druhý a postoupil do druhého kola spolu s kandidátem KDU-ČSL Patrikem Kunčarem. Ve druhém kole získal 36,83 % hlasů a nebyl tak zvolen senátorem.\n\nTaké ve volbách do Senátu PČR v roce 2018 kandidoval v obvodu č. 80 – Zlín, tentokrát však jako nestraník za Soukromníky. Podpořila ho i ODS. Se ziskem 27,21 % hlasů skončil v prvním kole voleb na 2. místě a ve druhém kole se utkal s lidovcem Patrikem Kunčarem. Opět s ním však prohrál poměrem hlasů 39,22 % : 60,77 %.\n\nV červnu 2019 začal spolupracovat s hnutím Trikolóra.\n\n"}
{"id": "342955", "url": "https://cs.wikipedia.org/wiki?curid=342955", "title": "Josef Pavel (politik)", "text": "Josef Pavel (politik)\n\nJosef Pavel (* 1. října 1952 Opava) je regionální politik ODS, v letech 2000 až 2008 hejtman Karlovarského kraje.\n\nAbsolvoval Střední ekonomickou školu v Karlových Varech a Střední hotelovou školu v Mariánských Lázních. Od roku 1973 pracoval jako provozní referent, od roku 1976 jako vedoucí střediska Lázeňského hotelu Thermal v Karlových Varech. V roce 1985 dokončil Právnickou fakultu Univerzity Karlovy.\n\nV letech 1986 až 1996 byl náměstkem a ředitelem karlovarského Grandhotelu Pupp. Od roku 2008 byl generálním ředitelem lázeňského hotelu Thermal v Karlových Varech. V polovině července 2014 jej z funkce odvolalo nové předsednictvo státní firmy Thermal-F, která hotel řídí, a to kvůli nespokojenosti akcionáře (tj. Ministerstvo financí ČR pod vedením Andreje Babiše) s hospodářskými výsledky společnosti v posledních letech.\n\nV roce 1996 byl za ODS zvolen primátorem města Karlovy Vary a poté znovu v roce 1998. V roce 2000 byl zvolen hejtmanem Karlovarského kraje a znovu v roce 2004. Se vstupem České republiky do Evropské unie se stal i členem evropského Výboru regionů.\n\nV krajských volbách 2008 za ODS neúspěšně kandidoval na znovuzvolení hejtmanem, když jím vedená kandidátka získala jen 18,08% hlasu, zatímco ČSSD 31,39% hlasů.\n\nVe volbách 2010 kandidoval do senátu za obvod č. 1, z prvního kola postoupil se ziskem 15,32 % hlasů spolu s dosavadním senátorem Janem Horníkem (22,25 %), ve druhém kole obdržel 28,24 % hlasů a nebyl zvolen.\n\n"}
{"id": "342958", "url": "https://cs.wikipedia.org/wiki?curid=342958", "title": "Ivo Toman", "text": "Ivo Toman\n\nIvo Toman (* 7. července 1966 Vysoké Mýto) je český politik za Občanskou demokratickou stranu, po sametové revoluci československý poslanec Sněmovny lidu Federálního shromáždění, počátkem 21. století regionální politik a krátce i hejtman Pardubického kraje.\n\nVystudoval Stavební fakultu ČVUT v Praze, obor pozemní stavby. Pak pracoval v podniku Stavoprojekt Choceň jako projektant.\n\nPatří mezi zakládající členy Občanské demokratické strany. Ve volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Východočeský kraj). Ve Federálním shromáždění setrval do zániku Československa v prosinci 1992. V parlamentu pracoval v hospodářském výboru a byl místopředsedou parlamentního klubu.\n\nPo rozpadu Československa nastoupil na Okresní úřad Ústí nad Orlicí, kde po osm let zastával funkci zástupce přednosty a vedoucího kanceláře. V letech 2002-2008 byl členem republikového smírčího výboru ODS.\nV roce 2000 byl jmenován do funkce zástupce ředitele Krajského úřadu Pardubického kraje a vedoucího kanceláře ředitele. V krajských volbách v říjnu 2004 se stal krajským zastupitelem a náměstkem hejtmana. V únoru 2008 byl zvolen pro zbytek funkčního období hejtmanem Pardubického kraje. V krajských volbách v říjnu 2008 v čele kandidátky ODS neúspěšně usiloval o obhájení hejtmanského postu. V prosinci 2008 se stal členem Výkonné rady ODS.\n\nJe členem představenstva firem Přístav a.s. a EAST BOHEMIAN AIPORT a.s. V roce 2005 ho Ministerstvo školství ČR jmenovalo členem Správní rady Univerzity Pardubice. Zasedá v dozorčí radě podniku EVO Pardubice, a.s. a ve správní radě firmy Technopark Pardubice, k.s. 5. ledna 2009 ho vláda jmenovala zmocněncem vlády pro liniovou výstavu rychlostní silnice R35 (od roku 2016 značené dálnice D35). 13. července 2009 ho kabinet pověřil navíc i obdobnou koordinační rolí pro dálnici D11. Tento post zastával do srpna 2010, kdy se stal náměstkem ministra dopravy. V říjnu 2011 se stal také předsedou dozorčí rady Českých drah. Ve funkci náměstka řešil v červenci 2012 problémy se startem nového registru vozidel, koncem října 2012 byl kvůli nim z funkce na ministerstvu odvolán. Krátce poté byl jmenován ředitelem odboru regionální dopravy Českých drah.\n\nBydlí v Chocni. S manželkou Michaelou (ředitelka Rehabilitačního ústavu v Brandýse nad Orlicí) má dceru Michaelu a syna Filipa.\n\n"}
{"id": "342961", "url": "https://cs.wikipedia.org/wiki?curid=342961", "title": "Aspartam", "text": "Aspartam\n\nAspartam je jedno z nejznámějších umělých náhradních sladidel. Je asi 200krát sladší než sacharóza, bez chuťově výrazných vedlejších pachutí. Na trhu se objevuje pod různými obchodními značkami (nejznámější je asi \"NutraSweet\", dále pak \"Canderel\", \"Equal\", \"Fansweet\", \"Irbis\"). Jeho dopady na zdraví jsou předmětem sporů a spekulací. Na potravinách bývá označován jako \"Aspartame\", \"APM\" nebo \"E951\".\n\nAspartam byl objeven ve společnosti Searle v roce 1965 při výzkumu léku proti vředům. Od přelomu 60. a 70. let firma Searle prováděla testy s perspektivou pro komerční využití. Poprvé byl schválen v roce 1983 americkým Úřadem pro kontrolu léčiv (FDA, Food and Drugs Administration).\n\nAspartamem se v současné době používá jako náhražka cukru v potravinách, především v tzv. nízkoenergetických nápojích a jako korigens v některých tekutých perorálních léčivech a přípravcích pro hygienu ústní dutiny. Aspartam je přísadou ve více než 6 000 druzích potravinářských výrobků.\n\nAspartam je dipeptid, který je složen ze dvou aminokyselin (L-asparagové a L-fenylalaninu), které se běžně vyskytují v bílkovinách v přírodě (přesněji je methylesterem tohoto dipeptidu). Je to bílý krystalický prášek, málo termostabilní, a proto se doporučují jeho kombinace s acesulfamem K. Protože je teplotně nestálý, nemůže být používán na pečení (těsto se „nenafoukne“ jako při pečení se sacharosou). Aspartam se totiž při teplotách nad 196 °C rozpadne na výchozí složky, a tím ztratí svou sladkou chuť. Z tohoto důvodu se aspartam sype na moučníky až po upečení. Vzhledem k používání nízkých dávek je jeho kalorická zátěž (0,02 kcal/g) zanedbatelná. Jedním z metabolitů aspartamu v lidském těle je fenylalanin, je tedy nevhodný pro konzumenty trpící fenylketonurií.\nPři dlouhém skladování se aspartam postupně rozkládá a ztrácí svou sladivost.\nTyto látky můžou být i toxické – oddělí se methanolová složka, ovšem ta zcela vytěká. Při teplotě 30 °C se rozkládá jen pomalu, při vyšších teplotách rychleji. Například cola uchovávaná při teplotě 40 °C obsahuje po 8–10 týdnech jen 40 % původního množství aspartamu. Při teplotě 30 °C je třeba k dosažení stejného efektu doby asi 20 týdnů.\n\nPři zpracování je v těle metabolizován jako bílkovina, přičemž vzniká malé množství toxického metanolu. Z 0,35 l sladkého nápoje vznikne 18 mg methanolu, přičemž maximální doporučená (bezpečná) denní dávka methanolu je podle FDA 7,1 až 8,4 mg na kilogram hmotnosti příjemce (tj. pro 60 kg člověka je to 426 až 504 mg). Při metabolizaci přírodních sladkých nápojů vzniká metanol také, často ve vyšším množství (ze stejného množství pomerančového džusu vznikne 23 mg metanolu, z jablečného džusu 29 miligramů, z grepového džusu 65 miligramů a z rajčatové šťávy dokonce 107 mg. Tedy 6× více než z nápoje s aspartamem). Při metabolizaci přírodních sladkých nápojů – na rozdíl od nápojů slazených aspartamem – vzniká ovšem současně i ethanol, který lidský organismus před škodlivými účinky methanolu chrání.\n\nAspartam byl předmětem polemik a nepravdivých zpráv již od dob svého schválení americkým úřadem pro potraviny a léčiva (FDA) v roce 1974. Kritici tvrdí, že schválení provázel střet zájmů, poukazujíce na kvalitu počátečních výzkumů, jež potvrzovaly bezpečnost aspartamu, a předložili řadu údajných zdravotních rizik, které mohou být spojeny s užíváním aspartamu.\nPlatnost těchto tvrzení byla ověřována a následně zamítnuta.\nPoužití aspartamu bylo povoleno pro používání do potravin ve více než devadesáti zemích, včetně České republiky, s oficiálním stanoviskem FDA, že se jedná o „jednu z nejvíce testovaných přídatných látek, které byly úřadem schváleny“ a bezpečnost aspartamu je „nepochybná“. Dosavadní existující klinické zázemí ukazuje, že aspartam je v množství, které je v současnosti povolené pro použití jako neenergetické sladidlo, naprosto bezpečný. Ovšem i závěry EFSA jsou netransparentní a zpochybňována.\n\nKumulativní účinky z přijmu vícero potravin, obsahujících Aspartam, nejsou prozkoumány a u konzumentů většího množství potravin s Aspartamem příjem methanolu může několikrát překročit limit EPA (\"Environmental Protection Agency\").\n\nStudie provedená v roce 2012 odhalila negativní vliv dlouhodobé konzumace aspartamu na nervovou soustavu krys.\n\nV roce 1984 se objevily zprávy arizonského ministerstva zdravotnictví, že se objem methylalkoholu v Aspartamu při vyšších než obvyklých teplotách zvyšuje nad přípustnou úroveň a stává se toxickým. FDA na to odpověděla, že podobné úrovně methylalkoholu se objevují přirozeně v ovocných džusech a že je tudíž riziko nepodložené. Běžný nápoj slazený aspartamem (0,35 l) se přemění na 18 mg metanolu, což je příliš malé množství na to, aby mohlo organizmu nějak uškodit. Ze stejného množství pomerančového džusu vznikne 23 mg metanolu, z jablečného džusu 29 mg, z grepového džusu 65 mg a z rajčatové šťávy dokonce 107 mg (tedy 6× více než z nápoje s aspartamem).\n\nJe potřeba dalších studií ke stanovení pevného závěru ohledně jeho škodlivosti, množství studií nedává jasný závěr a důkazy o jeho škodlivosti jsou prozatím kontroverzní.\n\nAspartam je velmi nebezpečný při poruchách enzymatické činnosti, které jsou příčinou onemocnění zvaného fenylketonurie (PKU). Osoby postižené touto nemocí nemohou v těle přirozenou cestou snižovat látky, které vznikají z aspartamu (aminokyselina fenylalanin). Aspartam obsahuje mimo jiné právě fenylalanin, který při zmíněné nemoci tělo nedokáže zpracovat. Vysoká koncentrace fenylalaninu v krvi tak může způsobit poškození mozku. U citlivějších osob se použití aspartamu mohou objevit silné bolesti hlavy. Kromě toho byly zaznamenány bolesti břicha, nevolnost, zmámenost, poruchy vidění, ztráta paměti, deprese a alergie kůže. Před nedávnem se objevily poznatky, které vyvolaly diskusi o tom, že aspartam je rizikovým faktorem při vzniku mozkových nádorů. \n\nAspartam neškodí zubům a je vhodný pro diabetiky.\n\nPodle tvrzení v knize \"Doba jedová\" od Anny Strunecké (známé jako odpůrkyně přídatných látek v potravinách) byl Aspartam původně vyvinut jako bojová neurotoxická látka. Měl ovlivňovat myšlení nepřítele na bojišti a v zázemí měl být roznášen kontaminovanou vodou a dlouho trval spor, zda aspartam schválit jako potravinářské sladidlo. Tyto skutečnosti však nelze ověřit z odborných zdrojů a vyskytují se na konspirativních webových stránkách, odkud je Strunecká čerpala.\n\nAnna Strunecká v knize \"Doba jedová\" tvrdí, že náruživý konzument nápojů slazených aspartamem do sebe může dostat až 250 miligramů metanolu denně, což prý 32× překračuje bezpečný limit. Podle FDA je sice maximální doporučená (bezpečná) denní dávka metanolu 7,1 až 8,4 mg, ale na kilogram tělesné hmotnosti. Pokud tedy člověk váží 60 kilogramů, je nutné výše uvedené číslo hmotností člověka vynásobit. Toho si zřejmě prof. Strunecká nevšimla, a proto píše o 32× překročeném limitu.\n\n\n\n"}
{"id": "342970", "url": "https://cs.wikipedia.org/wiki?curid=342970", "title": "Chabičov", "text": "Chabičov\n\nNázev Chabičov má více sídel:\n"}
{"id": "342972", "url": "https://cs.wikipedia.org/wiki?curid=342972", "title": "Jiří David (výtvarník)", "text": "Jiří David (výtvarník)\n\nJiří David (* 28. srpna 1956, Rumburk) je český malíř, fotograf a umělec. Je spoluzakladatelem umělecké skupiny \"Tvrdohlaví\", která vznikla v roce 1987. Jeho mediálně nejznámějším dílem bylo neonové srdce nad Pražským hradem, kterým se loučil s Václavem Havlem ve funkci prezidenta republiky.\n\nJiří David od 2. poloviny 80. let výrazně spoluvytváří podobu i atmosféru českého umění. Svými malbami s volným využíváním znaků a politických symbolů významně formoval postmoderní program na přelomu 80. a 90. let, kdy se také začal věnovat instalacím objektů a psaní textů reflektujících pozici umělce a umění ve společnosti. Jiří David se také věnuje mediální angažovanosti. Proměnlivost uměleckého vyjádření neumožňuje jednoznačné zařazení tohoto umělce.\n\n\nSám o sobě říká:\nAutorský projekt \"Skryté podoby\" byl realizován v Čechách, Polsku, Německu, Rakousku, Francii a USA. Základem se stala metoda, vyvinutá na počátku 20. století a okrajově používaná pro antropologická a psychologická studia - frontální záběry obličeje rozdělené v negativu na přesně stejné poloviny a složení nových snímků: pravostranného a levostranného. Portrétovanými jsou významné osobnosti z oblasti politiky, kultury, vědy i sportu z celého světa. David zkoumá tváře jako znak, jako nositele biologicko-psychických daností a výlučnost jedinců. Soubor vznikal pět let a obsahuje více než stovku \"podobizen\", pravopravých a levolevých dvojic.\n\nFotografie francouzské sochařky Louise Bourgeois z cyklu \"Skryté podoby\", byla 9. února 2006 v londýnské aukční síni Sotheby’s úspěšně vydražena za 2160 britských liber. Fotografie byla poprvé vystavena v roce 1995 v galerii Rudolfinum, Praha.\n\nTakovéto zachycení poloviny obličeje, jako bylo použito v projektu \"Skryté podoby\", lze chápat jako snahu o zachycení tzv. „sluneční podstaty“ člověka (sebevědomí, mužská část), která ovládá levou polovinu mozku a „měsíční podstaty“ (obraznost, ženská část) ovládající pravou polovinu. Nervové dráhy se kříží, takže levá hemisféra inervuje pravou stranu těla a pravá levou. Pokud symetricky spojíme 2 levé a pravé poloviny obličeje, dostaneme fotografie dvou různých osobností, které žijí v člověku – sluneční a měsíční, vědomé a nevědomé, denní a noční, mužské a ženské poloviny člověka. Tuto asymetrii lidské tváře lze pozorovat také pomocí vhodně nastavených zrcadel.\n\nSoubor na fotografiích tematizuje dětské násilí a manipulaci. Díla zachycují spoutané děti a působí jako výtvarné upozornění na jejich zneužívání. Hlavní hrdinové - oběti jsou děti, převážně chlapci kolem deseti, jedenácti let, jejich hračky, anonymní obličejové masky, vycpaná zvířata, barevné, zlaté, stříbrné pytle, vojenské deky, provazy, dráty, řetězy, řemeny.\n\nJiří David o ní řekl:\nJiří David \"rozbrečel\" sedmnáct velmi důležitých mužů, které viděli plakat snad jen jejich nejbližší, v některých případech možná ani ti ne. Pláč je silný emocionální prožitek, ve kterém lidská bytost projevuje nejhlubší city. Ke svému projektu David uvádí, že v euroatlantické civilizaci je to vymyšleno tak, že chlapi nebrečí, a pokud ano, nanejvýš na filmovém plátně. Když už si chlapi nemůžou pomoci, dají průchod svým emocím v soukromí. Je to smutné, ale na veřejnosti je mužský pláč pořád čímsi podezřelým, u politiků lze v takovém případě hovořit dokonce o jeho nepřípadnosti.\n\nJiří David vybral osobnosti, o nichž se domnívá, že mají nebo měli velký světový vliv: George Bush, Tony Blair, Silvio Berlusconi, Ariel Šaron, Jacques Chirac, Václav Havel, Usáma bin Ládin, Jan Pavel II. a další. V Davidově výběru chybí ženy.\nDavid pro svůj záměr použil agenturní oficiální snímky a naskenované fotografie z novin. Hezké ženy z reklamních plakátů a silní krásní mužové jsou přece manipulovaný mediální mýtus stejně jako oficiální portréty použitých státníků. Záměr autora byl ten, že autor manipuloval již manipulované, použitím neoficiálních soukromých fotografií by David ničeho podobného nedocílil. David dodal:\nJiří David ztvárnil čtrnáct předních teroristických skupin jako automobilové závodníky oblečené v naprosto stejných uniformách, s bílou formulí v pozadí. Rozlišitelní byli jen díky černobílým visačkám s názvem teroristické skupiny včetně jmen archandělů (Gabriel, Uriel, Rafael). Série končí portrétem madony s děťátkem. Jednalo se o teroristické skupiny IRA – Irská republikánská armáda (Severní Irsko), Hizballáh (Libanon), Hamas (Palestina), ETA – Euskadi Ta Askatasuna (Španělsko), Óm šinrikjó (Japonsko), Armata Corsa (Francie) a Al-Káida (Afghánistán).\n\n17 metrů široké, 15 metrů vysoké a asi 500 kg těžké neonové srdce na Pražském hradě, poprvé slavnostně rozsvícené Václavem Havlem 17. listopadu 2002, upomínalo na Václava Havla, který symbol srdce připojoval ke svému podpisu. Původně mělo být na Hradě umístěno do 2. února kdy Václavu Havlovi končil prezidentský mandát.\n\nProti kritikům, zejména Václavu Klausovi a Vladimíru Železnému, dílo hájil tím, že nemá jít o neonovou reklamou na člověka, ale že má být mimo jiné symbolem pro dorozumění, sílu pozitivní komunikace, pro odbourávaní ideologických nánosů klišé a zla, symbolem pro normální, obyčejnou nemedializovanou lásku a dotyky smrtelníků. Podle Davida se toto srdce stalo jednoznačným lakmusovým papírkem citu (pro a proti) v naší společnosti. Pražští památkáři označili srdce za nevhodné a nevkusné. Krom lidí, kterým se nápad líbil, se ozývali též četní kritici, z nichž některým se srdce nelíbilo z estetického a památkového hlediska, a podle některých se neonovým srdcem často označují veřejné domy. Václav Havel v Českém rozhlase řekl: „To jenom v Čechách jsou proti tomu protesty. Jsem velmi rád, že srdíčko na Hradě svítilo v době summitu NATO, protože i to snad mohlo zdůrazňovat, že tady nejde o sjezd nejvyšších generálů, papalášů, politiků, a jejich večeře a obědy. Že tady jde opravdu o ochranu elementárních lidských vztahů, lásky k bližnímu, lidské svobody, a kdo chce, i v srdíčku tento symbol může vidět. (…) Srdci je vytýkáno, že je to jakýsi můj symbol. To mě vůbec nenapadlo - jedině narcis mi může takový narcismus přisuzovat. Srdce je znamení, které provázelo celou naši takzvanou sametovou listopadovou nenásilnou revoluci. Všude jsme je malovali a mě to zbylo u podpisu. Ale to není důvod, proč tam je.“\n\nČlenové skupiny Ztohoven 14. ledna 2003, v předvečer prezidentské volby, v níž byl nakonec zvolen Václav Klaus, vylezli na lešení a zakryli asfaltovou lepenkou levou polovinu svítícího objektu a změnili jej tak v otazník. Předchozí dva pokusy (30. prosince 2002 a v lednu 2003) jim překazila policie. Správa Pražského hradu v reakci na to Srdce odpojila od elektrického proudu. Pachatelé byli po činu zadrženi policií, ale ministr kultury s prezidentem Havlem čin uznali jako „umění ve volném prostoru“ a zajistili pachatelům beztrestnost. Autor původního srdce Jiří David se marně snažil přesvědčit Správu Pražského hradu, aby provedenou úpravu díla zachovala. Akci označil za pozitivní a za pachatele se postavil. Skupina Ztohoven vydala manifest, v němž svůj čin okomentovala: „Jestliže se vytratí láska a porozumění, jestliže lidstvo přestane vnímat sdělení těch, kteří jsou jejich součástí, a bude zkoumat pouze formy, a ne obsahy, zbudou jen otazníky. Ty samé otazníky, které se rozsvěcují spolu s diskusemi o budoucnosti českého trůnu a směřování lidstva vůbec. Jsou vám tedy otazníky bližší než jistota tepajících srdcí?“\n\nNorský restauratér Nils Jebens, provozovatel restaurace Kampa Park, v reakci na srdce nechal rozsvítit v lednu na Hergetově cihelně, patřící Sebastianu Pawlowskému, další tři karetní symboly – listy, piky a kára. Pawlowskému za to hrozila pokuta až do výše 100 000 korun od magistrátu za nepovolenou úpravu historické památky. Václav Havel tuto akci nekomentoval, a mluvčí Martin Krafl uvedl, že pan prezident nechal umístit srdce na Hrad z recese a to rozsvícení dalších symbolů lze považovat také za recesi, v podstatě nejvtipnější odpověď na prezidentův žertík.\n\nSlavnostní zhasnutí srdce, plánované na pátek 31. ledna 2003 (původně plánovaný termín 2. únor byl změně kvůli časové zaneprázdněnosti Václava Havla), překazili aktivisté Greenpeace, kteří těsně před akci do srdce vyvěsili transparent s nápisem „War?“, jímž protestovali proti Havlově podpoře invaze Spojených států do Iráku. Proto zaměstnanci Správy Pražského hradu srdce zhasli před plánovaným časem.\n\nV únoru 2006 chtěl vlastník artefaktu, Světová rozvojová organizace (WDO), umístit toto srdce nad kábulským stadionem, kde příslušníci Talibanu popravovali své odpůrce. Exprezident Václav Havel však podle slov svého tajemníka Jakuba Hladíka nedal k takovému umístění souhlas, o který WDO žádala. Exprezident Václav Havel však k tomu nedal souhlas údajně z obavy, že srdce bude chápáno jako náboženský symbol křesťanské víry a její ikony Panny Marie a vyvolá tak náboženské střety. Jiří David vyjádřil zklamání, že srdce nebude nikde vystaveno, a poukaz na Havlovy pochybnosti označil za výmluvu, která má zakrýt skutečnost, že WDO nebyla s to dotáhnout realizaci do konce.\n\nK 17. prosinci 2012 u příležitosti ročního výročí úmrtí Václava Havla byla v Bruselu na budově Altiero Spinelli na návrh vedení hlavního města Prahy umístěna odlehčená replika srdce (s hliníkovou konstrukcí místo ocelové váží jen 300 kg místo původních 500 kg). Pražský radní Václav Novotný k tomu řekl, že jen málokterá politická osobnost je v Evropě tak pozitivně vnímaná jako Václav Havel a umístění Srdce na Evropský parlament je důstojnou připomínkou jeho odkazu. Srdce má být v Bruselu umístěno do konce ledna 2013.\n\nJiří David dne 9. března 2010 představil v Praze na náměstí Franze Kafky takzvanou Klíčovou sochu, jenž má symbolizovat jeho osobní polemiku s vývojem v České republice po 20 letech od sametové revoluce. Dílo je vysoké 7 metrů, váží přes 1 tunu a její podstavec váží 8 tun. Na toto dílo bylo použito přes 85 000 klíčů nejrůznějších barev a tvarů. Veřejnou sbírku klíčů uspořádala společnost Vodafone. Klíčová socha se skládá z 8 písmen slova \"REVOLUCE\", která jsou umístěna vertikálně nad sebou. Největší písmeno \"R\", které je postaveno nejvýše, drtí ostatní písmena a pro toto písmeno byl zvolen font z novin Rudé právo. Na písmeno \"E\" pak byl použit font z nápisu na tehdejším socialistickém toaletním papíru, písmeno E má připomínat rozdrcenou komunistickou legitimaci. Tato plastika bude kolovat po českých a moravských městech a poté se bude hledat stálé umístění v Praze.\n\nSkulpturu \"DNA vodopád\" vytvořil Jiří David z neonových trubic v roce 2012. Je instalována na průčelí Galerie Miroslava Kubíka, Smetanovo náměstí v Litomyšli.\n\n\n\n\n"}
{"id": "342975", "url": "https://cs.wikipedia.org/wiki?curid=342975", "title": "Zápas na Letních olympijských hrách 1952", "text": "Zápas na Letních olympijských hrách 1952\n\nNa olympijských hrách v Helsinkách v roce 1952 bylo v zápasnických soutěžích rozděleno celkem 16 sad medailí a to osm sad v řecko-římském zápase a osm sad ve volném stylu. O medaile bojovali pouze muži.\n\nPoprvé se do bojů o medaile zapojili zápasníci Sovětského svazu a ihned se stali zápasnickou velmocí, když v řecko-římském zápase zvítězili v polovině, tj. ve čtyřech kategoriích a dvě vítězství přidali ve volném stylu.\n\nDo bojů o medaile zasáhlo 244 zápasníků z 37 zemí:\n"}
{"id": "342977", "url": "https://cs.wikipedia.org/wiki?curid=342977", "title": "Arguň", "text": "Arguň\n\nArguň ( , ) je řeka na hranicích Zabajkalského kraje v Rusku a autonomní oblasti Vnitřní Mongolsko v ČLR. Je dlouhá 1620 km. Plocha povodí měří 164 000 km².\n\nPravou zdrojnicí řeky je Chaj-lar-che, která pramení v pohoří Velký Chingan v ČLR. Levou zdrojnicí se na konci 20. století stala řeka Kerulen, která vytvořila stálý odtok z jezera Chulun núr a její dolní tok tak ústí do řeky Chaj-lar-che na rusko-čínské hranici, kde se mění její název na \"Arguň\". Ta teče nejprve v široké dolině, přičemž také říční údolí je rozlehlé. Tam do ní zprava vtéká řeka Derbul. Níže směrem k soutoku s Šilkou se dolina zužuje. Pod tímto soutokem se již řeka jmenuje Amur, jehož je tak \"Arguň\" pravou zdrojnicí.\n\nZdrojem vody jsou převážně dešťové srážky. Zamrzá na konci listopadu a rozmrzá na začátku května.\n\nVodní doprava je možná. V řece žije přibližně 60 druhů ryb, z nichž se průmyslově zpracovávají především amuři, kapři a kety.\n\nOd 2. poloviny 17. století po řece vedla tržní cesta ze Sibiře k centrům východní Číny.\n"}
{"id": "342984", "url": "https://cs.wikipedia.org/wiki?curid=342984", "title": "Elf (hudební skupina)", "text": "Elf (hudební skupina)\n\nElf byla blues rocková skupina, kterou v roce 1967 založili zpěvák a baskytarista Ronnie James Dio, klávesista Doug Thaler, bubeník Gary Driscoll a kytaristé Nick Pantas a David Feinstein. Dio ve skupině začínal jako zpěvák a baskytarista, role baskytaristy se vzdal v roce 1973, kdy ho nahradil Craig Gruber. Feinstein byl Diův bratranec. Thalera v roce 1972 nahradil Mickey Lee Soule. Skupina se původně nazývala \"The Electric Elves\", tento název si v roce 1968 zkrátila na \"The Elves\" a od roku 1972 do rozpadu v roce 1975 se jmenovala Elf. Pod tímto názvem také vydala svá jediná tři alba s názvy \"Elf\" (1972), \"Carolina County Ball\" (1974) a \"Trying to Burn the Sun\" (1975). Skupina se rozpadla v roce 1975 a Dio, Driscoll, Gruber a Soule přešli do nové skupiny Ritchieho Blackmorea s názvem Rainbow. V této sestavě skupina Rainbow nahrála jediné album a ještě v roce 1975 z ní všichni členové mimo Dia a Blackmorea odešli.\n\n\n"}
{"id": "342985", "url": "https://cs.wikipedia.org/wiki?curid=342985", "title": "Die Reklamation", "text": "Die Reklamation\n\nDie Reklamation (Reklamace) je první album německé hudební skupiny Wir sind Helden (My jsme hrdinové), vydané 7. července 2003. Bezprostředně po vydání dosáhlo 6. místa v německých hitparádách alb a postupně vystoupalo až na druhé místo. \"Die Reklamation\" patří ještě dnes k nejprodávanějším německým albům vůbec a stalo se dvakrát platinovým. V Rakousku dosáhlo 3. a ve Švýcarsku 38. místa v hitparádě.\n\nV roce 2004 vyšlo album v nové verzi s červeným titulním obrázkem a bonusovým DVD, které se dalo koupit i samostatně.\n\n\n\n\n\n\n\n"}
{"id": "342986", "url": "https://cs.wikipedia.org/wiki?curid=342986", "title": "Beatrix", "text": "Beatrix\n\nBeatrix je varianta jména Beatrice, latinského původu, které nese více žen:\n\n\n\n"}
{"id": "342987", "url": "https://cs.wikipedia.org/wiki?curid=342987", "title": "Erich Raeder", "text": "Erich Raeder\n\nErich Johann Albert Raeder (24. dubna 1876 Wandsbek – 6. listopadu 1960 Kiel) byl vrchní velitel německého válečného námořnictva před a v průběhu druhé světové války, a to až do svého odvolání Hitlerem v květnu 1943. Jeho nástupcem byl velkoadmirál Karl Dönitz. Byl nositelem nejvyšší německé námořní hodnosti velkoadmirál (\"Großadmiral\"). Byl první německý námořník, který tuto poctu obdržel od dob Alfreda von Tirpitz. V Norimberském procesu byl odsouzen k doživotnímu vězení, ale 26. září 1955 byl z důvodu nemoci propuštěn a věnoval se psaní pamětí.\n\nErich Raeder se narodil do středostavovské rodiny ředitele školy ve městě Wandsbek v pruské provincii Šlesvicko-Holštýnsko v Německém císařství. V roce 1894 mladý Erich vstoupil do císařského námořnictva. V roce 1912 se stal náčelníkem štábu admirála Franz von Hippera. Na této pozici sloužil i v průběhu první světové války a účastnil se i bitvy u Jutska v roce 1916. V roce 1922 byl Raeder povýšen do hodnosti kontradmirála a v roce 1925 do hodnosti viceadmirála. V říjnu 1928 byl povýšen do hodnosti admirála a zároveň byl jmenován velitelem Reichsmarine, námořnictva Výmarské republiky.\n\nPoté, co Německo prohrálo první světovou válku, bylo německé loďstvo, které stále ještě představovalo mocnou námořní sílu, internováno na britské námořní základně ve Scapa Flow. Tato internace loďstva vycházela z klauzule Versailleské smlouvy. 74 lodí bylo vydáno do britských rukou, ale námořníci raději 21. června 1919 svoje lodě potopili. Rozkaz k potopení celé flotily vydal admirál Ludwig von Reuter, který doufal, že tímto činem zachrání čest německého námořnictva. Potopením lodí sice Němci zabránili tomu, aby je Britové převzali do svého loďstva, ale zároveň tím poslali ke dnu všechny moderní a bojeschopné lodě. Německo tímto krokem fakticky přestalo být námořní mocností. Navíc v poraženém Německu, které bylo zmítáno hospodářskými krizemi, byla stavba nových lodí nemyslitelná. A také zde působila omezení, která byla na Německo uvalena vítěznými spojenci. Především byla zakázána stavba bitevních lodí s výtlakem větším než 10 000 tun. Přesto již však ve 20. letech zahájily některé loděnice jednání s námořními důstojníky o výstavbě nových lodí. V těchto dobách také vznikl zcela nový typ lodě, který byl nazýván kapesní bitevní loď nebo prostě \"Panzerschiff\" (pancéřová loď). První lodí tohoto typu byla Lützow a poté byly postaveny ještě Admiral Scheer a Admiral Graf Spee.\n\nPoté, co se Adolf Hitler stal 30. ledna 1933 říšským kancléřem, bylo rozhodnuto o přestavbě německého loďstva pro případnou válku s Francií a hlavně Velkou Británií. 20. dubna 1936 Hitler povýšil admirála Raedera do hodnosti \"Generaladmiral\". Do jeho pravomoci také dal velení nad přestavbou loďstva. Byl vypracován tzv. „plán Z“, který byl přijat poté, co si Hitler vymohl revizi smlouvy z Versailles, která omezovala německou armáda a to včetně námořnictva natolik, že nebylo možno jej považovat za mocnost. Hitler si však vymínil revizi této smlouvy a Velká Británie dovolila, že Německo smí vlastnit 45 % tonáže britského loďstva. 31. října 1938 byl plánovacímu výboru předložen finální návrh plánu Z, který vytvořil viceadmirál Guse. Návrh předpokládal, že Německo vybuduje flotilu se dvěma bitevními loďmi typu Bismarck – Bismarck a Tirpitz, k nim se přidají dvě lodě třídy Gneisenau, které budou v roce 1942 opatřeny děly ráže 380 mm, tři nové bitevní křižníky s výtlakem 32 000 tun a šesti děly ráže 380 mm a vysokou rychlostí. Navíc se předpokládalo, že dále bude do roku 1948 doplněn na 12 lodí, dvě letadlové lodě s výtlakem 23 200 tun, z nichž už byla loď Graf Zeppelin spuštěna na vodu 8. prosince 1938, ale poté byla několikrát zastavena a definitivně byla stavba ukončena v roce 1943, pět těžkých křižníků o výtlaku 10 000 tun, čtyři lehké křižníky a devět výzvědných křižníků, 47 torpédoborců, 54 torpédových člunů a celkem 229 ponorek. Počty měly být do roku 1948 navýšeny podle potřeb. Plán byl navíc doplněn o výstavbu bitevních superlodí třídy H, které měly být podle posledních plánů vyzbrojeny osmi děly ráže 406 mm a výtlakem blížícím se 100 000 tunám. Tento plán byl však opuštěn, protože válka vypukla dříve než plán předpokládal.\n\nV roce 1939 byl Raeder povýšen do hodnosti velkoadmirála (\"Großadmiral\") a později naplánoval operaci Weserübung, ve které Německo dobylo Norsko a Dánsko. Ačkoli tato operace byla spojena se značnými ztrátami německého loďstva a letectva, bylo cíle dosaženo.\n\nRaeder nebyl příznivcem operace Seelöwe, což bylo krycí jméno pro německou invazi na území Velké Británie. Přesto však schvaloval německé korzárské výpravy do Atlantiku a výpravy na pomoc německým vojskům v severní Africe. S jeho obdobím ve funkci velitele německého loďstva je spojen hlavně začátek korzárských výprav hladinových lodí a hlavně také ponorková válka, která však vyvrcholila až za jeho nástupce Karla Dönitze, který byl do té doby vrchním velitelem ponorkového loďstva. Ponorky byly navíc po zničení většiny hladinových lodí jedinými plavidly, kterými mohlo Německo bojovat proti spojencům v Atlantiku i jiných mořích.\n\nPo napadení Sovětského svazu 22. června 1941 bylo německé námořnictvo nuceno bojovat nejen v Atlantiku, ale také v severních mořích, aby zastavilo spojenecké konvoje se zásobami pro Sovětský svaz. 31. prosince 1942 došlo k bitvě v Barentsově moři, kde bylo silnější německé loďstvo zahnáno na útěk slabší ochranou konvoje JW 51B, a tento neúspěch hladinového loďstva byl důvodem Hitlerova sporu s Raederem o dalším osudu hladinových lodí. Hitler chtěl většinu zbývajících lodí rozebrat a sázel hlavně na ponorky. Po roztržce s Hitlerem, kdy byl Raederovi vyčítán stav Kriegsmarine, požádal velkoadmirál o zproštění služby koncem ledna 1943.\n\nPo odchodu ze služby byla Raederovi udělena funkce admirál – inspektor, ale v činné službě již nebyl. Po odchodu z velení ještě vedl dvě německé delegace, k maďarskému regentu Horthymu a na pohřeb bulharského cara Borise III.\n\nPo skončení války byl Raeder obviněn před Mezinárodním soudním tribunálem z válečných zločinů, které mu byly prokázány v Norimberském procesu. Za vedení válečných akcí a za plánování invaze do Norska a Dánska, při které utrpěla i Velká Británie značné ztráty lodí, byl odsouzen k doživotnímu vězení. \n\nNutno podotknout, že Raeder nebyl odsouzen za vedení námořní války, kde se za něj mimo jiné ve svém vyjádření postavil i americký admirál Nimitz, který potvrdil, že americké vedení války nebylo v Tichém oceánu příliš odlišné. Také britská admiralita svým vyjádřením vyvracela Raederovo obvinění. Odsouzen byl na základě vedení útočné války zejména proti Norsku, ačkoliv sami Britové hodlali obsadit Norsko pouze několik dnů poté, co proběhla německá invaze. \n\nRaeder po vynesení rozsudku požádal o změnu trestu na smrt zastřelením, ale nebylo mu vyhověno. Z důvodů závažné nemoci byl však 26. září 1955 propuštěn. Po propuštění se věnoval sepisování svých pamětí \"Mein Leben\" (Můj život), které byly vydány v roce 1957. Erich Raeder zemřel v Kielu 6. listopadu 1960.\n\n\n\n"}
{"id": "342988", "url": "https://cs.wikipedia.org/wiki?curid=342988", "title": "Dáma s kaméliemi (muzikál)", "text": "Dáma s kaméliemi (muzikál)\n\nDáma s kaméliemi je muzikál Michala Pavlíčka volně inspirovaný motivy stejnojmenné divadelní hry francouzského prozaika a dramatika Alexandra Dumase mladšího. Hraje se v pražském Divadle Ta Fantastika, kde měl premiéru 23. listopadu 2007. V hlavní roli vystupovala bez alternace Bára Basiková (původně měla hrát také Lucie Bílá, ta ale svou účast kvůli dalším povinnostem odřekla), od září 2008 do muzikálu nastoupila Iva Marešová, která Báru Basikovou nahradila v době jejího těhotenství. Basiková se pak exkluzivně představila na poslední repríze 27. září 2009. \n\nZpěvačka Markéta usiluje o hlavní roli v Dámě s kaméliemi, proto kontaktuje vlivného Barona, který představení produkuje. Omylem však napíše mladému studentovi práv Adamovi, který se do ní ihned zamiluje. Markéta však začne vztah s Baronem a získá vytouženou hlavní roli. Adam o ní však stále stoji, nosí ji květiny, čeká na ní před jejím bytem. Markéta se s ním blíže seznámí, zamiluje se do něho a společně odjíždějí na venkov. Markéta tak opouští Barona i celé připravované obrovské turné.\n\nV druhé půli sledujeme zamilovaného Adama a Markétu, která se však zdá nemocná. Adam se o ní stará. Markétu navštíví její manažerka a kamarádka Sabina a snaží se jí přesvědčit, aby se vzpamatovala z té šílené lásky a vrátila se do šoubyznysu. Markéta ji však odmítá. Adam odjíždí do města zařídit převod dědictví po matce a Markétu navštíví jeho otec. Přesvědčí jí, že má na Adama špatný vliv, protože nedokončil studia a utratil veškeré své úspory. Markéta Adama opouští, vrací se k Baronovi, spouští své velké turné. Adam je na ni velice rozzloben. Markéta se však velkého comebacku nedočká, neboť umírá. Adam ji těsně před smrtí odpouští.\nMarkéta:\nAdam:\nBaron:\nSabina:\nKristýna:\nOtec Adama:\nŽelva 1:\nŽelva 2:\nŽelva 3:\n\nZačátkem února 2008 vyšla studiová nahrávka tohoto muzikálu v podobě CD (koupit). CD bylo pokřtěno 31.3.2008 exkluzivním koncertním provedením tohoto muzikálu v Retro Music Hall. Kmotrem alba se stal Daniel Hůlka.\n\n\"Obsah s odkazy na hudební ukázky:\"\n01. O čem ženy sní \"(Bára Basiková)\"\n02. Jak se točí svět \"(Miloslav König)\"\n03. Líbej mě jako déšť I. \"(Eva Kratochvílová, Vojtěch Dyk)\"\n04. Bledá \"(Vojtěch Dyk)\"\n05. Kdo umí žít \"(Kamil Střihavka)\"\n06. K lásce já \"(Bára Basiková)\"\n07. Matahari \"(Dagmar Součková)\"\n08. Copak je vám, pane? \"(Bára Basiková, Vojtěch Dyk)\"\n09. Číča \"(Marcus Tran)\"\n10. Líbej mě jako déšť II. \"(Bára Basiková)\"\n11. Jachtou si tě polechtám \"(Václav NOID Bárta)\"\n12. Plavem něžnou tmou \"(Bára Basiková)\"\n13. Letí vteřina \"(Bára Basiková, Miloslav König)\"\n14. Nech se unést \"(Bára Basiková, Miloslav König)\"\n15. Svatební \"(Bára Basiková)\"\n16. Budeš hotová \"(Dagmar Součková, Michal Pavlíček)\"\n17. Poušť \"(Bára Basiková)\"\n18. Nechci tě milovat \"(Bára Basiková, Vojtěch Dyk)\"\n19. Lásky se nezříkej \"(Václav NOID Bárta)\"\n20. Zavátá \"(Bára Basiková)\"\n21. Zlá lásko \"(Miloslav König)\"\n\n\n\n"}
{"id": "342989", "url": "https://cs.wikipedia.org/wiki?curid=342989", "title": "Církevní fond (Polsko)", "text": "Církevní fond (Polsko)\n\nCírkevní fond (pol. \"Fundusz Kościelny\") je fondem bez právní subjektivity, z něhož polský stát částečně přispívá na provoz církví a náboženských společností.\n\nCírkevní fond byl zřízen v roce 1950 v souvislosti se zabavením značné části církevního nemovitého majetku komunistickým státem. Církevní fond měl podle nahrazovat církvím ztracené příjmy ze zestátněného majetku a poskytovat duchovním určité materiální zabezpečení pro výkon jejich povolání. Zákon předpokládal, že fond bude čerpat prostředky z výnosů ze zabaveného církevního majetku a státních dotací. Protože zabavený majetek nebyl nikdy inventarizován, staly se jediným zdrojem příjmů fondu staly státní dotace.\n\nV současnosti jsou z fondu plně nebo částečně hrazeno sociální a zdravotní pojištění duchovních (tvoří 80-90% výdajů fondu), dále jsou z fondu poskytovány dotace na charitativní a osvětovou činnost církví a na rekonstrukci památkově chráněných sakrálních objektů.\n\n\n"}
{"id": "342991", "url": "https://cs.wikipedia.org/wiki?curid=342991", "title": "Jacques Rouffio", "text": "Jacques Rouffio\n\nJacques Rouffio (14. srpna 1938 Marseille – 8. července 2016) byl francouzský režisér.\n\n\n"}
{"id": "343000", "url": "https://cs.wikipedia.org/wiki?curid=343000", "title": "Jelva", "text": "Jelva\n\nJelva, Jolva popř. Ijulva ( , , , ) je řeka v Komiské republice v Rusku. Je dlouhá 255 km. Plocha povodí měří 3340 km².\n\nPramení z jižních výběžků Četlaského Kameně v Timanském krjaži. Ústí zprava do Vymu (povodí Vyčegdy).\n\nZdrojem vody jsou převážně sněhové srážky. Průměrný roční průtok vody činí přibližně 11 m³/s.\n\nNa dolním toku je splavná pro vodáky.\n"}
{"id": "343003", "url": "https://cs.wikipedia.org/wiki?curid=343003", "title": "FC Bohemians Praha", "text": "FC Bohemians Praha\n\nFC Bohemians Praha je bývalý pražský fotbalový klub v konkursu hrávající nejnižší fotbalovou soutěž v Praze - III. třídu, skupinu B. Je také aktérem sporů souvisejících se jménem Bohemians.\n\nFC Bohemians Praha je původním klubem se slavnou historií, který se dostal v roce 2004 do finančních problémů, které vedly až k vyhlášení konkursu 1. února 2005. Správce konkursní podstaty poté prodal právo na účast v soutěžích ČMFS a registrace hráčů včetně mládeže na AFK Vršovice, později přejmenované na Bohemians 1905. Na provedení této transakce je podáno majitelem FC Bohemians Praha Michalem Vejsadou několik soudních žalob a stížností u ČMFS. Samotný klub FC Bohemians Praha od sezóny 2005/06 čtyři sezóny nehrál žádnou soutěž, než jej na jaře 2009 Michal Vejsada přihlásil do nejnižší pražské fotbalové soutěže, kterou bude hrát s amatéry na hřišti na pražském Střížkově.\n\nDnes se jeví, že správce konkurzní podstaty Ing. Vladimír Huml při zpeněžování majetku FC Bohemians Praha a.s. v roce 2005 nejednal dle zákona o konkurzu. SKP Huml byl v roce 2007 odvolán z konkurzu a na jeho místo nastoupil SKP JUDr. Tuma, který zjistil nedodržování zákona o konkurzu při zpeněžování majetku a zpeněžený majetek zapsal zpět do konkurzu. Bohemians 1905, která majetek neoprávněně získala, podala dle ZKV vylučovací žalobu, kterou však u Městského soudu v Praze prohrála (rozsudek není pravomocný, možné odvolání). Obžalovaní z porušování zákona o konkurzu byli představitelé Bohemians 1905 Mgr. Petr Svoboda a Lukáš Přibyl (ten zemřel v roce 2012). Petr Svoboda dostal v srpnu 2014 roční podmínku a povinnost uhradit škodu ve výši 8 milionů Kč.\n\nDne 7. července 2011 rozhodl Úřad průmyslového vlastnictví, že práva na ochrannou známku v podobě klokana v dvojkruží a nápisem Bohemians Praha pro provozování činnosti oddílu kopané náleží Bohemians 1905. Rozhodnutí nabylo právní moci 11. července 2011.\n\nKe dni 1. července 2012 ukončil Výkonný výbor FAČR členství FC Bohemians Praha ve fotbalové asociaci z důvodu probíhajícího konkurzu.\n\nDne 5. listopadu 2013 předseda Fotbalové asociace Miroslav Pelta oznámil odkoupení akcií \"Vejsadovy Bohemky\" a tím částečné vyřešení sporu o jméno Bohemians.\n\nZdroj: \n\n"}
{"id": "343007", "url": "https://cs.wikipedia.org/wiki?curid=343007", "title": "FC Stavo Artikel Brno 1999/00", "text": "FC Stavo Artikel Brno 1999/00\n\nTento článek se podrobně zabývá soupiskou a statistikami týmu FC Stavo Artikel Brno v sezoně 1999/2000.\n\n\n\n\n\n\n\n\n"}
{"id": "343008", "url": "https://cs.wikipedia.org/wiki?curid=343008", "title": "Řecko-bulharská smlouva o přátelství a neútočení", "text": "Řecko-bulharská smlouva o přátelství a neútočení\n\nŘecko-bulharská smlouva o přátelství a neútočení byla podepsána 31. července 1938. Představovala revizi mírové smlouvy z Neuilly z roku 1919. Bulharsko mohlo jménem Balkánské dohody znovu obnovit vyzbrojování, dále se zavázalo neměnit silou územní status quo na Balkánském poloostrově. Charakteristické pro smlouvu ale bylo, že v ní nebylo zmíněno bulharské členství v Balkánské dohodě.\n"}
{"id": "343009", "url": "https://cs.wikipedia.org/wiki?curid=343009", "title": "Bylo nás pět", "text": "Bylo nás pět\n\nBylo nás pět má více významů.\n\n\n"}
{"id": "343017", "url": "https://cs.wikipedia.org/wiki?curid=343017", "title": "Unipetrol RPA", "text": "Unipetrol RPA\n\nUNIPETROL RPA, s.r.o. je dceřiná společnost společnosti Unipetrol zabývající se rafinací, petrochemií a agrochemií (odtud zkratka RPA).\n\nSpolečnost byla založena 21. září 2006, 1. ledna 2007 byly společnosti CHEMOPETROL, UNIPETROL RAFINÉRIE a UNIPETROL RPA sloučeny do jedné firmy s názvem UNIPETROL RPA.\n\nSpolečnost je rozdělena na jednu výrobní a tři obchodní jednotky: BUI - Unipetrol rafinérie, BUII - Monomery a agroprodukty a BUIII - Polyolefiny.\n\n\nSpolečnost Unipetrol RPA vznikla 1. ledna 2007 sloučením Unipetrolu RPA se společností Chemopetrol a Unipetrol Rafinérie. Nástupnickou společností se stal Unipetrol RPA jako společnost s ručením omezeným, jejímž jediným společníkem je Unipetrol.\n\nSpolečnost UNIPETROL RPA 1. ledna 2017 dokončila integraci dceřiné společnosti Česká rafinérská do svých struktur. Česká rafinérská zanikla a v rámci Unipetrolu RPA vznikla nová organizační jednotka nazvaná UNIPETROL RPA, s. r. o. – RAFINÉRIE, odštěpný závod.\n\nV rámci restrukturalizace skupiny Unipetrol došlo k 1.1.2016 ke sloučení společností Unipetrol RPA a Benzina pod názvem Unipetrol RPA. Benzina tak začala fungovat jako odštěpný závod společnosti Unipetrol.\n\nV červnu 2016 společnost Unipetrol RPA podepsala smlouvu o koupi akcií se společností Anwil, díky které získala 100% podíl ve společnosti Spolana.\n"}
{"id": "343018", "url": "https://cs.wikipedia.org/wiki?curid=343018", "title": "Neuillyská smlouva", "text": "Neuillyská smlouva\n\nNeuillyská smlouva, podepsaná 27. listopadu 1919 v Neuilly-sur-Seine u Paříže, představuje mírovou smlouvu mezi vítěznými mocnostmi první světové války a poraženým Bulharskem.\n\nNa základě této smlouvy muselo Bulharsko vrátit Rumunsku Dobrudžu, kterou okupovalo během první světové války, a odstoupit nově vzniklému Království Srbů, Chorvatů a Slovinců několik pohraničních území - zapadni pokrajnini: oblast Strumice v Makedonii, okolí městeček Bosilegrad a Caribrod (za komunistického režimu přejmenován na Dimitrovgrad) a několik vesnic na pravém břehu Timoku v dnešním Srbsku. Především pak Bulharsko přišlo o přístup k Egejskému moři připojením celé Thrákie k Řecku. \n\nKromě územních ztrát byla bulharská armáda omezena na 20 000 mužů, zakázána byla všeobecná branná povinnost, válečné loďstvo s výjimkou pobřežních člunů a těžké dělostřelectvo. Bulharsku byly uloženy reparace ve výši 2,6 miliardy zlatých franků, později byla tato částka snížena zhruba na čtvrtinu. Dále ukládala smlouva povinnost vrátit archívy, umělecké předměty a cennosti, které Bulhaři ukořistili na okupovaných územích v průběhu 1. světové války.\n\n\n"}
{"id": "343028", "url": "https://cs.wikipedia.org/wiki?curid=343028", "title": "Velká cena Japonska silničních motocyklů 2007", "text": "Velká cena Japonska silničních motocyklů 2007\n\nVelká cena Japonska silničních motocyklů 2007 se uskutečnila od 21. září – 23. září 2007 na okruhu Twin Ring Motegi.\n\nMožná nejdůležitější závod v kariéře čekal na Caseyho Stonera.Mladý australan měl šanci už tady v Motegi získat pro sebe titul mistra světa.Stačilo by mu k tomu jenom skončit před Valentinem Rossim.\nDucati se v Japonsku dařilo,když tu vyhrála v posledních dvou ročnících díky Lorisi Capirossimu.\n\nV Estorilu ovšem Stoner na své rivaly Rossiho a Pedrosu nestačil a Valentino Rossi řekl, že rozhodně nedá Stonerovi titul tak jednoduše a že se chystá zvítězit i v následujících závodech ve zbytku sezóny.\n\nZajímavá situace byla k vidění v Portugalsku, když z posledního místa ze závodu odstoupil Alex Hofmann z odůvodněním, že nemá motivaci pokračovat na posledním místě. Luis d'Antin s Hofmannem ukončil smlouvu a jako náhradu za němce zvolil zkušeného japonce Shinichiho Itoha.\n\nAlex de Angelis,současný jezdec třídy 250cc přestoupí do královské třídy MotoGP v roce 2008 jako jezdec týmu Gresini-Honda.\n\nDaniel Pedrosa prodloužil smlouvu u týmu Repsol-Honda až do roku 2009.\n\nMelandri předjíždí Eliase a Haydena a jde na 5. místo.\nRossi předjíždí Haydena a jde na 6. místo.\nde Puniet předjíždí Rossiho a jde na 6. místo.\nde Puniet předjíždí Akiyoshiho a Pedrosu a jde na 3. místo.\nRossi předjíždí Akiyoshiho a jde na 6. místo.\nde Puniet jede mimo trať a propadá se na 8. místo.\nRossi předjíždí Pedrosu a jde na 3. místo.\nCapirossi zajíždí do boxů pro výměnu motorky a vrací se na 9.místě.\nAkiyoshi jede do boxů pro výměnu motorky a vrací se na 9.místě.\nPo výměně motorek je pořadí:Capirossi,de Puniet,Elias,Rossi,Guintoli,Stoner.\nPedrosa padá a končí.\nRossi má problémy s motorkou a jede do boxů a vrací se na 14.místě.\n\nCasey Stoner se stal druhým nejmladším mistrem věta v královské třídě.Získal tak titul mistra světa pro Austrálii poprvé od dob Micka Doohana,který kraloval královské třídě v letech 1994–1998.\n\nLoris Capirossi dokázal zvítězit letos poprvé a v Motegi už potřetí za sebou.\n\nRandy de Puniet se postavil na stupně vítězů poprvé v královské třídě.Na stupních vítězů stál naposledy ve Velké ceně Velké Británie 2005,kterou vyhrál,ale to ještě ve třídě 250cc.\n\nRovněž Sylvain Guintoli si dojel pro největší úspěch ve třídě MotoGP.Naposledy takového úspěchu dosáhl ve Velké ceně Valencie 2003 kdy skončil na 4.místě.\n\nmokrý závod\nBarbera předjíždí S.Aoyamu a Lorenza a jde na 5. místo.\nS.Aoyama předjíždí Lorenza a jde na 6. místo.\nBarbera předjíždí Kallia a jde na 4. místo.\nKallio předjíždí H.Aoyamu a jde na 4. místo.\nTakahashi jede mimo trať a propadá se na 5. místo.\n"}
{"id": "343030", "url": "https://cs.wikipedia.org/wiki?curid=343030", "title": "Prub", "text": "Prub\n\nPrub popř. Prupt ( , ) je řeka v Komiské republice v Rusku. Je dlouhá 163 km. Plocha povodí měří 3230 km².\n\nPramení na severovýchodním okraji vysočiny Severní Úvaly a teče uprostřed lesů. Ústí zleva do Severní Keltmy (povodí Vyčegdy).\n\nZdrojem vody jsou převážně sněhové srážky. Průměrný roční průtok vody ve vzdálenosti 61 km od ústí činí přibližně 18 m³/s.\n"}
{"id": "343031", "url": "https://cs.wikipedia.org/wiki?curid=343031", "title": "Alexandr Ort", "text": "Alexandr Ort\n\nAlexandr Ort (20. září 1926 Klatovy – 14. června 2014 Klatovy ) byl český historik a politolog, jehož oborem zájmu byla česká a zahraniční politika a mezinárodní vztahy.\n\nVystudoval na Vysoké škole politické a sociální a v akademickém prostředí již zůstal. Od roku 1949 působil postupně na Universitě 17. listopadu, na Vysoké škole politických a hospodářských věd, na Fakultě mezinárodních vztahů UK, a především v Ústavu pro mezinárodní politiku a ekonomii, kde zastával několik let post zástupce ředitele. Zabýval se zejména vnitřní a vnější politikou Francie a teorií mezinárodních vztahů. Jelikož byl aktivním účastníkem pražského jara 1968, musel po nástupu normalizace akademické prostředí opustit.\n\nPo sametové revoluci obnovil pedagogickou činnost na Právnické fakultě Univerzity Karlovy a Fakultě mezinárodních vztahů VŠE, kde stál u vzniku Střediska mezinárodních studií Jana Masaryka, nejstaršího českého pracoviště zaměřeného na výuku a výzkum mezinárodní politiky a diplomacie. Vyučoval i na Komenského univerzitě v Bratislavě a VŠMVV v Praze, svou pozornost soustředil na problematiku evropské integrace a české diplomacie. Zasedal v několika redakčních radách, jezdil přednášet do zahraničí a kromě toho zastával post předsedy správní rady Nadace Jiřího z Poděbrad pro evropskou spolupráci, jakož i Výboru sdružení Za evropský dům.\n\nJe autorem řady publikací, z nichž některé byly přeloženy do cizích jazyků, a rovněž překladů knih z francouzštiny a ruštiny.\n"}
{"id": "343037", "url": "https://cs.wikipedia.org/wiki?curid=343037", "title": "James Edward Tierney Aitchison", "text": "James Edward Tierney Aitchison\n\nJames Edward Tierney Aitchison (28. října 1836 Nimach, Indie – 30. září 1898 Mortlake, Surrey) byl anglický lékař, botanik a cestovatel. Jeho oficiální autorská zkratka je \"Aitch\" ale používá se také \"Aitchis\".\n\nAitchison získal roku 1858 lékařský titul na univerzitě v Edinburghu. Podnikl cesty mimo jiné i do Afghánistánu a Kašmíru. Roku 1883 se stal členem Royal Society of London.\n\nAnglický botanik William Botting Hemsley po něm pojmenoval druh \"Aitchisonia\" z rodu \"Rubiaceae\".\n\n\n"}
{"id": "343038", "url": "https://cs.wikipedia.org/wiki?curid=343038", "title": "Bohumil Svoboda", "text": "Bohumil Svoboda\n\nBohumil Svoboda (* 20. září 1924 Brno) je český katolický filmový pracovník, politik, spisovatel a publicista. Po řadu let byl blízkým spolupracovníkem kardinála Tomáška.\n\nV dětství byl členem Legio Angelica pod vedením P. Klementa. Vystudoval Arcibiskupské gymnázium v Praze a poté pokračoval ve studiu na Filozofické fakultě Univerzity Karlovy a FAMU. Z FAMU byl v lednu 1949 pro svoji víru vyloučen, na Filozofické fakultě dokončil studium doktorskou prací na téma \"Thomas More a jeho utopie\" a byl promován na doktora filozofie.\n\nPo studiu se snažil věnovat filmu, ale to mu komunistický režim v 50. letech dlouhodobě neumožnil. V 60. letech pracoval v experimentálním multimediálním divadle Laterna magika, které ve své době představovalo světovou avantgardu. S Laternou magikou se dostal v roce 1968 do Texasu na světovou výstavu Hemisfair, kde dostal nabídku na práci pro divadlo Dallas Theater Center, kde pracoval v letech 1969–1971.\n\nPo návratu do ČSSR pracoval jako redaktor víkendové přílohy deníku \"Lidová demokracie\", který byl orgánem Československé strany lidové. Později byl nedobrovolně přesunut do týdeníku \"Naše rodina\", kde pracoval až do 80. let. Po omezenou dobu také redigoval \"Katolické noviny\". Trvale spolupracoval s katolickým disentem a podzemní církví, obvykle v pozici „těsně na hranici povoleného“. Od roku 1985 organizoval tzv. Obrodný proud v Československé straně lidové.\n\n28. listopadu 1989 byl zvolen prvním místopředsedou Československé strany lidové a v této pozici se zúčastnil řady jednání a událostí sametové revoluce. Byl členem hlavního výboru Masarykova demokratického hnutí. Vzhledem ke svému věku neměl další mocenské ambice a po čase v politice skončil. V roce 1994 založil Občanské sdružení Karel IV. (zpočátku pod názvem Nadace Karla IV.) a do roku 2007 byl jeho předsedou. Později se věnoval publicistice, zejména sepisoval biografická díla o katolických osobnostech v komunistickém režimu.\n\n5. července 2012 mu byla udělena pamětní medaile České biskupské konference „za celoživotní angažovanost ve prospěch dobra“ a 8. června 2013 dostal „Cenu předsedy KDU-ČSL za občanskou statečnost“.\n\nJe ženatý a má dva syny: Tomáše (* 1959) a Pavla (* 1962).\n\n\n"}
{"id": "343039", "url": "https://cs.wikipedia.org/wiki?curid=343039", "title": "Antonín Frel", "text": "Antonín Frel\n\nAntonín Fröhlich-Frel (11. června 1894, Dolní Újezd – 3. ledna 1970, Hranice) byl moravský učitel, historik a spisovatel.\n\nNejvýznamnější a také nejznámější osobností a zároveň rodákem Dolního Újezda je bezesporu Antonín Fröhlich-Frel. Narodil se v obci Dolní Újezd č. 20 jako syn Františka Fröhlicha a Cecilie roz. Libigrové, zemřel v nemocnici v Hranicích a je pohřben v Dolním Újezdě. Studoval na střední škole v Lipníku nad Bečvou a dále na Veřejné chlapecké škole, posléze na c. k. Ústavu ku vzdělávání učitelů v Příboře, kde absolvoval v roce 1914.\n\nJeho prvním místem působení bylo Veselíčko, kde v roce 1914 nastoupil jako učitelský praktikant, ale brzy musel na frontu první světové války, takže se do školy vrátil až v roce 1918. Kromě Veselíčka působil po válce ještě krátce v Radvanicích. Na Veselíčku se také oženil 30. května 1922 s Marií Tomanovou, dcerou kastelána veselíčského zámku. Měli spolu dvě děti – Jiřího a Alenu. Jeho žena Marie Tomanová byla učitelkou v Dolním Újezdě, kde po ní Frel v roce 1925 nastoupil a vrátil se tak do svého rodiště. Ve škole postupně povyšoval, až se stal v roce 1931 řídícím učitelem. V roce 1946 si Antonín Fröhlich nechal změnit jméno na Frel.\n\nKromě učení a vydávání vlastivědného sborníku Záhorské kroniky se angažoval v mnoha dalších oborech. Snad nejlépe to vystihuje zápis, který o sobě napsal do výkazu činnosti v roce 1966. Uvádí zde, že je mimo jiné okresním konzervátorem, předsedou sekce ochrany přírody, členem sekce památkové péče, předsedou místní komise památkové péče v Lipníku, předsedou socialistické akademie Lipník nad Bečvou. Dále knihovník lidové knihovny, kronikář, člen školské a kulturní komise a předseda Československého ovocnářského a zahrádkářského svazu, to vše již v Dolním Újezdě.\n\nJeho dodnes nejčastěji uváděným počinem bylo redigování Záhorské kroniky „vlastivědného sborníku Záhoří a Pobečví“, jejíž počátky spadají do minulého století a jsou provázeny finančními problémy. Antonín Fröhlich se vydávání ujal takřka po patnáctileté přestávce, když v roce 1925 začal 8. ročníkem. V první fázi dospěl až k 21. květnu 1941 a ročníku 23., kdy došlo k úřednímu zastavení Záhorské kroniky a její samostatné části Pověsti našeho kraje jako nežádoucích sborníků. Po válce se Záhorskou kroniku povedlo ještě na léta 1946–1950 (ročníky 24–27) obnovit. V letech 1947–1950 vycházela ještě příloha nazvaná Vlastivědná besídka mládeže, která obsahovala jednak přetisky některých starších článků a jednak hádanky, křížovky, aktuality a agitace. Právě články s tematikou posledních dvou uvedených byly z úředních míst stále více požadovány proto, aby mohla Záhorská kronika vůbec vycházet. Přestože byla 17. května 1950 v národní škole uspořádána kladně hodnocená výstavka časopisu, které se zúčastnili i zástupci ONV Hranice na Moravě a KNV Olomouc, časopis spěl ke svému konci. Protože nebylo znovu zažádáno o vydavatelské oprávnění, byla Záhorská kronika 28. března 1951 úředně zrušena a zanikla úplně.\n\nV samotné záhorské kronice za Frelovy redakce najdeme vedle pověstí a pohádek různé články historické, vlastivědné, národopisné, přírodopisné, genealogické, meteorologické a spoustu dalších, včetně prezentace literatury zaslané různými autory. V této době se dá napočítat více než dvě stě přispívajících autorů. Ty také Frel občas sezval na schůzky pracovníků a přátel Záhorské kroniky a šlo celkem o pět schůzek. Antonín Frel za svého života udělal obrovský kus práce jak pro celý kraj, tak přímo pro Dolní Újezd. Sepisoval vše, co se týkalo historie Dolního Újezda, a podařilo se mu nashromáždit vskutku úctyhodné množství materiálu. V Záhorské kronice také uveřejnil krátké dějiny Dolního Újezda.\n\n"}
{"id": "343040", "url": "https://cs.wikipedia.org/wiki?curid=343040", "title": "Dvořákova stezka", "text": "Dvořákova stezka\n\nDvořákova stezka je stezka vedoucí po levém břehu Vltavy mezi Kralupy nad Vltavou a Nelahozevsí, v pásu mezi břehem řeky Vltavy na jedné straně a železniční tratí 090 (částí I. tranzitního železničního koridoru) a pískovcovou Lobečskou skálou s tzv. nelahozeveskými železničními tunely na druhé straně. V kralupské i nelahozeveské části jde o oficiální označení veřejného prostranství. Antonín Dvořák tudy z rodné Nelahozevsi jako chlapec chodíval k příbuzným do Kralup. \n\nDvořákova cesta je název turistické trasy KČT č. 0018 značené červeným pásovým značením, která vede z Kralup nad Vltavou po Dvořákově stezce do Nelahozevsi a pokračuje dále směrem k Řípu. Je součástí evropské dálkové trasy E10. Z Nelahozevsi vede kolem centrálního tankoviště ropy nad Podhořany a přes Nové Ouholice a Vepřek, před nímž podchází dálnici D8. Z Vepřku do Mlčechvost původně vedla trasa zčásti po velvarsko-mělnické silnici I/16, ale někdy kolem roku 2005 byla přeložena k Vltavě na původní těleso železniční trati, opuštěné po vybudování nového železničního tunelu. Z Mlčechvost vede trasa přes Jeviněves do Ctiněvsi, kde na ni navazuje severočeská červeně značená trasa 0321 na Říp. \n\nNaučné panely na stezce podají návštěvníkům informace o místní fauně (škeble, ledňáček, kachny) a flóře (kyprej vrbice, netýkavka zlatavá), o geologii (Lobečská skála a Hostibejk), i o řece Vltavě samotné. Stezka byla zřízena v roce 2009, později zničena vandaly, v roce 2012 byla obnovena, nyní částečně zničena po povodni v roce 2013.\n\n\n"}
{"id": "343041", "url": "https://cs.wikipedia.org/wiki?curid=343041", "title": "Alžírsko na Letních olympijských hrách 2008", "text": "Alžírsko na Letních olympijských hrách 2008\n\nAlžírsko se účastnilo Letní olympiády 2008 ve třinácti sportech. Zastupovalo jej 62 sportovců. Alžírsko se účastnilo již 13. olympijských her (počítáno i se zimními). Doposud získalo 5 zlatých, 1 stříbrnou a 7 bronzových medailí. Medailovými sportovci se stali na těchto hrách alžírší judisté. Amar Benikhlef získal stříbrnou medaili v kategorii mužů do 90 kg. Soraya Haddad získala v kategorii žen do 52 kg bronzovou medaili.\n\nNejúspěšnějším běžcem Alžírska se stal Nabil Madi, který skončil sedmý v běhu na 800 metrů. O místo za ním ve stejné kategorii doběhl Nadjim Manseur. Mohamed Ameur finišoval na 48. místě v chůzi na 20 km. Další atleti skončili v semifinále:\n\n\n.. další neprošli prvním kolem:\n\n\nKhoudir Aggoune měl nastoupit do závodu v běhu na 10 000 m, nakonec se jej však nezúčastnil, stejně jako Antar Zergulaïne běhu na 800 metrů.\n\nNejúspěšnější běžkyní Alžírska byla Souad Aït Salem, která skončila v maratónu na 9.místě. Widad Mendil a Nahida Touhami neprošly prvním kolem v běhu na 3000, respektive v běhu na 1500 metrů.\n\nIssam Nima měl nastoupit v kategorii skoku do dálky, závodu se však nakonec nezúčastnil. Baya Rahouli se v ženském trojskoku účastnila prvního kola, kde skončila na 22. místě a tudíž do dalších bojů nepostoupila.\n\nAlžírsko v badmintonu reprezentoval Nabil Lasmari, který však ve druhém kole prohrál s Dánem Gadem a ze soutěže vypadl.\n\n7 boxerů zastupovalo Alžírsko na LOH v Pekingu. V kategorii nižší lehké váhy do čtvrtfinále postoupil Abdelkader Chadi, stejného výsledku dosáhl Abdelhafid Benchebla v kategorii nižší těžké váhy a Newfel Outaha v kategorii super těžké váhy.\n\nNabil Kassel neprošel druhým kolem střední váhy, stejně jako Abdelaziz Toulbini v kategorii těžké váhy.\n\nAbdelhalim Ouradi a Hamza Kramou poté ve svých kategoriích nepostoupili přes první kolo.\n\nCyklista Hichem Chaabane startoval v silničním závodě cyklistů, závod však nedokončil.\n\nDvojité ženské zastoupení mělo Alžírsko v této kategorii. Nadia Bentaleb ale vypadla hned ve druhém kole, Anissa Khelfaoui neprošla ani přes kolo první.\n\nJudo bylo nejúspěšnějším odvětvím Alžírska na těchto hrách. Účastnili se jej tito sportovci:\n\nMuži:\n\nŽeny:\n\nTři sportovci zastupovali Alžírsko ve veslařských sportech. Ti však nebyli příliš úspěšní. V kategorii lehké váhy veslic skončil Chaouki Dries na 29. místě. V lehké váze dvojveslic pak Mohamed Ryad Garidi a Kamel Ait Daoud skončili závody na předposledním, 19. místě.\n\n5 sportovců se zúčastnilo plaveckých soutěžích. Ani jeden z nich však neprošel první koly svých odvětví.\n\n\nJeden stolní tenista se účastnil LOH v Pekingu. Kourta Idir Abdallah však hned v prvním kole podlehl Australanovi Henzellovi 1:4 na sety a vypadl.\n\nŽenský volejbalový tým hrál na LOH skupinu B společně s výběry Brazílie, Itálie, Ruska, Srbska a Kazachstánu. V celé skupině však dokázal uhrát jediný set a skončil poslední.\n\n\nNominace:\nNariméne Madani, Fatma-Zohra Oukazi, Faïza Tsabet, Sérine Hanaoui, Lydia Oulmou, Nawel Mansouri, Mouni Abderrahim, Melinda Hanaoui, Nassima Ben Hamouda, Tassadit Aissou, Raouia Rouabhia, Safia Boukhima. Trenér Mouloud Ikhdji\n\nVzpěračka Leila Lassouani zvedla v kategorii do 63 kg činku s váhou 85 kg a skončila v prvním kole na 16. místě, což jí zaručovalo postup do dalšího kola. Tam se pokusila zvednout 110 kg, což ale ani jednou nezvládla a byla vyřazena.\n\nV zápase řecko-římském se LOH účastnili tři sportovci. Ani jeden z nich však neprošel prvním (osmifinálovým) kolem ve svých kategoriích.\n\n\n"}
{"id": "343044", "url": "https://cs.wikipedia.org/wiki?curid=343044", "title": "Angola na Letních olympijských hrách 2008", "text": "Angola na Letních olympijských hrách 2008\n\nAngola se účastnila Letní olympiády 2008 v šesti sportech. Zastupovalo ji 32 sportovců.\n\nv basketbalovém turnaji mužů Angola prohrála všechny své zápasy a ze skupiny B nepostoupila\n\nvýsledky:\n\nsoupiska:\n\nOlimpio Cipriano, Abdel Aziz Boukar, Joaquim Gomes, Eduardo Mingas, Carlos Almeida, Felizardo Ambrosio, Milton Barros, Luis Costa, Carlos Morais, Armando Costa, Leonel Paulo, Antonio Geronimo\n\nEmanuel Fernandes, Abreu Morais\nve skupině C turnaje plažových volejbalistů prohráli všechny 3 zápasy a skončily na posledním místě\n\nvýsledky:\n\nsoupiska:\n\nJoao N'Tyamba\n\nJoao Luis Cardoso Matias\n\nFortunato Luis Pacavira – v disciplíně C1 na 500m a 1000m dosáhl těchto výsledků:\n\n"}
{"id": "343046", "url": "https://cs.wikipedia.org/wiki?curid=343046", "title": "Benin na Letních olympijských hrách 2008", "text": "Benin na Letních olympijských hrách 2008\n\nBenin se účastnil Letní olympiády 2008 ve třech sportech. Zastupovalo jej 5 sportovců. Vlajkonoškou byla nejstarší členka výpravy, sprinterka Fabienne Feraez. Benin byl první zemí, která vztyčila svou vlajku v olympijské vesnici.\n\n\n"}
{"id": "343048", "url": "https://cs.wikipedia.org/wiki?curid=343048", "title": "William Botting Hemsley", "text": "William Botting Hemsley\n\nWilliam Botting Hemsley (29. prosince 1843 East Hoathly, Sussex – 7. října 1924 Broadstairs, Kent) byl anglický botanik.\n\nHemsley byl zaměstnaný v Royal Botanic Gardens v Kew. Roku 1889 se stal členem Royal Society. Spolupracoval na \"Illustrations of the New Zealand flora\" Thomase Cheesemana.\n\nByl po něm pojmenován rod \"Hemsleya\" Cogn. z čeledi \"Cucurbitaceae\".\n"}
{"id": "343050", "url": "https://cs.wikipedia.org/wiki?curid=343050", "title": "Botswana na Letních olympijských hrách 2008", "text": "Botswana na Letních olympijských hrách 2008\n\nBotswana se účastnila Letní olympiády 2008. Ve třech sportech ji zastupovalo 11 sportovců. Žádné medaile ale nezískali.\n\n\nV boxu se nejdále dostal Khumiso Ikgopoleng, který ve čtvrtfinále podlehl Enchbatyn Badar-Úganovi z mongolské reprezentace. Do něj se dostal poté, co byl jeho osmifinálový souboj ukončen rozhodčím kvůli zraněnému nosu jeho soupeře Hicham Mesbahiho z Maroka za stavu 8-3 pro Mesbasiho.\n\n"}
{"id": "343051", "url": "https://cs.wikipedia.org/wiki?curid=343051", "title": "Burkina Faso na Letních olympijských hrách 2008", "text": "Burkina Faso na Letních olympijských hrách 2008\n\nBurkina Faso se účastnila Letní olympiády 2008 ve dvou sportech. Zastupovali ji dva sportovci.\n\nJulien Ouedraogo\n\nHanatou Ouelgo\n"}
{"id": "343054", "url": "https://cs.wikipedia.org/wiki?curid=343054", "title": "Burundi na Letních olympijských hrách 2008", "text": "Burundi na Letních olympijských hrách 2008\n\nBurundi se účastnilo Letní olympiády 2008 ve dvou sportech. V lehké atletice ho reprezentovali 2 zástupci a v plavání 1.\n"}
{"id": "343060", "url": "https://cs.wikipedia.org/wiki?curid=343060", "title": "Klenová alej u Koječína", "text": "Klenová alej u Koječína\n\nKlenová alej u Koječína je památné stromořadí, které se nachází podél cesty mezi vsí Koječín a samotou U Mixů. Stromořadí tvoří javor klen a javor mléč, podle údajů na tabuli u stromořadí i jasan ztepilý. Stromy dosahují stáří přibližně 150 až 200 let a jsou až na výjimky v dobrém zdravotním stavu. Stromořadí je památným od 5. ledna 2006.\n"}
{"id": "343063", "url": "https://cs.wikipedia.org/wiki?curid=343063", "title": "Pelikán severoamerický", "text": "Pelikán severoamerický\n\nPelikán severoamerický (\"Pelecanus erythrorhynchos\") je velký veslonohý pták z čeledi pelikánovitých.\n\nPelikán severoamerický je nápadný, 50 – 70 cm velký pták s rozpětím křídel kolem 110 cm a hmotností 7 kg. Stejně jako ostatní pelikáni je silně stavěný, má dlouhý krk, nápadně krátké končetiny a charakteristický silný zobák s hrdelním vakem. Je celý čistě bílý s černými letkami, oranžovými končetinami a velkým, oranžovým zobákem a hrdelním vakem. Samec i samice se zbarvením neliší.\n\nPočetně se vyskytuje v rozmezí od Britské Kolumbie přes severovýchodní Albertu, střední Manitobu a jihozápadní Ontario až po severní Kalifornii, západní Nevadu, severní Utah a Colorado, severovýchodní Jižní Dakotu a jihozápadní Minnesotu. Na zimu odlétá do Kalifornie, Arizony, Mexika, Guatemaly a Nikaraguy.\n\nStejně jako ostatní pelikáni tvoří základní složku jeho potravy ryby, za kterými se podobně jako pelikán hnědý nepotápí, nýbrž je loví při plavání na hladině. Hnízdí v hejnech, která mohou čítat i 5 000 párů. Do hnízda v podobě mělkého důlku v zemi klade 2 – 4 vejce, jejichž inkubační doba trvá asi 1 měsíc. Mláďata pak hnízdo opouští asi po 3-4 týdnech.\n\n"}
{"id": "343074", "url": "https://cs.wikipedia.org/wiki?curid=343074", "title": "Paul Robeson", "text": "Paul Robeson\n\nPaul Robeson, celým jménem Paul LeRoy Bustill Robeson (9. dubna 1898 – 23. ledna 1976) byl americký vícejazyčný herec, sportovec, zpěvák, spisovatel, aktivista za lidská práva, nositel ocenění Spingarn Medal a Leninovy ceny míru.\n\nRobeson se narodil v městě Princeton v americkém státě New Jersey. Jeho otec William Drew Robeson utekl z plantáží v Severní Karolíně, kde byl otrokem. Později ukončil svá studia na univerzitě v Lincolnu a stal se reverendem. Jeho matka Maria Louisa Bustillová pocházela z abolicionistické kvakerské rodiny. Paul měl celkem čtyři sourozence.\n\nPaul Robeson získal akademické stipendium na univerzitě Rutgers v New Jersey. Zde se setkal se šikanou kvůli jeho barvě pleti. Robeson byl jen třetí afro-americký student, který měl možnost studovat na této škole. Po ukončení studia v Rutgers odjel do Harlemu a zde získal titul na Columbijské univerzitě v právním oboru. V době svých studií v letech 1920 až 1923 začal sportovat a hrát profesionálně americký fotbal v týmech Akon Pros a Milwaukke Badgers v NFL. Svá studia ukončil v roce 1923 a poprvé byl zaměstnán v právnické firmě v New Yorku. Zde skončil poté, co jej sekretářka odmítla poslechnout kvůli barvě jeho pleti. Později ještě studoval na Londýnské univerzitě obor orientálních a afrických studií.\n\nRobeson si získal slávu jako zpěvák díky svému specifickému bass-barytonovému hlasu. S herectvím začal v roce 1922, když hrál v Harlemu v YMCA. Během své umělecké kariéry si zahrál ve vícero filmech.\n\nRobeson vystupoval a zpíval proti rasistickým podmínkám, které přežili afroameričané a Asiaté, odsuzoval segregaci na americkém severu i jihu. Robeson také protestoval proti lynčování a v roce 1945 založil organizaci proti lynčování.\n\nV roce 1948 Robeson aktivně vystupoval v prezidentské kampani, podporoval Henryho Agarda Wallace.\n\nRobeson, stejně tak jako i někteří jiní američtí intelektuálové té doby, podporoval Sovětský svaz. Poté, co žil jako druhořadý občan v USA kvůli zákonům Jima Crowa, to, co viděl v Sovětském svazu ho přesvědčilo, že je to stát bez rasových předsudků. Svoje zkušenosti v Rusku popisoval takto: \"Zde, poprvé v mém životě mohu žit v plné lidské důstojnosti.\" \n\nDne 8. června 1943 na největším prosovětském sjezdu, který se konal v USA (organizovala ho židovská antifašistická komise a předsedal mu Albert Einstein) se Robeson setkal s Solomonem Michoelsem, populárním hercem a ředitelem Moskevského státního židovského divadla a židovským básníkem Icikem Fefferem.\n\nV roce 1950 poté, co Paul Robeson odmítl podepsat prohlášení, že není komunista mu Ministerstvo zahraničních věcí USA odebralo cestovní pas a tím i omezilo jeho svobodu vycestovat za hranice Spojených států. Když se Paul Robeson a jeho právníci setkali s úředníky z ministerstva, zeptali se jich proč je \"nepřijatelné pro Spojené státy\" aby cestoval za hranice, odpověděli jim, že jeho častá kritika péče o černé občany v USA by neměla být zveřejněna v zahraničí.\n\nTento zákaz byl ukončen až v roce 1958 rozhodnutím Nejvyššího soudu USA. Ten rozhodl, že úředník nemá právo odepřít občanovi cestovní pas, nebo nutit kohokoliv podepsat prohlášení kvůli jeho politické příslušnosti.\n\nKvůli kontroverznosti jeho osoby byla většina jeho filmů a hudební nahrávky staženy z oběhu a staly se těžko dostupné pro diváky a posluchače. Až do konce 70. let 20. století bylo téměř nemožné slyšet Paula Robesona v americkém rozhlase.\n\n"}
{"id": "343077", "url": "https://cs.wikipedia.org/wiki?curid=343077", "title": "Bitva u Brodů", "text": "Bitva u Brodů\n\nBitva u Brodů byla jednou z největších tankových bitev v dějinách lidstva. Odehrála se za Velké vlastenecké války ve dnech 26. – 30. června 1941 v trojúhelníku měst Dubno – Luck – Brody a je též známa jako bitva u Dubna, bitva u Lucku či bitva u Rovna.\n\nPo napadení SSSR nacistickým Německem zahájil Wehrmacht rychlý postup do vnitrozemí SSSR. Sovětská obrana, která nebyla na tuto situaci připravena, se v prvních dnech stěží konsolidovala. Stalin dal sice příkaz k protiútoku, ovšem z hlediska vzájemných sil, stavu techniky, zásobování, organizace a dalších aspektů, to bylo z vojenského hlediska neproveditelné. Přesto vojenští velitelé a zejména politruci posílali vojska Rudé armády do útoků, a to i za situace, kdy nebyla naděje na úspěch. Tankovým svazkům chybělo krytí letectva, které bylo po počátečních útocích Luftwaffe výrazně ochromeno. První boje sovětských tankových sil s Němci v prostoru severozápadní Ukrajiny proběhly již 23. června, tedy den po zahájení operace Barbarossa. Sovětské tanky však byly v důsledku činnosti německého letectva a technických poruch likvidovány. V řadách Rudé armády vázla koordinace a jednotlivé tankové skupiny se vrhaly na útočící Němce bez možnosti zastavení jejich postupu. Důležitou úlohu hrál velký rozdíl mezi výcvikem německých a sovětských tankových osádek, které byl zejména po Stalinových čistkách neuspokojivý. Německé armádě se dařilo oddělovat útočící sovětské tanky od pěchoty, izolovat je a ničit.\n\nVelení jihozápadního frontu dle Stalinova rozkazu připravilo protiútok, který měl být proveden 26. června. Dva mechanizované sbory měly operovat spolu s pěšími svazky sestavy 5. a 6. armády. Zbývající čtyři mechanizované sbory měly krýt nejohroženější úsek v prostoru Lucku, Rovna, Dubna a Brodů a soustředěným úderem zabránit německému průlomu. Těžiště útoku bylo soustředěno v pásmu 8. a 15. mechanizovaného sboru. Pátá armáda pod vedením generálmajora M. I. Potapova měla v sestavě 9. a 19. sbor, který se měl soustředit v prostoru Rovna. Svazky 15. mechanizovaného sboru pod vedením I. I. Karpeza , které byly od 23. června pod nepřátelským tlakem, se dostavily na místo včas, ale chyběl jim dostatek pohonných hmot a střeliva. Proti 600 německých tanků bylo k boji připraveno 1 000 tanků sovětských. Čtyřdenní tanková bitva, která začala 26. června 1941, měla velmi zmatený průběh. Tanky generálmajora Karpeza podnikly u Raděchova útok, který byl sice pro německé velení překvapením, ale díky lepšímu spojení se Němcům podařilo útok odrazit. Do boje se vrhaly i další sovětské mechanizované sbory a to mnohdy nekoordinovaně, na čemž měli svůj velký podíl političtí komisaři, kteří hnali tanky do boje za každou cenu a pod pohrůžkou trestů pro velitele. Jedna z tankových divizí byla ztracena v bažinách poté, co jejího velitele odstranil a velení převzal politický komisař. Mnoho sovětských tanků zůstalo stát na bojišti kvůli poruše, či kvůli skutečnosti, že jim došlo palivo a další dodávky nebylo možné zabezpečit. Na město Dubno byl proveden útok 8. tankové mechanizované brigády komisaře Nikolaje Popjela, ale bez účasti pěchoty. Sovětským tankům se sice podařilo Němce překvapit a zničit odstavenou německou techniku, avšak po protiútoku Wehrmachtu a Luftwaffe byl mechanizovaný sbor postupně zničen. Tanky, které mu zůstaly, již z drtivé většiny neměly palivo na návrat, takže byly ponechány na bojišti, zapáleny a vojáci se museli probíjet z obklíčení „po svých.“\n\nDne 29. června dal generál Kirponos zvláštní rozkaz k odstranění chyb a nedostatků v řízení bojových operací. Zvláštní pozornost věnoval takovým oblastem, jako bylo zabezpečení křídel, zlepšení průzkumné činnosti, používání radiostanic a zajištění součinnosti s pěchotou a dělostřelectvem. Tento schopný sovětský generál však nemohl v žádném případě kompenzovat nedostatky ve výzbroji a logistice. Např. 15. mechanizovaný sbor měl jen dvě spojovací jednotky, místo osmi, 22. mechanizovaný sbor ztratil během prvních osmi dní bojů 119 tanků, z nichž 58 bylo zničeno osádkami kvůli chybějícím náhradním dílům. Kruté boje mezi německými a sovětskými tankovými jednotkami probíhaly až do 30. června 1941. Sověti se za vlastního sebeobětování vrhali do útoků, kde se jim sice dařilo ničit techniku protivníka, ale jejich ztráty byly daleko vyšší. Na sovětské straně se bojů účastnily zejména starší typy tanků T-26, T-27, T-28, T-35, T-37, T-40, BT-2, BT-5, či BT-7, ale v menší míře i nové stroje T-34, KV-1 a KV-2, které se staly pro Němce noční můrou. Bylo zjištěno, že tyto obrněnce jsou odolné proti střelbě ze stávajících německých tanků a že převyšují německé stroje ve všech směrech. Tyto sovětské tanky musely být ničeny buď letectvem, protiletadlovými děly ráže 88 mm či tankoborníky. Bitva u Brodů skončila německým vítězstvím. Zbytky tankových vojsk byly nuceny se stáhnout s pozemními jednotkami na čáru opevnění na tzv. „Stalinově linii.“\n\n\n"}
{"id": "343078", "url": "https://cs.wikipedia.org/wiki?curid=343078", "title": "Raytheon", "text": "Raytheon\n\nRaytheon Company je přední nadnárodní korporace se sídlem v americkém státu Massachusetts a jeden z největších dodavatelů zbraní a vojenské techniky na světě. Vyvíjí obranné systémy, vyrábí elektroniku, do roku 2007 vyráběl speciální leteckou techniku. Je to největší výrobce řízených střel na světě.\n\nRaytheon byl založen v roce 1922, v roce 1928 se z něj stala korporace a v roce 1959 získala své současné jméno. V Raytheonu v současnosti pracuje okolo 63 tisíc zaměstnanců z celého světa a její roční obrat zhruba 20 mld dolarů, který z něj činí pátého největšího vojenského dodavatele na světě (v roce 2007), je z více než 90 % získán ze smluv na poskytování vojenské obranné techniky. V posledních několika letech se společnost začala zajímat i o nekonvenční neusmrcující zbraně (\"non-lethal weapons\") a zbraně s řízenou energií.\n\nKromě USA má Raytheon pobočky ve státech jako je Austrálie, Belgie, Brazílie, Kanada, Chile, ČLR, Česká republika, Egypt, Francie, Německo, Řecko, Indie, Itálie, Japonsko, Kuvajt, Malajsie, Marshallovy ostrovy, Norsko, Jižní Korea, Singapur, Saúdská Arábie, Spojené arabské emiráty, Spojené království, Španělsko, Švédsko, Čínská republika, Thajsko a Turecko.\n\n"}
{"id": "343082", "url": "https://cs.wikipedia.org/wiki?curid=343082", "title": "Chosedaju", "text": "Chosedaju\n\nChosedaju ( ) je řeka v Něneckém autonomním okruhu Archangelské oblasti a dolním tokem zasahuje do Komijské republiky v Rusku. Je dlouhá 176 km. Plocha povodí měří 2630 km².\n\nProtéká přes Bolšezemelskou tundru. Ústí zprava do Adzvy (povodí Pečory).\n\nZdrojem vody jsou převážně sněhové srážky. Průměrný roční průtok vody ve vzdálenosti 46 km od ústí činí přibližně 23,9 m³/s. Zamrzá v říjnu a rozmrzá v květnu až na začátku června.\n"}
{"id": "343087", "url": "https://cs.wikipedia.org/wiki?curid=343087", "title": "Igigi", "text": "Igigi\n\nTermín Igigi byl používán jako pojmenování mladších božstev (jako opak velkých bohů - Anunna). Igigi v sumerštině znamená 'Ti, kteří hledí a vidí'. I když jsou někdy synonymem pro Anunnaki, v jednom mýtu byli Igigi mladšími bohy a sloužili Anunnaki, než se vzbouřili a byli nahrazeni lidmi.\n"}
{"id": "343088", "url": "https://cs.wikipedia.org/wiki?curid=343088", "title": "Caroline, hanoverská princezna", "text": "Caroline, hanoverská princezna\n\nCaroline, hanoverská princezna, dědičná princezna monacká (Caroline Louise Marguerite;  23. ledna 1957, Monako) je nejstarší dítě bývalého monackého knížete Rainiera III. a jeho ženy, bývalé americké filmové herečky, Grace Kellyové. V roce 1999 se vdala za hanoverského prince Ernsta Augusta V. Od smrti svého otce až do narození dědičného prince Jaquese, 10. prosince 2014 byla již po druhé v životě předpokládanou dědičkou monackého trůnu. Tou byla již jednou, v letech 1957-1958, před narozením svého bratra, současného monackého knížete, Alberta II. V současnosti (podzim 2015) je třetí v pořadí následnictví na monacký knížecí trůn.\n\nPrincezna Caroline studovala v Anglii a Francii. Na Sorbonně studovala filozofii, psychologii a biologii. Mluví plynně anglicky, španělsky, německy a italsky.\n\nDne 28. června 1978 se Caroline vdala za francouzského bankéře Philippea Junota. Již o dva roky později se ale pár rozvedl. V roce 1992 byl tento sňatek dokonce anulován římskokatolickou církví. Před druhým manželstvím byla Caroline krátce zasnoubena se synem Ingrid Bergmanové a Roberta Rosselliniho.\n\nV roce 1983 si Caroline vzala italského sportovce a obchodníka Stefana Casiraghiho, se kterým má tři děti:\nDvě nejmladší děti byly pojmenovány po svých praprarodičích z matčiny strany princezně Charlotte a Pierreovi de Polignacovi. Andrea byl pojmenován po příteli svého otce. Stefano Casiraghi zemřel při závodu na člunech v roce 1990. Říká se o něm, že byl její životní láskou a jeho smrt ji velmi zasáhla.\n\nJejím třetím a zároveň současným manželem je hanoverský princ Ernst August V., hlava hannoverské dynastie. Vzali se v roce 1999 po rozvodu prince s Chantal Hochuli a mají spolu jednu dceru:\n"}
{"id": "343095", "url": "https://cs.wikipedia.org/wiki?curid=343095", "title": "Veněra 11", "text": "Veněra 11\n\nVeněra 11 (rusky: Венера-11) byla sovětská planetární sonda, která v rámci programu Veněra zkoumala planetu Venuši. Let se uskutečnil v roce 1978. Sonda složená z orbitální části a přistávacího pouzdra se úspěšně dostala k planetě Venuše a přistávací pouzdro s vědeckými přístroji přistálo na povrchu planety. Podle COSPAR byla sonda katalogizována jako 1978–084A.\n\nHmotnost sondy byla asi 4700 kg vč. paliva, z toho přistávací pouzdro (též přistávací modul) 1600 kg. Její součástí byla francouzská aparatura Sigma 2MS k snímání záblesků paprsků gama, vlastní motor, vysílací aparatura.\n\nPouzdro bylo vybaveno padákovým systémem, který obsahoval výtažný a brzdicí padák. Dále zde byl hmotový spektrometr, plynový chromatograf Sigma, aparatura Groza a řada dalších přístrojů.\n\nPo ranním startu 9. září 1978 z kosmodromu Bajkonur se dostala díky raketě Proton-K/D-1 na parkovací dráhu kolem Země a odtud na dráhu k Venuši. Během letu byly provedeny dvě letové korekce (16. září a 17. prosince 1978). Krátce po druhé korekci bylo zahájeno podchlazování přistávacího pouzdra a 23. prosince došlo k jeho odpojení od sondy. Dráha sondy byla upravena tak, aby umožnila přenos vysílání z pouzdra na 73,5 milionů km vzdálenou planetu Zemi a pak se dostala na dráhu kolem Slunce, stala se jeho umělou družicí. Prováděla i nadále vědecká měření.\n\nČtyři dny po konstrukčně stejné Veněře 12, která startovala ze Země o týden později, pouzdro vstoupilo do atmosféry planety rychlostí 11,2 km/s a bylo jí přibrzděno při přetížení 150 G na 270 m/s. Ve výši 65 km nad povrchem se oddělil horní kryt a otevřely se padáky. Ve výšce 47 km sestup pokračoval na kovovém prstenci. Během sestupu bylo prováděno měření parametrů atmosféry (např. ozónu) a byla zaznamenána velká četnost blesků, 25 za sekundu. Ve výšce 30 km se rychlost zmírnila na 20 m/s, ve výši 10 km byla teplota již 400 stupňů Celsia. Po hodinovém sestupu pouzdro na osvětlené části planety přistálo. V extrémních podmínkách (teplota 446 stupňů, tlak 8,92 MPa) vydrželo pracovat 95 minut. Žádný snímek z povrchu nebyl pořízen.\n\n"}
{"id": "343097", "url": "https://cs.wikipedia.org/wiki?curid=343097", "title": "SEAT Ibiza", "text": "SEAT Ibiza\n\nSeat Ibiza první generace byla vyrobena v první polovině 80. let v době, kdy automobilka Seat procházela obdobím nelehké transformace. Přechodně znárodněná automobilka hledala novou identitu, výrobní strategii a zároveň i ekonomickou budoucnost. Vedle smlouvy o výrobní a obchodní spolupráci uzavřené v září 1982 s koncernem Volkswagen se právě Ibiza stala základním kamenem nového rozvoje značky Seat.\n\n\"Hlavní článek: Seat Ibiza Mk1 (021a)\"\nPrvní vozy Seat Ibiza byly vyrobeny v závodě Zona France u Barcelony koncem dubna 1984, oficiální premiéru měl nový automobil v červenci. Výroba začala 3,65 m dlouhou třídveřovou variantou karoserie, s variabilním zavazadlovým prostorem, kterou navrhl Giorgetto Giugiaro, šéf turínského studia Ital Design. Pro tuto novou Ibizu, spolu se sedanem Seat Málaga, byly navrženy nové motory, uložené vpředu napříč pohánějící přední kola. Jejich vývoj, výrobu hlavy motoru a několik dalších součástí, kapalinou chlazených spalovacích motorů OHC o objemu 1.2 l, 1.5 l a 1.7 l pro Seat zajišťoval renomovaný stuttgartský výrobce sportovních vozů Porsche, proto byly doplněné nápisem Systém Porsche na ventilovém víku spolu s logem Seat. Za tento ozdobný prvek platil Seat podíl z každého prodaného kusu.\n\nV květnu 1993 debutovala na autosalonu v Barceloně zcela nová Ibiza druhé generace, prostornější 3,8 m dlouhý vůz osobitého designu ve třídveřovém i pětidveřovém provedení. Díky využití koncernové banky komponentů se nová Ibiza mohla pochlubit širokou paletou zážehových motoru o objemu 1,0 až 2,0 a výkonu 33 až 85 kW (45 až 115k), ale také atmosférickou i přeplňovanou verzí dieselu 1,9 L o výkonu 50 a 55 kW (68 a 75k). Špičku nabídky tvořila sportovně laděná Ibiza GTI se šestnáctiventilovým motorem 1,8 L, jehož výkon 95 kW (129k) ji umožňoval dosahovat rychlosti až 206 km/h a sprintovat z 0 na 100 km/h za 8,9 s. Koncem roku 1993 se vedle dvouprostorového modelu Ibiza objevil prodloužený sedan jménem Cordoba.\n\nAutosalón v Barceloně byl v květnu 1999 místem premiéry druhé generace vozu Ibiza s výrazně modernizovaným designem karoserie a novým výběrem motorů, jemuž dominovala přeplňovaná verze dvacetiventilového čtyřválce 1,8T o výkonu 115 kW (150k), s niž nejrychlejší Ibiza dosáhne 220 km/h a z 0 na 100 km/h to zvládne za 7,9 s. Na své si ale přišli i příznivci úsporných turbodieselů TDI a moderních zážehových čtyřválců, včetně šestnáctiventilové verze motoru 1,4 L. Také Ibiza druhé generace po modernizaci potvrdila postavení nejoblíbenějšího vozu značky Seat a své nástupkyni připravila cestu k dalším úspěchům.\n\nNa autosalonu v Boloni se v roce 2001 objevila Ibiza třetí generace. Ibiza přišla se širokým výběrem technologicky vyspělých benzínových motorů. V rozmezí od 1,2 HTP 40 a 47 kW/54 a 64 k (slabší se přestal nabízet v roce 2004) až po 1,8T 20V 132 kW/180 k (pro verzi Cupra), nebo si můžete zvolit výkonnou a přitom úspornou dieselovou řadu agregátů začínající u tříválcové 1.4 TDI 55 kW/ 75 k, pokračující přes atmosférickou 1,9 SDI 47 kW/ 64 k a vrcholící u přeplňované 1,9 TDI 118 kW/ 160 k ( pro verzi Cupra).\nIbiza dokázala v prestižní soutěži WHAT CAR? získat ocenění Auto roku 2003 až 2005 • Ibiza je vybavena postranními výztuhami. • Ve standardní výbavě naleznete přední airbagy a boční i hlavové airbagy bylo samozřejmě možné doobjednat.\nPatentovaný systém Isofix Vám umožňuje připevnit dětskou autosedačku přímo k podvozku vozu.\nV crash testu Euro NCAP absolvovala Ibiza testy s výsledkem 26.42 bodů. Tomu odpovídají 4 hvězdičky z pěti možných.\nPlně galvanizovaná karoserie nové Ibizy má dvanáctiletou záruku na prorezavění.\nMnoho času bylo věnováno vývoji vyztužený sloupků, bezpečnostním okruhům kabiny a příčným nosníkům pod sedadly. Koeficient aerodynamického odporu činí C = 0,31.\nObjem kufru je 267 litrů, při sklopené zadní sedačce s místem k sedadlu/střeše: 665/960 litrů. V roce 2005 se objevily přepracované agregáty 1.4 TDI s výkony 51 a 59 kW/ 69 a 80 k, stejný rok znamenal konec pro atmosférické 1.9 SDI 47kW/ 64 k a 2.0 MPI 85kW/ 116 k. První a jediný facelift této generace proběhl v lednu 2006 - změnil se hlavně přední nárazník a víko kufru dostalo velký nápis IBIZA, podobnou změnou prošel i odvozený sedan Cordoba, ale ten nedostal nový přední nárazník, ovšem jeho zádi též vévodí modelový nápis CORDOBA. Motor 1.2 HTP 47 kW byl nahrazen silnější 51 kW variantou. Agregát 1.4 16V 74 kW vystřídala jen o málo silnější 1.6 16V 77Kw a základní 1.4 16V posílila z 55kW na 63 kW, slabší 55 kW verze se prodávala pouze se 4 stupňovou automatickou převodovkou. Rok 2007 byl ve znamení zavedení slabší varianty 1.2 HTP 44kW/ 75 k. V roce 2008 se představila nová, v pořadí již čtvrtá, generace tohoto modelu. Starší generace se vyráběla dál jako model Ibiza PePe do roku 2009, ale byla výrazně zúžena její nabídka motorů - 1.2 HTP, 1.4 16V nebo 1.4 TDI. Stejný osud čekal i na sesterský model Cordoba, prodávaný také jako Cordoba PePe se stejnými motorizacemi a výbavou až do roku 2009.\n\nČtvrtá generace modelu Ibiza přišla v roce 2008, právě když se SEATu podařilo překonat krizi. Design, označovaný jako \"Arrow Design\", vychází ze studie SportCoupé Bocanegra, představené na autosalonu v Ženevě. Tento model vyjíždí na nové podvozkové platformě, kterou dostalo o něco později i VW Polo 5. generace. Nejdříve na trh přišel pětidveřový hatchback, následně třídveřový, označovaný jako SportCoupé (zkráceně SC) a v roce 2010 i praktické kombi Sport Tourer (zkráceně ST).\nPětidveřový model nabízí zavazadelník o objemu 292 litrů, model SC 284 litrů a kombi 430 litrů.\nZážehové motorizace toho modelu začínají na 1.2 HTP 44 a 51kW, pokračují přes 1.4 16V 63 kW, až k 1.6 16V 77 kW. Vznětové agregáty zastupují tříválcová 1.4 TDI ve výkonech 51 a 59 kW a 1.9 TDI 77 kW, všechny naftové verze jsou se systémem vstřikování PD, neboli Čerpadlo-tryska. 1.4 TDI 59 Kw s filtrem pevných částic (označovaný jako DPF) sloužila i jako základ pro verzi \"ECOmotive\". Tato verze spotřebuje pouze 3,7 l nafty na 100km a vyproduje pouze 98g CO na 1km. V roce 2010 vystřídalo vstřikování PD, v Evropě populárnější, Common Rail (CR), s tím přišly i nové naftové motory TDI o objemu 1.6 ve výkonech 55, 66 a 77 kW, které nahradily staré 1.9 TDI a 1.4 TDI. Premiéru má i nový tříválcový turbodiesel 1.2 TDI CR, který spotřebuje 3,4 litru nafty na 100 km. Stejný agregát má nově zastoupení i ve verzi \"ECOmotive\" místo dosavadní 1.4 TDI DPF 59 kW...\n\nIbiza skupiny A se představila na portugalské rallye v roce 1995. Vůz tehdy řídil Erwin Weber. Jeho druhý start byl na Acropolis rallye 1995, kde zvítězil.\n\nIbiza druhé generace získala značnou popularitu díky svým sportovním úspěchům: v letech 1996, 1997 a 1998 třikrát po sobě vyhrála mistrovství světa FIA v automobilových soutěžích ve třídě vozů s jednou poháněnou nápravou a dvoulitrovým motorem. Není divu, že i sériová dvoulitrová Ibiza GTI 16 V si vysloužila mimořádnou přízeň zejména mladých jezdců chtivých opravdu \"ostrého\" svezení.\n\nIbizu Kit Car poháněl motor o objemu 1984 cm o výkonu 270 koní a točivém momentu 214 Nm. Váha celého vozu byla jedna tuna. První start se odhrál na Rallye Monte Carlo 1996. Ale konkurenci v podobě vozu Peugeot 306 Maxi nestačil. Seat získal jen jedno vítězství, které získal Jesus Puras. Na konci roku ale titul nakonec připadl Seatu, když porazil tým Škoda Motorsport a jejich Felicie Kit Car. Pro následující sezonu byla představena verze EVO 2, jejíž vývoj vedl Benoit Bagur. Evo 2 měla tužší obranou klec a novou zadní nápravu. Harri Rovanperä dokonce zvítězil na Rallye San Remo 1997 a Seat opět slavil titul. Největším úspěchem v sezoně 1998 bylo páté místo na Safari rallye. V polovině roku tým přešel na vůz Seat Cordoba WRC. Na britských ostrovech ale s Ibizou dále startoval Toni Gardermeister. Ten zvítězil na rallye Monte Carlo 1999 a dojel pátý ve Švédsku. V současnosti je jeden vůz vystaven v muzeu AutoStadt ve Wolfsburku.\n"}
{"id": "343098", "url": "https://cs.wikipedia.org/wiki?curid=343098", "title": "Antonio Tabucchi", "text": "Antonio Tabucchi\n\nAntonio Tabucchi (24. září 1943, Pisa, Itálie – 25. března 2012, Lisabon) byl italský spisovatel. Vyučoval portugalský jazyk a literaturu na univerzitě v Sieně.\n\nDíky své lásce k Portugalsku byl velkým znalcem, kritikem a překladatelem děl spisovatele Fernanda Pessoy, z nichž čerpal koncept \"saudade\", \"fikce\" a \"heteronym\".\n\nS Pessoovým dílem seznámil v 60. letech na přednáškách, které navštěvoval na Sorboně. Byl jím natolik fascinován, že se po návratu do Itálie začal učit portugalsky, aby Pessoově poezii lépe rozuměl.\n\nJeho knihy a eseje byly přeloženy v 18 zemích. Spolu se svou ženou, Maríou José de Lancastre, přeložil mnoho Pessoových knih, napsal o něm knihu esejí a divadelní hru.\n\nZa \"Indické nokturno\" (\"Notturno indiano\") obdržel francouzskou cenu „Médicis étranger“; za \"Jak tvrdí Pereira\" (Sostiene Pereira) dostal premio Campiello.\n\nNarodil se v Pise 24. září 1943, ale vyrůstal u matčiných rodičů v nedalekém Vecchianu.\n\nBěhem studia na univerzitě podnikl mnoho cest po Evropě po stopách autorů, s nimiž se setkal v knihovně matčina bratra. Po návratu do Paříže z jedné z cest nalezl ve stánku poblíž nádraží Gare de Lyon francouzský překlad básně \"Tabacaria\" se jménem autora Álvaro de Campos, jedním z heteronymů Fernanda Pessoy. Na stránkách této knížky našel objekt svého zájmu následujících dvaceti let.\n\nOdjel do Lisabonu a město i zemi si zamiloval. V roce 1969 promoval s diplomovou prací o portugalském surrealismu. V 70. letech se zdokonaloval na Scuola Normale Superiore di Pisa a v roce 1973 začal vyučovat portugalskou literaturu a jazyk v Bologne.\n\nV roce 1973 napsal \"Piazza d'Italia\", „lidová bajka ve třech dobách, epilogu a dodatku“, jak praví podtitul. Jde o pokus vylíčit perspektivu ztracenců, v tomto případě toskánské rodině anarchistů, podle tradice velkých italských spisovatelů, jako jsou Giovanni Verga, Federico de Roberto, Giuseppe Tomasi Di Lampedusa, Beppe Fenoglio nebo současník Vincenzo Consolo.\n\nV roce 1978, poté co začal učit na univerzitě v Janově, publikoval \"Il piccolo naviglio\" a v roce 1981 \"Pohled z druhé strany\" (Il gioco del rovescio e altri racconti), následovaný dílem \"Donna di porto Pim\". V roce 1984 vyšel první významný román, \"Indické nokturno\", podle nějž v roce 1989 natočil Alain Corneu film. Hlavní postavou je muž, který se pokouší najít přítele ztraceného v Indii, ale ve skutečnosti hledá vlastní identitu.\n\nV roce 1985 vydal \"Piccoli equivoci senza importanza\", o rok pozděli \"Il filo dell'orizzonte\". Také v tomto románu je hlavní postava, Spino, který se snaží zjistit jméno neznámé mrtvoly, typickým představitelem, který hledá sám sebe. Neví se, jestli se takovým postavám podaří to, o co se snaží, ale v průběhu svého života jsou nuceni čelit představám, které si o nich dělají ostatní. Také podle tohoto románu byl natočen v roce 1993 film, který režíroval Portugalec Fernando Lopez.\n\nMezi lety 1985 a 1987 byl ředitelem Italského kulturního institutu v Lisabonu.\n\nV roce 1987 publikoval \"I volatili del Beato Angelico\" a \"Pessoana Mínima\" a obdržel francouzskou Prix Médicis za nejlepší zahraniční román (\"Indické nokturno\"). V roce 1988 napsal komedii \"I dialoghi mancati\". O rok později mu portugalský prezident propůjčil řád Ordine Do Infante Dom Herique a byl francouzskou vládou jmenován Chevalier des Arts et des Lettres.\n\nV roce 1990 vydal \"Un baule pieno di gente. Scritti su Fernando Pessoa\", o rok později \"L'angelo nero\". V roce 1992 napsal v portugalštině \"Rekviem: halucinace\" (Requiem, Una alucinação) a vydal \"Sny o snech\" (Sogni di sogni).\n\nRok 1994 byl nejdůležitějším v jeho životě. V tomto roce vyšlo \"Gli ultimi tre giorni di Fernando Pessoa\", ale především román, díky němuž se nejvíc proslavil, \"Jak tvrdí Pereira\" (\"Sostiene Pereira\"). Tato kniha vyhrála Premio Super Campiello, Premio Scanno a cenu Jeana Monneta za evropskou literaturu. Hlavní představitel se tu stává symbolem obrany svobody informací pro opoziční politiky všech nedemokratických režimů. Kolem této knížky se během italských voleb shromáždila opozice proti kontroverznímu mediálnímu magnátovi Silviu Berlusconimu. Režisér Roberto Faenza natočil v roce 1995 stejnojmenný film, ve kterém hrál Marcello Mastroianni roli Perreiry a Daniel Auteuil doktora Cardosa.\n\nV roce 1997 napsal román \"Ztracená hlava Damascena Monteira\" (\"La testa perduta di Damasceno Monteiro\"), založený na skutečném příběhu muže, jehož tělo bylo nalezeno v parku. Zjistí se, že byl zavražděn na policejní stanici Portugalské národní gardy v okolí Lisabonu. Aby dokončil tento román, pracoval na dokumentech, které shromáždili vyšetřovatelé, kteří se u Rady Evropy ve Strasbourgu starají o dodržování lidských práv a o podmínky v evropských věznicích. Román se ukázal být prorockým, když se vrah, seržant José dos Santos přiznal a byl uvězněn. V témže roce napsal ještě \"Marconi, se ben mi ricordo\", o rok později \"L'Automobile, la Nostalgie et l'Infini\".\n\nV roce 1998 obdržel od Leibnizovy akademie Nossackovu cenu. V následujícím roce napsal \"Gli Zingari e il Rinascimento\" a \"Ena poukamiso gemato likedes\" (dialogy Tabucchiho s Anteosem Chrysostomidisem). Pochyby jsou jako skvrny na bílé košili. Úkolem každého intelektuála a každého spisovatele je vštípit do dokonalosti pochyby, protože dokonalost vytváří ideologie, diktátory a totalitní ideje. Demokracie není stavem dokonalosti.\n\nV roce 2001 publikoval \"Si sta facendo sempre più tardi\", román ve formě dopisů. Sedmnáct dopisů, které oslavují triumf slova, které stejně jako „vzkazy v lahvi“ nemají příjemce, jež autor adresoval „poste restante na neznámé jméno“. Za tuto knihu dostal v roce 2002 cenu France Culture za zahraniční literaturu.\n\nV roce 2004 vyšlo \"Tristano muore\", dlouhý monolog bývalého partyzána, který je v agonii. Když Tristano vypráví přivolanému spisovateli svůj životní příběh, připomíná rozpory a sváry války, politiky a života.\n\nŠest měsíců v roce žije spolu se svou ženou, která se tu narodila, a dvěma potomky v Lisabonu. Zbytek roku tráví v Toskánsku, kde vyučuje literaturu na univerzitě v Sieně. On sám se považoval za spisovatele pouze v ontologickém smyslu, protože z existenčního úhlu pohledu byl rád, že se mohl definovat jako „univerzitní profesor“. Literatura pro něj nebyla profesí, „ale něčím, co vyžaduje touhy, sny a fantazii“.\n\nPravidelně přispíval na kulturní stránky deníků \"Corriere della Sera\" a \"País\".\n\nOd 21. března 2006 spolupracuje na blogu skupiny Cantiere. Spolupracuje také s časopisem \"Latinoamerica\".\n\n"}
{"id": "343099", "url": "https://cs.wikipedia.org/wiki?curid=343099", "title": "Pelikán kadeřavý", "text": "Pelikán kadeřavý\n\nPelikán kadeřavý (\"Pelecanus crispus\") je velký veslonohý pták z čeledi pelikánovitých, největší z evropských pelikánů.\n\nPelikán kadeřavý je jedním z největších žijících druhů ptáků (o něco větší je třeba albatros stěhovavý) a asi největším druhem pelikána. Dorůstá délky až 180 cm a váhy 11–15 kg, rozpětí křídel potom činí až 3,45 metru a údajně existuje ověřený záznam, v němž jedinec disponuje rozpětím o délce 3,5 metru.\n\nMá mohutné tělo, krátké končetiny, ocas a mohutný zobák dlouhý až 45 cm (delší ho má pouze pelikán australský, který ale v ostatních parametrech spíše zaostává), s charakteristickým hrdelním vakem. Je bílý se stříbřitým odstínem, letky má černé, končetiny šedé, zobák šedý nebo pomerančově oranžový stejně jako hrdelní vak. Samec i samice se zbarvením neliší. Na rozdíl od podobného pelikána bílého, s kterým bývá velmi často zaměňován, má kadeřavá pírka v týle, světlou duhovku, jen malou lysinu kolem oka, šedé (ne černé) loketní letky a světlou spodinu křídla.\n\nPelikán kadeřavý žije ve vnitrozemských mokřinách a při pobřeží jihovýchodní Evropy, jižní a jihozápadní Asie a severovýchodní Afriky. Občas, především během června, zaletuje i do střední Evropy. Na zimu migruje obvykle jen na krátké vzdálenosti.\n\nBěhem 19. a 20. století početnost pelikána kadeřavého výrazně klesla a z kategorie málo dotčených druhů byl dle Červeného seznamu ohrožených druhů (IUCN) v roce 1994 přeřazen rovnou do kategorie zranitelných druhů především díky masivnímu úbytku přirozeného biotopu a ilegálnímu odstřelu. V současné době se počet volně žijících jedinců pohybuje mezi 10–20 000 ptáky a dle dostupných údajů se již některé kolonie začínají zvětšovat. Nejrozsáhlejší kolonie čítající zhruba 1000 chovných párů však pořád žije u jezera Mikri Prespa v Řecku.\n\nPelikán kadeřavý žije v monogamních párech, která se v období rozmnožování shlukují do velmi početných hejn. Stejně jako ostatní pelikáni se živí téměř výhradně rybami, které chytá do svého vaku přímo na vodní hladině a na rozdíl od pelikána hnědého se za nimi nepotápí. Loví především úhoře a parmice, občas také drobné bezobratlé živočichy. Hnízda, v podobě velké hromady větví, si staví na plovoucích nebo pevných vodních ostrovech. Ročně klade obvykle 2–3 vejce, na kterých sedí samice 39–40 dní. Mláďata krmí oba rodiče nejprve natrávenou potravou. Plavou od 7.–8. dne, vzletná jsou ve věku asi dva a půl měsíce a pohlavně dospívají ve 3. roce života.\n\nV Evropě je tento druh chován ve více než osmi desítkách zoo. V Česku chovají pelikána kadeřavého tři zoo:\n\n\nV minulosti byl taktéž chován v Zoo Liberec, Zoo Ostrava a Zoo Plzeň.\n\nNa Slovensku je chován pouze v Zoo Košice.\n\nPrvní pelikán kadeřavý žil v Zoo Praha v letech 1950−1952. V průběhu padesátých let 20. století pak zoo prošlo mnoho jedinců, ale pouze v rámci tehdejších rozsáhlých transportů ze Sovětského svazu. Delší dobu (konkrétně 11 a 12 let) pak v zoo žili až dva jedinci, kteří se do zoo dostali v roce 1960. Obdobně jako u pelikánů bílých však k úspěšným odchovům došlo až v 90. letech 20. století. Pár, který přišel v roce 1995, odchoval ještě v průběhu téhož roku první mládě – samičku Kelly. Jednalo se o pražský prvoodchov. O rok později se vylíhl samec Ken. Oba jsou součástí chovné skupiny i nyní. Celkově se podařilo úspěšně odchovat čtyřicet pelikánů. Velmi úspěšný byl například rok 2013 s pěti odchovanými mláďaty. Ke konci roku 2017 bylo chováno 14 jedinců. V závěru roku 2018 se jednalo o 10 zvířat. V průběhu května 2019 se vylíhla tři mláďata.\n\nPelikán kadeřavý je k vidění v expozici v dolní části zoo poblíž pavilonu Sečuán.\n\n"}
{"id": "343101", "url": "https://cs.wikipedia.org/wiki?curid=343101", "title": "Myla", "text": "Myla\n\nMyla ( ) je řeka v Komiské republice v Rusku. Je dlouhá 186 km. Plocha povodí měří 2700 km².\n\nPramení na Timanském krjaži. Ústí zprava do Cilmy (povodí Pečory).\n\nZdrojem vody jsou převážně sněhové srážky. Zamrzá v listopadu a rozmrzá na začátku května.\n\nJe splavná pro vodáky.\n"}
{"id": "343102", "url": "https://cs.wikipedia.org/wiki?curid=343102", "title": "Leda (měsíc)", "text": "Leda (měsíc)\n\nLeda (převzato /ˈliːdə/ LEE-də, nebo řecky Λήδα), také znám jako Jupiter XIII, je malý nepravidelný satelit planety Jupiter. Dne 14. září 1974 jej objevil Charles T. Kowal na Observatoři Palomar. Těleso bylo pojmenováno po Lédě, manželce mytologického spartského krále Tyndarea. IAU jméno schválila v roce 1975.\n\nLeda patří do rodiny Himalia sestávající z 5 měsíců obíhajících mezi 11 a 13 Gm od Jupiteru v inklinaci 27,5°. Informace o oběhu zde uvedené pocházejí z roku 2000, stále se však mění kvůli slunečním a planetárním poruchám.\n\n\n"}
{"id": "343103", "url": "https://cs.wikipedia.org/wiki?curid=343103", "title": "Rakouský institut", "text": "Rakouský institut\n\nRakouský institut (v originále \"Österreich Institut\") je instituce rakouské zahraniční politiky působící při velvyslanectvích Rakouské republiky, která představuje Rakousko jako německy hovořící zemi a součást Evropské unie. Organizuje akce týkající se Rakouska, jakož i soutěže pro účastníky, učitele a žáky. Rakouský institut také spolupracuje s Goethe Institutem, British Council a se španělským Institutem Cervantes. Všechny Rakouské instituty působí jako centra pro zkoušky ÖSD – Rakouský jazykový diplom z německého jazyka. Tento certifikát je mezinárodně uznáván.\n\nSpolečnost byla založena v roce 1997. Krátce poté byly organizovány kurzy německého jazyka v zahraničních zastupitelských úřadech v Bratislavě, Budapešti, Krakově, Milánu a Varšavě a byly zahrnuty a nově vedeny pod hlavičkou institutu.\n\nOd roku 2001 existuje Rakouský institut v Brně, další jsou pak v Bratislavě, Budapešti, Krakově, Římě, Bělehradu, Varšavě a Vratislavi. Centrála ve Vídni vytváří materiály pro výuku němčiny jako je časopis Österreich Spiegel, multimediální portál Österreich Portal, sbírky materiálů odborné terminologie a didaktizace filmů.\n\nRočně projde kurzy institutu více než 10 000 účastníků. V roce 2004 byl dosažen doposud nejvyšší počet 10 167 účastníků. Rakouský institut získává jednak státní podporu od Rakouské republiky, ale od roku 2002 je také samofinancován přibližně z 85 %.\n\nUž od roku 2001 působí Rakouský institut v Brně jako expert na němčinu. Od roku 2003 sídlí v Berglově paláci na Moravském náměstí. Ročně uvítá více než 1 200 lidí ve svých 140 kurzech němčiny. Österreich Institut Brno je také místem setkávání, kromě kurzů němčiny pro všechny věkové a jazykové úrovně pořádá také autorská čtení, výstavy, literární večery – velmi oblíbená je akce \"Dlouhá noc krátkých textů\". Österreich Institut Brno také spolupracuje s vyučujícími němčiny na poli dalšího vzdělávání a podporuje výuku němčiny různými akcemi, projekty a soutěžemi nejen pro základní a střední školy.\n\nZájemcům o němčinu nabízí řešení ušitá přímo na míru a ve spolupráci se svou centrálou neustále vyvíjí nové formáty kurzů a výukové metody. \n"}
{"id": "343108", "url": "https://cs.wikipedia.org/wiki?curid=343108", "title": "Anunna", "text": "Anunna\n\nAnunna je souhrnné jméno padesáti velkých bohů sumerské mytologie. Někteří z nich jsou spojováni se specifickými městy, jiní zase svou funkcí 'patronů' silně připomínají postavy svatých z ortodoxního křesťanství.\nJsou velmi blízcí (v některých případech se dokonce překrývají) s Anunnaki a Igigi (nižší božstva). V překladu ze sumerštiny \"Anunna\" znamená \"od An-a\" či \"z An-a\". Jméno se psalo v různých variacích: \"an-una\", \"a-nuna-ke-ne\", or \"a-nun-na\", znamenajících vesměs asi \"Ti, z královské krve\". Hlavou nebeského sněmu (rady vyšších bohů) byl An, bůh nebes, ostatními členy byli jeho potomci. Jeho trůn zdědil Enlil, což vedlo k rozepři mezi \nEnlilem a jeho bratrem Enkim o právoplatnost převzetí vedení. Enkimu je připisováno stvoření lidstva.\n\nZde je několik z nich:\n\n\n"}
{"id": "343113", "url": "https://cs.wikipedia.org/wiki?curid=343113", "title": "Evropská agentura pro bezpečnost a ochranu zdraví při práci", "text": "Evropská agentura pro bezpečnost a ochranu zdraví při práci\n\nEvropská agentura pro bezpečnost a ochranu zdraví při práci (The European Agency for Safety and Health at Work - OSHA) je speciální agentura Evropské unie, která vznikla v roce 1994 a sídlí ve španělském městě Bilbao. V čele OSHA je výkonný ředitel, který je volen vždy na 5 let. Současným ředitelem jen finský odborník Jukka Takala.\n\nV Evropské unii je politika v oblasti bezpečnosti a ochrany zdraví při práci založena na článku 137 Smlouvy o založení EU. Do praxe je zaváděna prostřednictvím tzv. rámcové směrnice – Směrnice Rady č. 89/391/EHS z 12. června 1989, o zavedení opatření pro zlepšení bezpečnosti a ochrany zdraví zaměstnanců při práci. K ní existují prováděcí předpisy, které se týkají jednotlivých oblastí, například práce se zobrazovacími jednotkami (s počítači), rizik spojených s chemickými činiteli, ochraně před hlukem atd.\n\nEvropská agentura pro bezpečnost a ochranu zdraví při práci má za úkol:\n\n\n"}
{"id": "343119", "url": "https://cs.wikipedia.org/wiki?curid=343119", "title": "Řasa (oko)", "text": "Řasa (oko)\n\nOční řasy (lat. \"cilia\") jsou kožní deriváty podobné chlupům a vlasům. Rostou na horním i dolním očním víčku. Chrání oko před vnikáním jemných částic (nečistot, prachu, malého hmyzu) do oka a zabraňují tak jeho poškození. Oční řasa má válcovitý tvar s zaoblenými konci. Zbarvení řas u lidí je rozdílné do jisté míry podobně jako u lidských vlasů. U embrya se řasy vyvíjí mezi 22. až 26. týdnem. Výrazné řasy jsou v mnohých kulturách považovány za symbol ženskosti, a pro jejich zvýraznění se používá řasenka.\n\nExistují také umělé řasy, které se nalepují na oční víčka místo přírodních řas.\n\nU mnohých zvířat (např. kůň, velbloud) fungují oční řasy podobně jako u lidí.\n\nŘasy se dají také kosmeticky upravovat, dají se barvit, či prodlužovat či prohustit.\n\n"}
{"id": "343120", "url": "https://cs.wikipedia.org/wiki?curid=343120", "title": "Pravčická brána", "text": "Pravčická brána\n\nNárodní přírodní památka Pravčická brána (německy Prebischtor) je skalní brána vzniklá v kvádrových pískovcích křídového stáří. Nachází se na území Národního parku České Švýcarsko (od 9. 4. 2002 v první zóně NP České Švýcarsko), asi 3 km severovýchodně od obce Hřensko v okrese Děčín. S rozpětím 26,5 metrů a výškou 16 metrů se jedná o největší pískovcovou skalní bránu v Evropě. Je jedním z nejnavštěvovanějších míst a zároveň symbolem Národního parku České Švýcarsko, pod jehož správu patří. Chráněné území zahrnuje nejen samotnou pískovcovou bránu, ale i okolní skalní masivy a z části zastavěnou plochu (zámeček Sokolí hnízdo). Pravčická brána náleží kromě NP České Švýcarsko také k Ptačí oblasti Labské pískovce.\n\nPravčická brána byla navštěvována již od konce 18. století. Četná návštěvnost způsobovala zvýšenou erozi vrchních partií a destrukci brány. Po zjištění několika trhlin byl v roce 1982 vstup turistů na bránu zakázán. Pravčická brána byla poprvé chráněna od 18. 12. 1963, kdy byla usnesením Okresního národního výboru Děčín vyhlášena Chráněným přírodním výtvorem (CHPV). 11. června 1992 byla vyhláškou Ministerstva životního prostředí překlasifikována na Národní přírodní památku (NPP). Cílem ochrany je zachování současného stavu a přirozeného vývoje pískovcových skalních masivů a minimalizace negativního antropogenního působení.\n\nPravčická brána se v roce 2009 dostala do užšího kola ankety New7Wonders o sedm přírodních divů světa, když postoupila mezi 71 semifinalistů. Do užšího výběru 28 finalistů se ale již neprobojovala.\n\nSoučasný název Pravčická brána je odvozen jejího německého názvu Prebischtor (ve významu \"Tor\" jako \"brána\"). První obyvatelé oblasti nazývali bránu podle jejich vlastností a rozměrů. Zažitý název byl tedy \"Velká brána\" (německy \"Grosses Tor\"), což je dokumentováno i v první písemné zmínce o bráně z roku 1410. Oproti tomu seznam pomístních jmen obsažený v urbáři z roku 1722 uvádí pouze prosté \"Das Thor\". Teprve až v turistické literatuře se poté začalo objevovat pojmenování \"Prebischtor\". Jméno bylo převzato z názvu nejbližších terénních útvarů \"Prebischgrund\", \"Prebischkegel\" a \"Prebischhorn\", uváděných již v popisech hranic z 16. a 17. století a ve smlouvách o dělení panství. Tato označení pocházejí pravděpodobně z obyvatelského jména \"Prebisch\", které zde bylo kdysi rozšířené.\n\nS rozmachem turistiky postupně přibývali i čeští návštěvníci z česky mluvícího vnitrozemí. Německý tvar slova tak byl připodobněn podobnému slovu českému. Dělo se tak zprvu nejednotně, což ukazuje i rozličnost těchto názvů: Brána Přebišova, Přebišská brána, Velká brána Převýšovská a Převyšovská brána. Nakonec se ve 30. letech 20. století ustálil současný tvar Pravčická brána. Tento název však nijak nesouvisí s názvem obce Pravčice v okrese Kroměříž.\n\nExistuje i mnoho legend a příkladů lidové etymologie vysvětlujících původ názvu. Jednou z nich je pověst o poustevníkovi Prebischovi, který tu údajně sídlil a dal bráně jméno. Stejně nepravděpodobný se jeví i názor, že brána dostala název od slovanského výrazu pro bránu či převis. Německé jméno \"Prebischtor\" by tak bylo odvozeno od českého slova \"převis\".\n\nNárodní přírodní památka Pravčická brána se nachází v 1. zóně Národního parku České Švýcarsko, asi 3 km severovýchodně od obce Hřensko a 2 km severozápadně od obce Mezní Louka. Geomorfologicky náleží k Děčínské vrchovině, konkrétně k podcelku Jetřichovické stěny a nalézá se v nadmořské výšce 447 m. Je součástí skalního defilé Křídelní stěny a ze skalní plošiny vybíhá šikmo ve směru SV-JZ. Jedná se o největší pískovcovou skalní bránu v Evropě. Délka Pravčické brány je 26,5 metru, výška 16 metrů, nejmenší tloušťka klenby 2,5 metru a nejmenší šířka 8 metrů. Plocha NPP Pravčická brána je 1,11 ha.\n\nVzhledem k nepřístupnosti terénu, nevhodným podmínkám pro zemědělství i lesnictví a jinému pohledu tehdejších lidí na krajinu, nebyla brána pravděpodobně využívána do 2. poloviny 18. století. Na začátku 19. století začali bránu navštěvovat především umělci ze sousedního Saska, kteří ji zachycovali ve svých dílech. V roce 1826 bylo u paty Pravčické brány zprovozněno první občerstvovací zařízení a o 11 let později byla zřízena i nocležna. Mezi význačné osobnosti, které bránu v tomto období navštívili patří bezesporu dánský spisovatel Hans Christian Andersen, který do této oblasti poprvé zavítal v roce 1831 a zmiňuje ji ve svých zápiscích z cest. V 60. letech 19. století byla upravena stezka přes Dlouhý důl určená především pro přístup na koni, další její úpravy proběhly v roce 1880, kdy zde byly postaveny kamenné můstky usnadňující cestu náročným terénem. Na pokyn majitele panství, knížete Edmunda Clary-Aldringena, začala v roce 1881 stavba hostince Sokolí hnízdo (tehdy pojmenovaného Prebischtor). Dokončena a otevřena byla o rok později a tehdy se na Pravčické Bráně také začalo poprvé vybírat vstupné. Hotel Sokolí hnízdo je od roku 1992 v soukromém vlastnictví.\n\nSedimenty na území Českosaského Švýcarska se ukládaly v období svrchní křídy v druhohorách. V tomto období se zde vyskytovalo moře, které bylo v této své severní části poměrně mělké, a ukládaly se zde především křemenné pískovce. Někdy došlo k prohloubení pánve (zvýšení mořské hladiny) a ukládaly se naopak prachovce, které tak dnes oddělují pískovcové vrstvy. Samotná brána je tvořena jizerským souvrstvím, které se ukládalo od středního do počátku svrchního turonu a nabývá mocnosti od 350 do 420 metrů. Šikmé zvrstvení pískovcových lamin (vrstev) ukazuje na převládající jihovýchodní směr mořských proudů, na rozdíl například od západního proudění patrného na skalách bělohorského souvrství (například ve Hřensku). Po ústupu moře byly obnažené pískovcové masivy exponovány přírodním podmínkám; na erozi a odnosu materiálu se podílelo více faktorů. Především to byla hloubková říční eroze, která vytvořila strmé skalní svahy. Horniny byly následně vystaveny zvětrávání, došlo k odnosu jejich méně pevných částí, a tím ke vzniku různých útvarů pískovcového reliéfu. Při formování skalní brány nejprve došlo k vytvoření tzv. skalní zdi postupným opadáváním kusů pískovce a skalním řícením podél souběžných puklin v pískovcovém masivu. Ve spodní části zdi potom z obou stran vznikl převis, který se dále postupně rozšiřoval ve směru nahoru a do stran, až došlo k úplnému proděravění zdi. Ostré hrany zbylé po opadu materiálu jsou časem zahlazovány zvětráváním (solným či mrazovým) nebo bioerozí.\n\nVzhledem k tomu, že k ploše NPP náleží i okolní svahy, je zde zastoupeno více druhů biotopů; ty byly zjištěny v souvislosti s mapováním přírodních stanovišť soustavy Natura 2000. Na pískovcovém substrátu lze obecně nalézt spíše na živiny nenáročné acidofyty (tj. kyselomilné druhy). Ve vegetaci převládá společenstvo Boreokontinentálních borů, které se vyskytuje ve vrcholových partiích skal a zaujímá 46 % rozlohy území NPP. Ze stromů v něm převažují borovice lesní (\"Pinus sylvestris\") a bříza bělokorá (\"Betula pendula\"), z bylin jsou zde zastoupeny metlička křivolaká (\"Avenella flexuosa\"), hasivka orličí (\"Pteridium aquilinum\"), brusnice borůvka (\"Vaccinium myrtillus\"), brusnice brusinka (\"Vaccinium vitis-idaea\") či vřes obecný (\"Calluna vulgaris\"). Z mechů je hojný například dvouhrotec chvostnatý (\"Dicranum scoparium\"), paprutka nící (\"Pohlia nutans\") a křivonožka zprohýbaná (\"Campylopus flexuosus\").\n\nSamotná Pravčická brána je nejvíce pokrytá lišejníky. Častým rodem je dutohlávka (\"Cladonia sp. \"), a to například: dutohlávka vyzáblá (\"Cladonia macilenta\") rostoucí na malé vrstvičce humusu, dutohlávka prstitá (\"Cladonia digitata\"), dutohlávka pohárkatá (\"Cladonia pyxidata\"), dutohlávka červcová (\"Cladonia coccifera\"), dutohlávka parohatá (\"Cladonia cervicornis\") a další. Na pískovcových skalách můžeme pozorovat terčovku zakřivenou (\"Arctoparmelia incurva\"), která tvoří žlutavé stélky a patří mezi vzácné lišejníky. Lze ji nalézt i na samotném útvaru PB spolu například s drobnovýtruskou hnědavou (\"Acarospora fuscata\"), šálečkou černohnědou (\"Lecidea fuscoatra\"), terčovkou skalní (\"Parmelia saxatilis\") nebo terčovkou střechovitou (\"Parmelia omphalodes\"). Na stromech najdeme terčovku bublinatou (\"Hypogymnia physodes\") či terčovku brázditou (\"Parmelia sulcata\") nebo provazovku (rod Usnea), dříve vzácnou kvůli znečištění ovzduší. Ve štěrbinách na Pravčické bráně se vyskytuje také játrovka kryjnice Meylanova (\"Calypogeia integristipula\"). Z mechů zde rostou čtyřzoubek průzračný (\"Tetraphis pellucida\"), dvouhroteček různotvárný (\"Dicranella heteromalla\"), kroucenec zední (\"Tortula muralis\"), ploník chluponosný (\"Polytrichum piliferum\")nebo dřípovičník zpeřený (\"Schistostega pennata\"), jehož prvoklíček světélkuje díky lomu světla na vypouklých buňkách. Z vyšších rostlin tu najdeme několik borovic lesních (\"Pinus sylvestris\") a břízu bělokorou (\"Betula pendula\"), vřes obecný (\"Calluna vulgaris\"), brusnici borůvku (\"Vaccinium myrtillus\"), brusnici brusinku (\"Vaccinium vitis-idaea\"), jestřábník zední (\"Hieracium murorum\") a metličku křivolakou (\"Avenella flexuosa\"). \n\nMezi suchá společenstva patří Štěrbinová vegetace silikátových skal a drolin, jejímiž hojnými druhy jsou vřes obecný (\"Calluna vulgaris\"), brusnice borůvka (\"Vaccinium myrtillus\") a brusnice brusinka (\"Vaccinium vitis-idaea\"); z mechů je to pak především křivonožka zprohýbaná (\"Campylopus flexuosus\"), ploník chluponosný (\"Polytrichum piliferum\"), rohozub nachový (\"Ceratodon purpureus\") a paprutka nící (\"Pohlia nutans\").\nNaopak na hranách skal exponovaných severně se vyskytují vlhká společenstva Brusnicové vegetace skal a drolin, v níž se vyskytuje brusnice borůvka (\"Vaccinium myrtillus\"), rod rašeliník (Sphagnum sp.) nebo bělomech skalní (\"Leucobryum juniperoideum\"). \n\nNa okolních svazích se především v nižších polohách nacházejí acidofilní (kyselé) bučiny. Toto společenstvo bylo v minulosti v Labských pískovcích dominantní, avšak v souvislosti s lesním hospodářstvím bylo nahrazováno smrkovými monokulturami nebo borovicemi. Na území NPP dnes zaujímá 10% rozlohy. Stromové patro tvoří buk lesní (\"Fagus sylvatica\"), v menší míře potom jedle bělokorá (\"Abies alba\"), dub letní (\"Quercus robur\"), dub zimní (\"Quercus petraea\"), javor klen (\"Acer pseudoplatanus\"), jilm drsný (\"Ulmus glabra\") a smrk ztepilý (\"Picea abies\"). Z bylin se zde nacházejí bika bělavá (\"Luzula luzuloides\"), bika chlupatá (\"Luzula pilosa\"), metlička křivolaká (\"Avenella flexuosa\"), kapraď rozložená (\"Dryopteris dilatata\") nebo pstroček dvoulistý (\"Maianthemum bifolium\"). Typickými zástupci mechů jsou bezvláska vlnkatá (\"Atrichum undulatum\"), dvouhroteček různotvárný (\"Dicranella heteromalla\"), paprutka nící (\"Pohlia nutans\") a ploník ztenčený (\"Polytrichastrum formosum\").\n\nNa prudkých svazích a na skálách se nachází společenstvo Subkontinentálních borových doubrav. Jedná se o světlé lesy obsahující borovici lesní (\"Pinus sylvestris\"), dub letní (\"Quercus robur\"), dub zimní (\"Quercus petraea\"), břízu bělokorou (\"Betula pendula\") a jeřáb ptačí (\"Sorbus aucuparia\"), v podrostu s brusnicí brusinkou (\"Vaccinium vitis-idaea\"), brusnicí borůvkou (\"Vaccinium myrtillus\") a vřesem obecným (\"Calluna vulgaris\"). Z keřů se zde vyskytuje krušina olšová (\"Frangula alnus\"); častou kapradinou je hasivka orličí (\"Pteridium aquilinum\"). Z mechorostů zde lze nalézt křivonožku zprohýbanou (\"Campylopus flexuosus\"), dvouhrotec chvostnatý (\"Dicranum scoparium\"), dvouhrotec čeřitý (\"Dicranum polysetum\"), travník Schreberův (\"Pleurozium schreberi\") nebo bělomech skalní (\"Leucobryum juniperoideum\").\n\nNejvýznamnějším bezobratlým živočichem, který se na území NPP vyskytuje, je roháček jedlový (\"Ceruchus chrysomelinus\"), který patří mezi kriticky ohrožené druhy. Jeho larvy se vyvíjí ve tlejících kmenech stromů. Dalším významným zástupcem je chrobák černý (\"Typhaeus typhoeus\"), jehož jediným areálem výskytu v České republice je okolí Hřenska. Byl zde znovuobjeven v roce 2002, předtím nebyl po dobu 40 let nenalezen. Hojně se zde vyskytuje mravkolev obecný (\"Myrmeleon formicarius\"), naopak ojedinělý je nález tesaříka \"Pedostrangalia revestita\". Z motýlů se zde vyskytují píďalka šedokřídlec pampeliškový (\"Charissa glaucinaria\"), žlutokřídlec skalní (\"Idaea contiguaria\"), makadlovka \"Monochroa cytisella\" nebo zavíječ \"Pempelia formosa\".\nNejpočetnější skupinou obratlovců na tomto území jsou ptáci: sýkora koňadra (\"Parus major\"), sýkora uhelníček (\"Parus ater\"), sýkora modřinka (\"Parus caeruleus\"), kos černý (\"Turdus merula\"), sojka obecná (\"Garrulus glandarius\"), červenka obecná (\"Erithacus rubecula\"), rehek zahradní (\"Phoenicurus phoenicurus\"), rehek domácí (\"Phoenicurus ochruros\"), konipas bílý (\"Motacilla alba\"), kulíšek nejmenší (\"Glaucidium passerinum\"), poštolka obecná (\"Falco tinnunculus\")nebo krkavec velký (\"Corvus corax\"). Skalní stěny jsou příhodným stanovištěm pro sokola stěhovavého (\"Falco peregrinus\"), který zde pravidelně hnízdil asi do 50. let 20. století. Potom jeho počty začaly klesat, především kvůli používání nadměrného množství pesticidů v zemědělství. V letech 1989-1996 proběhla jeho reintrodukce v sousedním Saském Švýcarsku, odkud se úspěšně rozšířil zpět i do Českého Švýcarska. Ze savců se zde pravidelně vyskytuje plch velký (\"Myoxus glis\"), velmi vzácně plch zahradní (\"Eliomys quercinus\"); dále kuna skalní (\"Martes foina\"), veverka obecná (\"Sciurus vulgaris\"), netopýr rezavý (\"Nyctalus noctula\") a ve skalních štěrbinách netopýr hvízdavý (\"Pipistrellus pipistrellus\"). Z třídy plazů se zde vzácně vyskytuje ještěrka obecná (\"Lacerta agilis\").\n\nPředmětem ochrany je pískovcová skalní brána, nicméně chráněny jsou i okolní masivy a přirozená skladba vegetace. Rozpad brány je v budoucnosti nevyhnutelný a je dán již samotným principem jejího vzniku. Cílem ochrany je tedy zachování současného stavu a přirozeného vývoje pískovcových skalních masivů a minimalizace negativního antropogenního působení. Velký počet návštěvníků způsoboval zvýšenou erozi vrchních partií brány a odnos materiálu. Za období turistického využívání brány byla z oblouku odnesena vrstva o tloušťce 60 až 80 cm. V roce 1982 bylo navíc ve spodní části objeveno několik prasklin, a tak byl vstup na Pravčickou bránu zakázán.\nNa zvětrávání pískovce se podílí několik faktorů. Pískovcový materiál Pravčické brány patří mezi horniny s nízkou pevností, navíc místo, kde se brána nachází je silně exponováno. Velkou měrou se na zvětrávání podílí klima - intenzita srážek, změny teploty, sluneční záření nebo mrazové zvětrávání; dále ho ovlivňuje činnost organismů. Přímý antropogenní vliv je dnes díky zákazu vstupu minimalizován, nepřímo je hornina ovlivňována v důsledku vypouštění antropogenních emisí do ovzduší (urychlují proces zvětrávání) a především kyselé atmosférické depozice. Ta na povrchu brány způsobuje tvorbu tzv. solných výkvětů (krystalizované soli vzniklé neutralizací), které se spolu s horninou drolí a opadávají. Tím také porušují ochrannou opálovou krustu pískovce, která pozitivně ovlivňuje jeho soudržnost. Dlouhodobé antropogenní emise také mimo jiné zapříčinily tmavě šedé až černé zabarvení pískovce.\n\nNa Pravčické bráně je pravidelně prováděn monitoring zahrnující různá měření. Sleduje se vnější teplota, náklon, způsob a míra porušení pískovce, jeho složení, rozložení vlhkosti, případné druhotné zpevnění (proželeznění či prokřemenění) horniny nebo její vratné rozpínání v důsledku změn teploty.\nZe seizmického průzkumu, například snímači (tzv. geofony) nebo geologickými radary, byly vytvořeny řezy tělesem brány ukazující pevnost masivu, intenzitu zvětrávání nebo skryté trhliny.\nV bezprostřední blízkosti brány byl v minulosti vysazen nepůvodní kaštanovník setý (\"Castanea sativa\") jako okrasná dřevina. Ten se zde bohužel dobře šíří, proto se provádí jeho pravidelné odstraňování. Další nepůvodní dřevinou je silně invazní borovice vejmutovka (\"Pinus strobus\"), vysazovaná v této oblasti v souvislosti s lesnickým využíváním. Je častější v okolí, přímo na území NPP se nevyskytuje, je ale nutný i její monitoring. Dále jsou odstraňovány náletové dřeviny z povrchu brány, protože by mohly způsobit její poškození, a také z přístupových a vyhlídkových cest z bezpečnostních důvodů.\n\nV zásadě se lze k Pravčické bráně dostat dvěma přístupovými cestami, obě lze absolvovat pouze pěšky. Kratší, ale zato náročnější z nich, vede po červené turistické značce z obce Hřensko. Po krátké cestě po silnici odbočuje u křižovatky Tři prameny, odkud lesní cestou 2 kilometry stoupá Dlouhým dolem až k bráně. Delší Gabrielina stezka začíná v asi 2 kilometry vzdálené obci Mezní Louka a pokračuje úpatím Křídelních stěn. Tato druhá varianta je méně náročná díky mírnějšímu stoupání, její délka je asi 6,5 km.\n\nHorolezectví má v Českosaském Švýcarsku dlouhou tradici sahající do první poloviny 19. století., o horolezeckém výstupu přímo na těleso brány však nejsou žádné doklady a dnes by byl pochopitelně zakázán. MŽP udělilo v roce 1995 Českému horolezeckému svazu výjimku umožňující provozovat horolezectví na čtyřech již dříve využívaných okolních lokalitách, a to na Staré Václavské stěně, Malém Pravčickém kuželu, Václavské věži a Křížové věži.\n\n\n\n"}
{"id": "343125", "url": "https://cs.wikipedia.org/wiki?curid=343125", "title": "Veněra 12", "text": "Veněra 12\n\nVeněra 12 (rusky: Венера-12) byla sovětská planetární sonda, která v rámci programu Veněra zkoumala planetu Venuši. Let se uskutečnil v roce 1978. Sonda složená z orbitální části a přistávacího pouzdra se úspěšně dostala na oběžnou dráhu Venuše a přistávací pouzdro s vědeckými přístroji přistálo na povrchu planety. Podle COSPAR byla sonda katalogizována jako 1978–086A.\n\nSonda byla stejná, jako její o týden dříve vypuštěná dvojnice Veněra 11. Hmotnost sondy byla asi 4700 kg vč. paliva, z toho přistávací pouzdro (též přistávací modul) 1600 kg. Její součástí byla francouzská aparatura Sigma 2MS k snímání záblesků paprsků gama.\nPouzdro bylo vybaveno padákovým systémem, který obsahoval výtažný a brzdicí padák. Dále zde byl hmotový spektrometr, plynový chromatograf Sigma, aparatura Groza a řada dalších přístrojů.\nPo ranním startu 14. září 1978 z kosmodromu Bajkonur se dostala díky raketě Proton-K/D-1 na parkovací dráhu kolem Země a odtud na dráhu k Venuši. Během letu byly provedeny dvě letové korekce 21. září a 14. prosince 1978. Krátce po druhé korekci bylo zahájeno podchlazování přistávacího pouzdra a 19. prosince došlo k jeho odpojení od sondy. Dráha sondy byla upravena tak, aby umožnila přenos vysílání z pouzdra na 69 milionů km vzdálenou planetu Zemi a pak se dostala na dráhu kolem Slunce. Prováděla i nadále vědecká měření.\n\nPouzdro vstoupilo 21. prosince 1978 do horních vrstev atmosféry planety rychlostí 11,2 km/s a bylo jí přibrzděno při přetížení 170 G na 300 m/s. Přenos měření parametrů atmosféry začal zhruba ve výši 62 km. Brzdící padák účinkoval asi 550 s, pak byl ve výši 40 km odstřelen a jeho roli zastal kovový prstenec. Pouzdro dopadlo na nepříliš osvětlenou stranu Venuše (3000 luxů) zhruba 800 km od místa dopadu téměř současné mise Veněry 11.\n\nV extrémních podmínkách (teplota 460 stupňů, tlak 8,92 MPa) vydrželo pracovat nečekaně dlouho – 110 minut. Snímek žádný nepořídila, zato přístroj Groza zaregistroval série blesků vč. zvukového efektu (hromu).\n\n"}
{"id": "343126", "url": "https://cs.wikipedia.org/wiki?curid=343126", "title": "Kraj (územní jednotka)", "text": "Kraj (územní jednotka)\n\nKraj je územní jednotka menší než stát (případně země) a obvykle větší než okres. Slovem kraj se překládají i názvy územních jednotek některých dalších států. \n\n\n"}
{"id": "343127", "url": "https://cs.wikipedia.org/wiki?curid=343127", "title": "Igor Mišina", "text": "Igor Mišina\n\nIgor Mišina (* 29. dubna 1951 v Liptovském Mikuláši) je slovenský evangelický duchovní.\n\nV letech 2000-2006 zastával úřad biskupa Východního distriktu Evangelické církve augsburského vyznání na Slovensku.\n"}
{"id": "343130", "url": "https://cs.wikipedia.org/wiki?curid=343130", "title": "Řeč", "text": "Řeč\n\nŘeč je artikulovaný, nejčastěji zvukový projev člověka sloužící především ke vzájemnému dorozumívání. Každá řeč je článkovaná, tj. se skládá z prvků, ze slov, která tvoří slovní zásobu (lexikální systém); jejich skládání se řídí pravidly jazyka (gramatika). Slova se skládají z hlásek, jež tvoří jeho fonémický systém. Slova nejsou pouhé signály, které by svůj význam odvozovaly ze situace, nýbrž jsou to symboly s kulturně daným významem, který slovo nese v nejrůznějších situacích. Ani spojování slov není libovolné, nýbrž vždy se řídí syntaxí daného jazyka.\n\nModerní lingvistika rozlišuje jazyk jako systém (podle Noama Chomského jazykovou kompetenci) a řeč nebo řečové akty jako aktuální použití této kompetence. Jazyků je mnoho, ve všech však lze rozeznat podobné složky či vrstvy (např. vrstvu fonetickou, lexikální, gramatickou a stylovou) a i vztah mezi jazykem a řečí je u všech podobný. Každý řečový akt se děje v určitém jazyce, který se jeho uživatel musel naučit, ale může být doplněn slovy z jazyků jiných. Řečový akt může být mluvený (akustický - promluva, případně audiovizuální, provázený gestikulací) nebo může být vyjádřen písmem jako text a neslyšící užívají vizuální znakový jazyk. Studiem jazyka vůbec se zabývá obecná lingvistika, studiem řeči mnohem mladší pragmatika a další obory.\n\nVšechny činnosti související s řečí jsou řízeny mozkem. V mozkové kůře se nachází centrum řeči a odtud vycházejí složitě koordinované instrukce (signály) do svalů plic, hrtanu, jazyka a obličeje, přičemž pro tvorbu řeči je patrně podstatnější činnost obličejových svalů než hrtanu. Fyziologie nemusí hrát roli, ale rozhodující je spíše mozek.\n\nŘeč vzniká proudem vzduchu, který vychází z plic, prochází mezi hlasivkami (hlasovou štěrbinou), které zpravidla vytvářejí základní zvuk, který je modulován (ovlivněn a doplněn) jazykem a patrem, dásněmi a rty v ústní dutině, která působí také jako rezonátor. Na tvorbě samohlásek se podílejí hlasivky a ústní dutina, na tvorbě neznělých souhlásek jazyk, patro, dásně a rty, na tvorbě znělých souhlásek ještě také hlasivky. Tvorbu hlásek studuje fonetika.\n\nŘeč je v běžném pojetí výsadou člověka. Ve vývoji jazykových schopností hrál podle některých studií velkou roli gen FOXP2, který je u nejbližšího příbuzného člověka, tedy šimpanze, mnohem méně vyvinutý. Ostatní živočichové sice mohou být schopni naučit se porozumět některým lidským slovům, dělají to však způsobem odlišným od člověka. Pes se může naučit chápat asi 200 slov. Zvířecí řeč je sice obdobou lidské řeči, ale zatím není jasné, jaké jsou kvalitativní rozdíly mezi nimi. Šimpanz je schopen měnit zvuky své řeči podle jiných šimpanzů a zvuky patrně obsahují a sdělují například i typ potravy.\n\nPoruchy řeči lze rozdělit na poruchy vývoje hlasu (problémy plynoucí z poškození řečových center v mozku), poruchu tvorby hlasu (onemocnění hrtanu), onemocnění úst apod. Vývojovými řečovými poruchami rozumíme řeč, která svým rozsahem a formou neodpovídá věku dítěte. Poruchami řeči se zabývá foniatrie a logopedie.\n\n\n\n\n"}
{"id": "343137", "url": "https://cs.wikipedia.org/wiki?curid=343137", "title": "Marek Ztracený", "text": "Marek Ztracený\n\nMarek Ztracený, rodným jménem Miroslav Slodičák (* 26. února 1985 Železná Ruda) je český zpěvák a skladatel, pocházející ze západních Čech, ze Železné Rudy na Klatovsku. Je držitelem řady hudebních ocenění, např. v roce 2008 získal Českého slavíka v kategorii Objev roku.\n\nV roce 2015 vydal desku \"Pády\", která obdržela pozitivní recenze, včetně té na webu iReport, kde získala tři a půl hvězdičky z pěti.\n\nNa začátku roku 2020 uspořádal koncert v O arena, během kterého požádal svou partnerku Marcelu Skřivánkovou, s níž má syna, o ruku.\n\n\n"}
{"id": "343140", "url": "https://cs.wikipedia.org/wiki?curid=343140", "title": "Ariel Zeitoun", "text": "Ariel Zeitoun\n\nAriel Zeitoun (* 26. září 1945, Tunis) je francouzský režisér, scenárista a producent tuniského původu.\n\nPoprvé se jako producent zúčastnil výroby filmu \"L'école est finie\" roku 1979. Jeho první režírovaný film byl roku 1984 snímek \"Souvenirs, souvenirs\".\n\n\n"}
{"id": "343141", "url": "https://cs.wikipedia.org/wiki?curid=343141", "title": "Al-´Ajún", "text": "Al-´Ajún\n\nAl-´Ajún (arabsky العيون; přepisováno též podle španělštiny El-Ajún, El Aaiún, či francouzsky Laayoune), je nejdůležitější město Západní Sahary, se zhruba 217 tisíci obyvateli (stav 2014). Od roku 1975 je spravováno Marokem a má status provinčního města, jako hlavní město si jej však zároveň nárokuje Saharská arabská demokratická republika, zastupovaná ozbrojenou vlasteneckou organizací Polisario. Al-´Ajún je současně i názvem uprchlického tábora v alžírském Tindúfu.\n\nJméno Al-´Ajún znamená v arabštině \"prameny\" a odráží skutečnost, že město bylo založeno roce 1932 na místě, kde došlo k objevu značných zdrojů volné podzemní vody. V roce 1946 se Al-´Ajún stal centrem Španělské Sahary, kde také sídlil generální guvernér. V roce 1970 došlo k demonstraci vedené Mohammedem Bassirim, při níž španělská cizinecká legie střílela do davu a zabila 11 lidí, další stovky jich byly zatčeny a Bassiri zřejmě zemřel ve španělském vězení na následky týrání.\n\nV roce 1975 podepsalo Španělsko, Maroko a Mauretánie dohodu o rozdělení Západní Sahary na dvě části, severní část zahrnující i Al-´Ajún připadla Maroku, jižní pak Mauretánii, a to navzdory protestům Polisario i OSN. V únoru 1976 fakticky skončila španělská správa nad tímto územím. V roce 1979 se Mauretánie vzdala jižní části Západní Sahary a celé území bývalé španělské kolonie obsadilo Maroko. V následujících desetiletích ve městě vzrostl počet Maročanů, kteří sem přicestovali z důvodu výhodných životních podmínek, mezi které patří např. dotované nízké životní náklady a vládní investice do moderní infrastruktury. Státní úředníci zde mají výrazně vyšší mzdy než v Maroku. Tyto skutečnosti vedly k populačnímu růstu, v roce 1970 čítal Al-´Ajún 24 tisíc obyvatel (z čehož byla polovina Evropanů), dnes se počet obyvatel přibližuje ke 200 tisícům.\n\n\n"}
{"id": "343144", "url": "https://cs.wikipedia.org/wiki?curid=343144", "title": "Terapie homosexuality (kniha)", "text": "Terapie homosexuality (kniha)\n\nTerapie homosexuality – Rádce pro postižené a poradce je kniha, kterou napsal nizozemský křesťanský psycholog Gerard J. M. van den Aardweg a v německé verzi (\"Selbstterapie von Homosexualität, Leitfaden für Betroffene und Berater\") vyšla roku 1996, anglicky (\"The Battle for Normality: A Guide for (Self-)Therapy of Homosexuality\") o rok později. V říjnu 2003 ji vydalo česky a distribuovalo Hnutí Pro život ČR, za které vystupovala tisková mluvčí Zdeňka Rybová, pro sdružení Exodus a na jeho náklady. Za čtyřčlenné občanské sdružení Exodus vystupoval v médiích jeho ředitel Pavel Majerák nebo další člen Radim Ucháč. Hnutí pro život ČR knihu údajně zdarma zaslalo do všech českých základních a středních škol, některým poslancům a senátorům, do knihoven a pedagogicko-psychologických poraden, což vyvolalo pozornost médií a veřejnosti.\n\nKniha je tvořena dvěma hlavními částmi: první, teoretická, se jmenuje Názory, druhá část Praktická pravidla pro terapii.\n\nV celé knize Aardweg sebe a své názory stylizuje do role obhajoby svobody, nepopulární opozice proti údajně nekonstruktivnímu a nepoctivému mainstreamového názoru, že homosexualita je normální a přijatelná. Univerzity Aardweg obviňuje z ignorování a zanedbávání tématu homosexuality a z toho, že když už se jím zabývají, tak nevycházejí ze zdravých morálních názorů. Liberálně smýšlející podle něj chtějí „středověkým způsobem nejen zakázat vědomosti a zkoumání, ale zároveň diskriminovat mnohé postižené…“ Ty, kdo se ke své orientaci hlásí a nesouhlasí s její dehonestací, označuje za militantní, a oponuje „dogmatu o nezměnitelnosti“. Homosexuální způsob života považuje za neslučitelný s opravdovým pokojem svědomí i skutečnou vírou, slučování křesťanství s pozitivním přístupem k homosexualitě považuje za sebeklam a pokřivování víry a Božího slova. Za problém považuje, že homosexuálně orientovaní jsou veřejným tlakem do homosexuálního života hnáni.\n\nNedostupnost terapeutů ochotných a schopných léčit homosexualitu je důvodem, proč kniha je pojatá jako návod k sebeléčbě. Místo terapeuta by každý měl mít realistického, plně chápajícího a psychicky zdravého průvodce, jímž může být například lékař, duchovní, pedagog, sociální pracovník, přítel či příbuzný se „zdravými názory“. Výchovu v duchu akceptace homosexuality naopak nazývá indoktrinací.\n\nK odsuzování opačných názorů a postojů Aardweg často využívá výrazů s expresivním a dehonestujícím vyzněním. Sám o svém pojetí, že homosexualita je neuróza, prohlašuje, že může být kriticky zkoumáno, ale „nadávání, ironie, dramatické výkřiky však nepředstavují žádné věcné zkoumání“ (str. 10).\n\nHomosexualitu Aardweg v knize popisuje jako psychickou poruchu vznikající ze sebelítosti, zaměření na sebe a nevyzrálé sebelásky. Navazuje na Sigmunda Freuda, který homosexualitu spojoval s psychickým infantilismem. Homosexuála, který není neurotický, považuje Aardweg za fikci, což je podle něj možné „snadno zjistit pozorováním homosexuálních lidí“. Poddání se homosexuálním tužbám pak vede k sexuálnímu zotročení jako dalšímu, autonomnímu problému.\n\nVětšinu teoretické části věnuje rozborům pohlavních rolí a identity a vztahů s rodiči a vrstevníky v psychoanalytickém stylu. Zároveň řadu různých údajů a příhod interpretuje a zobecňuje tak, aby potvrzovaly jeho teorii.\n\nS vědeckými studiemi, které bývají obvykle vykládány jako důkazy o vrozenosti homosexuality, se Aardweg vypořádává poukazem na metodologické nedostatky, připomíná nejednoznačnost výkladu výsledků (zmiňovanou samotnými autory výzkumů, např. Levay), nedostatečné potvrzení hypotéz jinými výzkumy, podezření z falšování výzkumů i z formulování výsledků podle zásady, že „přání je otcem myšlenky“ atd.\n\nHomosexuální láska podle Aardwega není opravdovou láskou, ale jen sebestřednou sentimentalitou. Sexuální závislost vzniká únikem z reálného světa do fantazijního, který je posilován častými masturbacemi, zároveň se zmenšuje radost z reálného světa.\n\nK výskytu homosexuality v jiných kulturách uvádí několik příkladů, například: „Jeden vzdělaný muž z Kašmíru mi kdysi sdělil, že v jeho zemi homosexualita neexistuje, a to jsem slyšel i od jednoho kněze, který pracoval více než 40 let na severovýchodě Brazílie – ani jednou něco takového ve zpovědi neslyšel.“ Takto prokázanou neexistenci homosexuality v těchto oblastech si Aardweg vysvětluje jasným rozdělením mužské a ženské role. Naproti tomu sexuální zaměření homosexuálního pedofila v kmeni Sambia na Nové Guineji, vysvětluje jeho uzavřeností, zakomplexovaností, neurotičností a zátěží rodinného původu.\n\nSkutečnost, že mnoho homosexuálně orientovaných mužů i žen z katolického i evangelického prostředí se zajímá o teologii a usilují o to stát se faráři, kněžími nebo vstoupit do kláštera, vysvětluje Aardweg jejich infantilní potřebou sympatie a kontaktu: vnímají tyto role jako jemné, sentimentálně starostlivé, vznešené, bez konkurence, chráněné, jednopohlavní prostředí je zbavuje nutnosti prokazovat se ve své pohlavní roli. Podobné tendence homosexuálů dostávat se do podobných funkcí Aardweg připomíná i ve vztahu ke starověkým nebo primitivním kulturám. Aardweg to označuje za klamná a chybná povolání, která nemají nic společného s objektivním obsahem víry: jsou motivovaná sebestředností a takoví kněží pak podle něj tíhnou k změkčilému a humanistickému výkladu evangelia zejména co se týče morálky a k pokroucenému obrazu o lásce, čímž ohrožují pravověrnost a podkopávají jednotu.\n\n„Skutečnou“ léčbu homosexuality srovnává s léčbou „jiných“ neuróz a psychických závislostí. Uvádí, že podle jeho vlastních zkušeností psychoterapeuta se radikálně změnilo v heterosexuály asi 15–20 % těch, kdo léčbu začali, a asi 30 % léčbu přerušilo. (Přitom je třeba přihlédnout k Aardwegově definici homosexuality, do níž patří i velmi mírné homosexuální tužby spojené s byť jen nepatrným snížením heterosexuálních, tedy zřejmě ne všichni pacienti byli původně homosexuální v běžném smyslu.) Přibližně 70 % jeho pacientů patřilo k nějakému náboženskému vyznání (křesťanskému či židovskému), asi 30 % nikoliv. Ke změně dochází průměrně po 3 až 5 letech léčby.\n\nNa úvod druhé části knihy si Aardweg posteskává, že klasická psychoterapie má nejlepší léta za sebou. Většinu teorií a metod líčí jako neúspěšné a rozpadlé, avšak za východisko označuje znovuobjevení svědomí a klasických ctností.\n\nMnoho stránek je věnováno rozsáhlé anamnéze, která je zaměřena na potvrzení Aardwegovy teorie pomocí zážitků z dětství a puberty.\n\nZa základní principy léčby považuje naději, sebekázeň a upřímnost, u křesťanů též modlitbu. Za účinný nástroj boje s neurotickou lítostí označuje humor, jímž rozumí v praxi zesměšňování a dehonestování nežádoucích tužeb a citů vlastního „infantilního já“. Další metodou je obnovování pohlavní role. Jako příklad nemužného chování Aardweg jmenuje odmítání alkoholu. Takový homosexuál má zkusit ze sebe setřást citlivý postoj a vychutnat si normální alkoholický nápoj, rovněž má cíleně odstraňovat zjemnělé a ženské prvky v oblečení, chování, přestat se věnovat šití či aranžování a naopak se začít věnovat mužným pracím se sekerou, kladivem či lopatou a měl by se aktivně účastnit soutěživých sportů. Muž se má naučit převzít odpovědnost za ženu a rozhodovat za ni, nenechat se opanovat. Žena má překonat odpor nosit typicky ženské oblečení a má se vzdát chlapeckého účesu, překonat odpor k ženským pracím nebo mateřským něžnostem a má přijmout mužovo vedení – ideologie rovnosti pohlaví je podle Aardwega nepřirozená a odsouzená k neúspěchu.\n\nPředmluvu k českému vydání napsala PhDr. Iva Šípová (nar. 1933), která přes 25 let (v 70. a 80. letech) působila jako psycholožka Sexuologického ústavu Fakulty všeobecného lékařství UK výzkumně i psychoterapeuticky pracovala s pacienty s porušenou socipsychosexuální identifikací. V předmluvě k Aardwegově knize předesílá, že nehodlá s autorem diskutovat ani polemizovat, aby čtenáře neodradila.\n\nTěžiště předmluvy Šípová odvíjí od názoru, že kniha může být nápomocná všem, kteří trpí jakýmikoliv nedostatky či odchylnostmi v sociopsychosexuální sféře, například neerotizovaným nebo zapouzdřeným jedincům, neplnohodnotně diferencovaným, opožděným ve zrání, traumatizovaným atd. Odvolává se na konzervativní hodnoty a stěžuje si na chaotickou atmosféru současné doby pochybných morálních zásad, zpochybňování manželství, kultury smrti, lží, bezpáteřnosti a násilí na všech úrovních, což odrazuje mladé lidi od toho, aby zakládali velké rodiny s více dětmi. Aardwegova kniha podle Šípové není všelékem, ale může neklidným duším pomoci zbavit se chaosu a napřít sílu k osobnostnímu růstu.\n\nSexuolog MUDr. Radim Uzel CSc. se pozastavil nad tím, že podle Aardwega potřebuje každý homosexuál průvodce, duchovního pastýře, který má „zdravé názory na sexualitu a morálku“, t. j. vnímá homosexualitu jako nenormální a nezdravou, a nad tím, že proti masturbaci Aardweg doporučuje bojovat sebeovládáním, případně i modlitbou. Většinu obsahu Uzel označuje za „tmářský žvást“, který homosexuálům vnucuje komplex méněcennosti a pocit viny, v ostatních probouzí nenávistné, opovržlivé a netolerantní postoje k homosexuálům a pohrdá současným vědeckým poznáním. Uzel svou kritiku založil na absolutizaci mainstreamového názoru: \"„Každý psycholog (…) ví, že homosexualita je vrozenou a neměnnou dispozicí lidského jedince. Lékaři ji vyškrtli z oficiálního mezinárodního seznamu nemocí. Tak jakápak léčba? (…) Odborníkům je jasné, že adaptace homosexuála na heterosexuální roli, i když ji někdo může nazývat léčbou, představuje pouze trápení.“\" Uzel rovněž kritizoval Ivu Šípovou za to, že ke knize napsala předmluvu, a tvrdil, že \"na stará kolena zblbla\". Uzel naznačil spojitost Aardwegových názorů s chováním nedemokratických společností a vyjádřil znepokojení nad tím, že kniha je věnována vychovatelům a mohla by posloužit některým zákonodárcům.\n\nDoc. MUDr. Jaroslav Zvěřina CSc., předseda Sexuologické společnosti ČLS, prohlásil Aardwegovy názory za podvodné a nemedicínské: \"„Považujeme za podvod tvrdit, že lze někoho vyléčit z homosexuality. Názory, které označují homosexualitu za hřích a něco, s čím je potřeba zápasit, jsou nemedicinské a my s tím máme problém.“\" Dále Zvěřina poukázal na neurčité a nízké údaje o úspěšnosti léčby: \"„Autor tvrdí, že z těch homosexuálů, kteří s jeho terapeutickým programem začali, se „radikálně se změnilo, asi 15 až 20 %“. Už sama neurčitost tohoto údaje je zvláštní, stejně jako překvapí, proč se autor takovými nevalnými výsledky vůbec chlubí. Předpokládá, že alespoň z některých homosexuálů svým působením udělal „normální heterosexuály“. Třetina jeho pacientů léčbu sama ukončila, prý „po několika měsících“. U zbytku klientely autor shledává snížení naléhavosti homosexuálních představ.“\"\n\nPředseda Gay iniciativy Jiří Hromada se ohradil proti Aardwegovým morálním východiskům: \"„Vadí mi nabubřelost těch, kteří se považují za vyvolené tvrdit, co je a co není morální. Knihu bych nezakazoval, ctím svobodu slova, ale očekávám od pedagogů adekvátní komentář.“\" Distribuci do škol označil Hromada za zbabělost, podlost a ránu pod pás, knihu samotnou za návrat do středověku. K tomu sarkasticky dodal: „Pokud chtějí kruhy kolem katolické církve konat takové nesmysly, jako léčit přirozenost člověka, ať rozešlou knihu na všechny fary a všem farářům. V okamžiku, kdy se podaří vyléčit z homosexuality církevní hodnostáře, uznáme i my, že se dá s homosexualitou něco dělat.“\n\nSexuolog Ivo Procházka v reakci na knihu shrnul vývoj postojů mezinárodních psychiatrických organizací k homosexualitě i její léčbě a připomenul i existenci opačných názorů, například názor prof. Rakúse, že homosexualita je v 52 % případů léčitelná. Selektivně citovaným studiím, které bývají zmiňovány na podporu reparativní léčby, Procházka obecně vytkl diskutabilní výběr pacientů do vyhodnocovaných souborů, nedostatečně popsanou metodiku a nízkou validitu diagnostiky homosexuality i stavu po vyléčení (neprovedená objektivizace falometrickými měřeními nebo projektivními psychodiagnostickými metodami, chybějící posouzení nezávislým odborníkem, zaujatost hodnotícího terapeuta, nevěrohodné výpovědi absolventů terapie, závěry o vyléčení vyvozené jen z životního stylu, nedostatečná doba sledování výsledku), směšování a sumování údajů o úspěšnosti získaných odlišnou metodikou. Za eticky sporné a zneužitelné Procházka označil začlenění religózních přístupů do psychoterapie. Zároveň Procházka vytkl zastáncům léčby totéž, co oni vytýkají odpůrcům léčby, tedy že tito terapeuti nerespektují pluralitu názorů a neinformují pacienta o existenci jiných přístupů a možnostech svobodné volby. Konkrétně k Aardwegově knize se Procházka v tomto textu nevyjádřil.\n\n\"MF DNES\" v reakci na knihu zveřejnila názor politologa Zdeňka Šváchy, který se přihlásil k názoru, že homosexualita normální není a ochrana heterosexuální normy patří k žádoucí ochraně kulturních hodnot před multikulturalisty. Podle Šváchy pocit viny společnosti na pronásledování homosexuálů i jejich zjevný společenský přínos vedly k tomu, že z homosexuálů vznikla nedotknutelná kasta – žádná jiná menšina nepožívá tak intenzivní ochrany a sympatie tvůrců veřejného mínění a čím dál více i zákonodárců a nemá tak vlivnou politickou lobby. Švácha připouští, že kniha Terapie homosexuality byla psána jako protiváha jejich tvrzením, ale označil všechny takto míněné studie za pouhé ideologizování, byť s opačným znaménkem. Aardwegova studie podle Šváchy ničemu nepomůže a podobá se přístupu těch, kteří ďábla vymítali bičováním, rozumní lidé podle Šváchy homosexualitu jako trvalou úchylku tolerují.\n\nKomentátor \"MF DNES\" Vladimír Kučera ve své glose ocenil význam svobody slova a toho, že každý může šířit své názory třeba i rozesíláním knih do škol, a když se lidé mohou svobodně seznámit i s dílem \"Mein Kampf\", tak proč by nemohly být šířeny názory srovnávající homosexualitu s bulimií. Jen vyjádřil obavu, aby méně citliví nápravci věcí sexuálních nezačali časem podobné názory stupňovat: tedy vyřezat, obřezat, odřezat, posléze podřezat.\n\n\n"}
{"id": "343146", "url": "https://cs.wikipedia.org/wiki?curid=343146", "title": "Relativismus", "text": "Relativismus\n\nRelativismus (z lat. \"relativus\", poměrný, vztažný) může označovat velmi široké spektrum postojů a názorů, které obvykle netvoří žádný soudržný systém. Všem je patrně společný názor, že něco, co jiní pokládají za absolutní a na ničem nezávislé, ve skutečnosti závisí na něčem jiném a může se tedy i měnit. Moderní označení relativismus je problematické tím, že naznačuje, jako by se jednalo o ucelený myšlenkový systém, ačkoli ve skutečnosti jde spíš o rozmanité a často polemické nebo jen provokující tendence.\n\nSmyslové vnímání jistě závisí na osvětlení, na poloze pozorovatele nebo na měřítku. Například napjatou ocelovou strunu vidíme jako téměř ideální přímku, při náležitém zvětšení jako válcovité těleso, při ještě větším zvětšení bychom mohli vidět krystalickou strukturu, molekuly a atomy železa a uhlíku a konečně jádra a jejich elektronové obaly v pohybu. Smyslové vnímání je tedy relativní a závisí – kromě jiného – na měřítku. Písmeno A, vytištěné na papíře, je kromě toho pro negramotného jen skvrnou a jeho vnímání závisí tedy na kultuře. Naopak při pohledu na nepravidelné skvrny („mapy“) na stropě „uvidí“ různí lidé různé tvary, čehož využívá například Rorschachův test.\n\nExtrémní formy relativismu se sice vyskytují v běžné řeči, jsou však vnitřně sporné a nedají se filosoficky obhájit. Tak kategorické tvrzení, že „všechno je relativní“ nebo že „všechno jde“ (\"anything goes\"), by vyvracelo samo sebe, pokud by si činilo nárok na absolutní platnost. Takové postoje však nikdo vážně nezastává a jsou to obvykle jen karikatury oponentů, kteří chtějí relativitu odmítnout. Zajímavé formy relativismu jsou tedy nutně samy relativní.\n\nRelativní znamená poměrný, to znamená vztažený k něčemu jinému. Obecnou formu relativizujícího tvrzení lze tedy zapsat jako\npřičemž Y má povahu nezávislé a X závislé proměnné. X může být v typickém případě pojem, hodnocení, pravdivost a podobně, kdežto Y je něco jako referenční (vztažný) systém, pozadí, v konkrétním případě třeba vzdělání, kultura, jazyk, náboženské nebo politické přesvědčení.Tvrzení, že něco je relativní, má smysl jen tehdy, pokud se uvede vůči čemu je to relativní. Pak se ale často ukáže, že i sám referenční systém Y je závislý na něčem dalším, že se může změnit a podobně.\n\nPokud relativismus říká, že poznání (soud, hodnocení atd.) je relativní a tedy závislé na dalších okolnostech, neříká tím, že by nebylo možné. Poznání, soudy, hodnocení – pokud berou na tyto okolnosti ohled – jsou možné a platné. Relativismus – na rozdíl od agnosticismu nebo solipsismu – tedy připouští platnost, pravdivost, morální hodnotu, i když nějak závislou. To je důležité pro kulturní relativismus, přesvědčení, že lidské kultury podstatně ovlivňují naše vnímání, hodnocení i jednání. Různé kultury mohou tedy hodnotit různě, nicméně pokud se příslušníci téže kultury ve svých soudech shodují, platí pro ně společně nějaké kritérium správnosti atd.\n\nS prohlubováním historických znalostí a historického povědomí od 19. století se jasně ukázalo, že nejen jazyk a kultura, ale i velmi zásadní lidské názory, postoje a hodnocení se v průběhu dějin měnily a mění – v moderní době ještě rychleji. Z nepochopení této jednoduché skutečnosti vznikají směšné anachronismy, jak jich u nás literárně využíval třeba Svatopluk Čech („Výlety pana Broučka“). Průkopnické dílo amerického vědce a historika T. S. Kuhna „Struktura vědeckých revolucí“ ukazuje, jak takové zásadní proměny paradigmat probíhaly ve vědě, například během tak zvaného „koperníkovského obratu“ v 16. a 17. století. Francouzský filosof Michel Foucault mluví o různých \"epistémé\", referenčních rámcích chápání, myšlení i hodnocení, jež charakterizují různá dějinná období.\n\nVýsledky poznání i hodnocení vyjadřujeme v jazyce, jehož slova a kategorie nás nutí vyjadřovat zkušenost určitým způsobem. Tak jeden jediný vjem, třeba letící vránu, musíme vyjádřit jako „letí černý pták“, tedy třemi slovy: sloveso, adjektivum a podstatné jméno. Toto rozdělení na jazykové kategorie a zejména významy jednotlivých slov jsou v každém jazyce trochu jiné, protože skutečnost není tak čistě roztříděna, jak to jazyk vyžaduje: mezi bílým a černým jsou různé stupně šedi, podobně mezi bylinou a stromem, mezi sladkým a kyselým a tak dále. Tuto nesnáz přirovnává Platón k porcování pečeného zvířete.\n\nJazykový relativismus je teorie amerických antropologů 20. století o tom, že zkušenosti různých kultur nejsou navzájem vůbec souměřitelné ani převoditelné (viz Sapir-Whorfova hypotéza). Její původci byli pod dojmem překvapivé různosti indiánských jazyků v Kalifornii, proti nim však mluví obecná zkušenost překladů a tlumočení. Zatímco se jejich generace zajímala hlavně o rozdíly, následující generace se začaly více zajímat to, co je různým kulturám společné. Není toho málo.\n\nKulturní relativismus je teoreticko-metodologický přístup v rámci výzkumu kulturních jevů, při kterém se vychází z předpokladu, že jednotlivé kultury jsou jedinečnými a neopakovatelnými sociokulturními systémy, které lze popsat a pochopit pouze v kontextu jejich vlastních hodnot, norem a idejí.\n\nTaké morální relativismus je spíše nálepka než soudržná pozice, již by někdo zastával. Může znamenat názor, že mravní hodnocení stejného jednání v různých dobách nebo společnostech se mezi sebou liší, což lze asi prokázat. Je ovšem otázka, jak můžeme v mravních otázkách zjistit, co je „stejné jednání“. V morálce a v etice se totiž „jednání“ nedá charakterizovat jen vnějším popisem. Mnohem víc záleží na tom, co tím jednající osoba zamýšlí, proč tak jedná. Například sebevražda se v evropských společnostech většinou chápala jako špatná, ale obětovat život za někoho jiného jako vrchol hrdinství. Pro vnějšího pozorovatele není snadné obojí od sebe odlišit. Lhát je špatné, ale říkat pravdu špiclovi totalitního režimu také. Jenže při hlubším pohledu se může ukázat, že obojí se řídí stejným pravidlem: neublížit, případně chránit druhého člověka.\n\nTaké morální relativismus musí připustit, že je relativní. Pak může být užitečným varováním před přílišnou jistotou, že vždy a všude víme, jak máme jednat a jak ne.\n\n\n"}
{"id": "343149", "url": "https://cs.wikipedia.org/wiki?curid=343149", "title": "Němcová!", "text": "Němcová!\n\nNěmcová! je muzikál (často spíše lépe označováno jako „hudební obrazy“) ze života české spisovatelky Boženy Němcové. Hudbu napsal Václav Noid Bárta, scénář a režie je dílem Jiřího Pokorného. Naposledy se hrál po dobu jednoho roku v pražském Divadle Ta Fantastika, kde měl premiéru 12. května 2008 a derniéru 20. června 2009.\n\nNěmcová\nNěmec\nŽena 1\nŽena 2\nŽena 3\nMuž 1\nMuž 2\nMuž 3\nMuž 4\nMuž 5\nDítě 1\nDítě 2\nPřípadná alternace všech mužských rolí\n\n\n"}
{"id": "343154", "url": "https://cs.wikipedia.org/wiki?curid=343154", "title": "Divadlo Ta Fantastika", "text": "Divadlo Ta Fantastika\n\nDivadlo Ta Fantastika je soukromá pražská repertoárová scéna se stálým hereckým souborem. Sídlí v Pöttingovském paláci (Unitaria) v ulici Karlova č. 186/8 v Praze 1 na Starém Městě. Zřizovatelem divadla je FANTAZMA, spol. s r.o.\n\nDivadlo Ta Fantastika se zaměřuje především na černé divadlo, které je uváděno dvakrát denně. V posledních letech se toto divadlo orientovalo na muzikály, nyní se navrátilo k původnímu modelu. Veškerá muzikálová produkce v Ta Fantastice byla ukončena.\n\n\n\n\n"}
{"id": "343157", "url": "https://cs.wikipedia.org/wiki?curid=343157", "title": "Velká cena Japonska 2007", "text": "Velká cena Japonska 2007\n\nNázev Velká cena Japonska 2007 nese více sportovních událostí:\n"}
{"id": "343158", "url": "https://cs.wikipedia.org/wiki?curid=343158", "title": "Velká cena Francie 2007", "text": "Velká cena Francie 2007\n\nNázev Velká cena Francie 2007 nese více sportovních událostí:\n"}
{"id": "343186", "url": "https://cs.wikipedia.org/wiki?curid=343186", "title": "Tok (hora)", "text": "Tok (hora)\n\nTok je název tří horských vrcholů\n\n"}
{"id": "343200", "url": "https://cs.wikipedia.org/wiki?curid=343200", "title": "Velká cena Itálie 2007", "text": "Velká cena Itálie 2007\n\nNázev Velká cena Itálie 2007 nese více sportovních událostí:\n"}
{"id": "343331", "url": "https://cs.wikipedia.org/wiki?curid=343331", "title": "Velká cena Turecka 2007", "text": "Velká cena Turecka 2007\n\nNázev Velká cena Turecka 2007 nese více sportovních událostí:\n"}
{"id": "343332", "url": "https://cs.wikipedia.org/wiki?curid=343332", "title": "Velká cena USA 2007", "text": "Velká cena USA 2007\n\nNázev Velká cena USA 2007 nese více sportovních událostí:\n"}
{"id": "343333", "url": "https://cs.wikipedia.org/wiki?curid=343333", "title": "Velká cena Velké Británie 2007", "text": "Velká cena Velké Británie 2007\n\nNázev Velká cena Velké Británie 2007 nese více sportovních událostí:\n"}
{"id": "343336", "url": "https://cs.wikipedia.org/wiki?curid=343336", "title": "Velká cena Číny 2007", "text": "Velká cena Číny 2007\n\nNázev Velká cena Číny 2007 nese více sportovních událostí:\n"}
{"id": "343337", "url": "https://cs.wikipedia.org/wiki?curid=343337", "title": "Velká cena Španělska 2007", "text": "Velká cena Španělska 2007\n\nNázev Velká cena Španělska 2007 nese více sportovních událostí:\n"}
{"id": "343339", "url": "https://cs.wikipedia.org/wiki?curid=343339", "title": "Nikolaj Leskov", "text": "Nikolaj Leskov\n\nNikolaj Semjonovič Leskov (; Gorochovo, Orelská gubernie – Petrohrad) byl ruský spisovatel a dramatik.\n\nPocházel z úřednické rodiny. Nedostudoval gymnázium, od 16 let musel vydělávat. Byl úředníkem, později obchodním zástupcem, hodně cestoval po Rusku i Evropě, několikrát navštívil i Prahu. Od roku 1872 působil na ministerstvu osvěty. Odtud byl pro své kritické názory na Rusko i na pravoslavnou církev propuštěn a věnoval se pouze literatuře. Protože však zároveň ostře kritizoval a karikoval i ruské utopisty a revolucionáře (podobně jako Dostojevskij v „Běsech“), rozešel se i se svými přáteli.\n\nLiterární dráhu zahájil publicistikou. Kvůli nesprávně pochopenému Leskovovu vystoupení v tisku k němu pokroková veřejnost zaujala rezervovaný postoj. V 60. letech si volí náměty z vesnice např.:\nZ kupeckého prostředí:\nV sedmdesátých letech se zaměřuje na otázky mravní:\nV osmdesátých letech zpracovává náměty ze starých náboženských legend:\nSatirická díla:\n\n\n"}
{"id": "343342", "url": "https://cs.wikipedia.org/wiki?curid=343342", "title": "Javorinka", "text": "Javorinka\n\nJavorinka může být:\n\n\n\n\n"}
{"id": "343343", "url": "https://cs.wikipedia.org/wiki?curid=343343", "title": "Budapešťská konvence", "text": "Budapešťská konvence\n\nBudapešťská konvence představuje rakousko-ruskou dohodu podepsanou 15. ledna 1877 v Budapešti, která umožnila Rusku zahájit válku s Tureckem.\n\nRusko si tak zajistilo neutrální postoj Rakouska poté, co ve smlouvě definovalo své válečné cíle, které neměly porušit závazky dohody ze Zákup. V březnu 1877 byla podepsána další smlouva, která byla také signována datem 15. leden, v níž se Rusko zavázalo, že nebude usilovat o vytvoření velkého slovanského státu na Balkánském poloostrově. Rusko dále uznalo právo Rakouska na okupaci Bosny a Hercegoviny.\n\nPozdější ustavení Velkého Bulharska, které bylo umožněno Sanstefanskou mírovou smlouvou, bylo Rakouskem interpretováno jako zásadní porušení Budapešťské konvence.\n"}
{"id": "343344", "url": "https://cs.wikipedia.org/wiki?curid=343344", "title": "IRAS", "text": "IRAS\n\nIRAS (\") je astronomický teleskop na oběžné dráze kolem Země pracující v infračerveném oboru spektra. Od svého vypuštění v roce 1983 raketou Delta zaznamenala družice statisíce opticky neviditelných infračervených zdrojů. Jako první nasnímala i samotné jádro naší Galaxie. Objevila také šest nových komet a získala nové údaje o dalších 25 už známých kometách.\nSamotný infračervený dalekohled je umístěn v Dewarově nádobě obsahující 500 litrů tekutého hélia, aby nasnímané údaje nepřekrylo infračervené záření samotné družice. Infračervený dalekohled tvořící hlavní část jejího vědeckého vybavení a má průměr objektivu 570 mm a sekundární zrcadlo odráží paprsky na soustavu celkově 70 detektorů, ze kterých 8 pracuje ve viditelné části spektra a ostatní v infračervené.\n\nDružice má tvar válce o průměru 2,16 m a s délkou 3,60 m. Elektrickou energii jí dodávají solární panely s rozpětím 3,24 m. Její řízení zabezpečují dva počítače s kapacitou paměti 2× 32 kilobajtů. Zaznamenané údaje se ukládají na dvě magnetopáskové jednotky, které mají celkovou kapacitu 450 Mbit. Na Zem se údaje přenášejí rychlostí 4 kbit/s. Hlavním vědeckým přístrojem je infračervený dalekohled. Primární zrcadlo s průměrem 570 milimetrů a ohniskovou vzdáleností 5,5 metru je vyrobeno z berylia. Zorné pole dalekohledu má šířku 63', což je asi dvojnásobek průměru měsíčního kotouče v úplňku. Sekundární zrcadlo odráží paprsky na soubor měřících přístrojů, který tvoří 62 infračervených detektorů, 8 optických detektorů a 3 doplňkové experimenty souhrnně označené DAX (\").\n\nHlavní přijímací stanice a řídicí středisko OCC (\") je umístěné v Chiltonu ve Velké Británii.\n\nDružice odstartovala s nosnou raketou Delta z kosmodromu Western Test Range 26. ledna 1983 v čase 02:17 UT. Dráha, na kterou byla družice navedena, byla velmi blízká polární dráze se sklonem k rovníku zhruba 99°. Pět dní po startu byl otevřen poklop dalekohledu a družice zahájila kalibrační měření. 10. února IRAS zahájila pravidelné vědecké pozorování.\n\nDoba trvání aktivní činnosti byla omezena množstvím tekutého hélia, jehož spotřeba byla přibližně 300 g za den. Družice pracovala 10 měsíců, za tu dobu stihla čtyřikrát zmapovat 96 % oblohy, přičemž zaznamenala 350 000 infračervených zdrojů. K jejím významným objevům patří objev protoplanetárního disku kolem hvězdy Vega, či shluky teplého plynu zvané infračervené cirry, které jsou roztroušeny po celé obloze. IRAS byla také první družicí, která objevila kometu. Stalo se tak 25. dubna a kometa dostala označení 1983d IRAS-Araki-Alcock. 22. listopadu byly zásoby tekutého hélia vyčerpány, vědci však pokračovali v pozorování, dokud teplota nestoupla na 11 K (−262 °C). 23. listopadu družice ukončila svoji činnost a jako neaktivní těleso nadále obíhá kolem Země po dráze s perigeem zhruba 876 km, apogeem 911 km a sklonem 99,07°.\n\nVšechny údaje získané družicí IRAS jsou uloženy v NSSDC (\") v Goddard Space Flight Center. Převážná část údajů se dá získat prostřednictvím internetu.\n\nNa konci ledna 2020 se objevily zprávy, že 30. ledna po půlnoci středoevropského času by se měl IRAS jen velmi těsně minout s, též nefunkční, družicí GGSE-4 (Gravity Gradient Stabilization Experiment) patřící Letectvu Spojených států amerických. Nejmenší vzájemná vzdálenost by pravděpodobně měla být mezi 15–30 metry, pravděpodobnost srážky je však stále odhadována na 1 %. GGSE-4 váží jen 85 kg, má však 18metrovou tyč na stabilizaci pomocí gravitačního gradientu. Vzájemná rychlost družic je 14,7 km/s.\n"}
{"id": "343345", "url": "https://cs.wikipedia.org/wiki?curid=343345", "title": "Bryanova–Chamorrova smlouva", "text": "Bryanova–Chamorrova smlouva\n\nBryanova-Chamorrova smlouva je dohoda mezi Spojenými státy a Nikaraguou z 5. srpna 1914. Na jejím základě, i přes protesty středoamerických států sousedících s Nikaraguou, získaly Spojené státy právo postavit kanál spojující Atlantský a Tichý oceán. Navíc zde mohly zřídit námořní základnu. Pod svou správu také dostaly ostrovy Corn Islands v Karibském moři. Za tato všechna práva Spojené státy zaplatily 3 miliony dolarů, avšak nikdy jich nevyužily.\n\nSmlouva je pojmenována po signatářích. Na americké straně jí podepsal ministr zahraničí William Jennings Bryan, na nikaragujské vládní zmocněnec generál Emiliano Chamorro. Oficiálně byla zrušena 14. července 1970.\n\n"}
{"id": "343347", "url": "https://cs.wikipedia.org/wiki?curid=343347", "title": "Medicínsko-farmaceutický komplex", "text": "Medicínsko-farmaceutický komplex\n\nMedicínsko-farmaceutický komplex je termín popisující mechanismus, prostřednictvím kterého farmaceutické firmy v součinnosti se zdravotnickými zařízeními budují u veřejnosti a potenciálních pacientů prostředí příznivé ke zvýšenému používání léků (např. analgetik, antidepresiv, doplňkových léčiv, majících minoritní vliv na zdraví pacienta) a využívání služeb ve zdravotnictví.\n\nPodle teorií, které o medicínsko-farmaceutickém komplexu hovoří, jde o metody, které stimulují používání léků (masívní reklamní kampaně, nabízení úplatků lékařům za podporu léčiv určité značky, …). Motivem je pak zvýšení zisků farmaceutických firem i zdravotnických zařízení.\n\nTermín medicínsko-farmaceutického komplexu se cituje též v souvislosti s prostředím volného trhu a privatizovaného zdravotnictví a má být důsledkem aplikace tržního chování těchto ekonomických subjektů na oblast zdravotnictví, nebo, v konečném důsledku, snahy farmaceutických firem maximalizovat zisky za cenu nadměrného předepisování léků či farmaceutických přípravků, s potenciálními dlouhodobými škodlivými účinky na zdraví pacientů.\n\n\n\n"}
{"id": "343349", "url": "https://cs.wikipedia.org/wiki?curid=343349", "title": "Kamenný Mlýn", "text": "Kamenný Mlýn\n\nKamenný Mlýn ( \"\") je zaniklá osada a zrušené katastrální území, jež se rozkládala v Brně na levém břehu Svratky při západním okraji Wilsonova lesa v prostoru dnešní Žabovřeské ulice. Někdejší katastrální území této bývalé obce je rozděleno mezi brněnské městské části Brno-střed a Brno-Žabovřesky.\n\nKamenný Mlýn vznikl v 19. století jako malá, téměř výlučně německá osada, na severozápadě dnešních Pisárek na tehdejším katastru Žabovřesek, v blízkosti stejnojmenného vodního mlýna, doloženého roku 1366, kdy byl již pustý, avšak roku 1379 byl obnoven. Roku 1834 měla osada 9 domů, volně seskupených kolem úzké cesty z Žabovřesk do Pisárek a Starého Brna. Protože měla osada výčepní právo, vznikla zde i hospoda. Roku 1860 zde byla založena textilní továrna A. Schwaba a synů, roku 1911 je uváděna i výroba alkoholických nápojů. Do konce 19. století vznikla v osadě podél cesty souvislá zahuštěná drobná zástavba přibližně 30 domů.\n\nNárodnost obyvatel se roku 1898 stala hlavním důvodem pro vyčlenění osady z českých Žabovřesek a vzniku samostatné obce, která získala i vlastní katastr, k němuž patřily pozemky v moderních katastrálních územích Pisárky a Žabovřesky. 16. dubna 1919 byla obec připojena k Brnu, roku 1927 bylo téměř celé katastrální území připojeno zpět k Žabovřeskám, nepatrná nezastavěná část území na jihu, zasahující do dnešní parcely 882/1, byla připojena ke Starému Brnu a Vídeňce. Kamenný Mlýn však až do roku 1930 tvořil samostatnou místní část, která byla poté sloučena se Žabovřeskami i v tomto směru.\n\nJiž od 1. října 1949 byl někdejší katastr Kamenného Mlýna trvale rozdělen vždy mezi dva městské obvody linií, která zde od 24. listopadu 1990 tvoří hranici městských částí Brno-Žabovřesky a Brno-Střed. V letech 1949 - 1954 patřila severní část k městskému obvodu Brno VI, zatímco jižní k městskému obvodu Brno V. V letech 1954 - 1957 patřila severní část k městskému obvodu Brno VII, zatímco jižní k městskému obvodu Brno I. V letech 1957 - 1990 náležela jižní část k městskému obvodu Brno I, zatímco severní část k městskému obvodu Brno II. Koncem 60. let 20. století se tato linie stala též novou hranicí mezi Žabovřeskami a nově vzniklým katastrálním územím Pisárky, jejíž součástí se stala jižní polovina někdejšího katastru Kamenného Mlýna, zahrnující jeho původní zástavbu .\n\nV 70. letech 20. století pak byla celá zástavba Kamenného Mlýna zlikvidována při necitlivé výstavbě nové levobřežní silniční komunikace z Pisárek do Komína a Bystrce. Zachována zůstala jen kaple svatého Antonína Paduánského nad silnicí a tramvajovou tratí.\n\n"}
{"id": "343350", "url": "https://cs.wikipedia.org/wiki?curid=343350", "title": "Buchlovická dohoda", "text": "Buchlovická dohoda\n\nBuchlovická dohoda (nesprávně \"Buchlovská\") byla ústní dohoda v rámci jednání mezi rakousko-uherským ministrem zahraničí Aloisem Aehrenthalem a jeho ruským protějškem Alexandrem Izvolským. Schůzka se konala 15.–16. září 1908 na zámku v Buchlovicích na pozvání Leopolda Berchtolda.\n\nRakousko projevilo souhlas s ruským záměrem změnit \"režim Úžin\" (Bosporu a Dardanely) tak, aby mohly být otevřeny pro ruské válečné loďstvo. Výměnou za tento souhlas mělo Rusko přislíbit zdržení se jakékoli akce ve věci rakouské anexe Bosny a Hercegoviny. Ministr Izvolskij tuto ústní dohodu chápal tak, že Rakousko počká s anexí, až do chvíle, kdy se Petrohradu podaří obdržet souhlasné stanovisko ostatních velmocí ve věci svého plánu v Úžinách. To se však nestalo a Rakousko vyhlásilo anexi již 6. října 1908, což okamžitě nastolilo tzv. \"Bosenskou krizi\".\n"}
{"id": "343354", "url": "https://cs.wikipedia.org/wiki?curid=343354", "title": "Azov", "text": "Azov\n\nAzov ( ; dříve též Tanais, Tana, Azak) je město v Rostovské oblasti v jižním Rusku. Leží na řece Donu, 7 km od zálivu Azovského moře, kterému dalo název, a asi 45 km od oblastního města Rostov na Donu, se kterým je spojen železnicí s příměstskou dopravou. Žije zde 83 000 obyvatel.\n\nAzov je jedním z nejstarších sídel Ruska; v antice zde byla řecká kolonie, zničená ve 3. století Góty. Ve středověku bylo město obnoveno a ve 13.–14. století žilo z obchodu mezi Zlatou Hordou a janovskými a benátskými kupci.\n\nRoku 1471 dobyli město Turci a zbudovali zde pevnost, která odolávala do roku 1637, kdy ji dobyli donští a záporožští kozáci. V následujících sto letech, kdy se carské Rusko snažilo získat přístup k moři, však stále měnila majitele a když se Azov roku 1708 stal sídlem jedné z prvních gubernií, musel být po třech letech opět předán Turkům a Azovská gubernie přesídlila do Voroněže. Definitivně byl Azov přiznán Rusku teprve roku 1774.\n\nBěhem 19. a 20. století, kdy měl střídavě status pevnosti a města, byl kdysi významný Azov zastíněn sousedním Rostovem (kolem milionu obyvatel) a dnes je nevelkým rajónním městem.\n\n"}
{"id": "343356", "url": "https://cs.wikipedia.org/wiki?curid=343356", "title": "Carpetbaggers", "text": "Carpetbaggers\n\nCarpetbaggers (\"carpetbaggeři\" či česky \"taškáři\") je pejorativní označení bílých Američanů, kteří se po konci Americké občanské války v průběhu tzv. rekonstrukce stěhovali ze států Unie na Jih a byli tam velmi aktivní v politickém životě. Samotný název carpetbaggers je odvozen od velmi levných zavazadel, se kterými podle tvrzení bílých obyvatel Jihu, carpetbaggeři migrovali na jejich území za jediným účelem, aby tam bezohledně drancovali a obohacovali se na jejich úkor. Společně s tzv. scalawagy a černošským obyvatelstvem byli carpetbaggeři v letech 1867-1876 jedinou podporující silou mladé republikánské strany v poražených státech Jihu.\n\n"}
{"id": "343358", "url": "https://cs.wikipedia.org/wiki?curid=343358", "title": "Salchipapa", "text": "Salchipapa\n\nSalchipapas (čti \"salčipapas\") je tradiční pouliční jídlo běžné především v Kolumbii. Kromě Peru je rozšířené též na území Bolívie, Peru a dalších latinskoamerických zemí. Skládá se hranolek (\"papas fritas\"), osmaženého párku nebo podobné uzeniny (\"salchicha\") a nakrouhaného syrového hlávkového zelí. Podává se na talíři, papírové misce, v kelímku nebo plastikovém sáčku. Jako příloha slouží většinou majonéza, kečup nebo různé omáčky („salsas“). \n"}
{"id": "343360", "url": "https://cs.wikipedia.org/wiki?curid=343360", "title": "Benkov", "text": "Benkov\n\nNázev Benkov má více sídel:\n"}
{"id": "343362", "url": "https://cs.wikipedia.org/wiki?curid=343362", "title": "Vigan", "text": "Vigan\n\nVigan je město na Filipínách, hlavní město provincie Ilocos Sur. Leží na západním pobřeží severní části ostrova Luzon v regionu Ilocos nedaleko od delty řeky Abry do Jihočínského moře. Jeho historické centrum je nejlépe zachovalým španělským koloniálním městem v Jihovýchodní Asii a v roce 1999 bylo zapsáno na seznam světového kulturního dědictví UNESCO.\n\nNázev\" Bi gan\" pochází z mandarijštiny a znamená \"pěkné pobřeží\". Název upravili Španělé kvůli lepší výslovnosti v jejich mateřštině.\n\nMalá vesnice s několika dřevěnými a bambusovými chatrčemi sloužila jako útočiště čínským mořeplavců na obchodních cestách. Španělé pod vedením Juana de Salcedo přišli na území dnešního města v červnu 1572 z poslání krále Filipa II. a založili zde kolonizační a misionářskou stanici. Osada byla pojmenována Villa Ferdinanda a de Salcedo byl jmenován viceguvernérem celého regionu Illocos.\n\nBěhem dalšího rozkvětu byla přejmenována na Ciudad Ferdinandina. Jako z největšího komerčního centra se z města pravidelně obchodovalo s Čínou nebo s projíždějícími španělskými, čínskými a později americkými posádkami lodí plovoucí zejména na trase Manila-Acapulco.\n\nDne 10. prosince 1941 se v rámci japonské invaze na Filipíny u Viganu vylodily jednotky 48. divize císařské armády.\n\nOd roku 1999 je město součástí světového dědictví, a to zejména díky unikátní architektuře a urbanismu pocházející ze španělského koloniálního období. Jedná se o jedinečné propojení španělské a čínské kultury s filipínskými vlivy unikátním způsobem výjimečným pro celou Jižní a Jihovýchodní Asii. Samotná památkově chráněná zóna se nachází mezi kanály delty Govantes a Mestizo a rozprostírají se v ní dvě velká náměstí Plaza Salcedo a Plaza Burgos.\n\nHistorické jádro tvoří celkem přibližně 230 domů. Mnohé z nich mají silné cihlové zdi jako ochranu před zemětřesením, jež postihuje filipínské ostrovy často. Tradičním typem domů jsou tzv. \"bahay na bato\" (kamenné domy). Velmi bytelnou konstrukci tvoří kamenné spodní podlaží a dřevěná horní nádstavba. Vliv čínské architektury je znatelný při pohledu na šikmé taškové střechy. Dolní patro domů používali obchodníci jako své kanceláře, zatímco horní obývali.\n\nDominantou města je metropolitní katedrála sv. Pavla vystavená v tzv. \"zemětřesném baroku\", stavba by tedy měla odolat všem otřesům země. Svatostánek byl postaven roku 1790 augustiniány několik metrů od původního kostela, nese ovšem výrazné prvky čínské architektury ve stylu Feng-šuej – na mosazném zábradlí lze dodnes rozeznat čínskými znaky psané poznámky jeho autorů. Z bezpečnostních důvodů chybí katedrále dokonce i zvonice – stojí odděleně, aby ji při zemětřesení neponičila, a má zajímavý osmicípý tvar. Vedle katedrály se nachází arcibiskupská rezidence, která svému účelu slouží nejdéle na celých Filipínách.\n\nNáměstí Plaza Salcedo se rozprostírá blízko katedrály. Je pojmenováno po španělském dobyvateli Juanovi de Salcedo a na jeho počest vévodí náměstí jeho socha a obelisk umístěný uprostřed rozlehlé fontány. Je zde umístěné také diorama se významnými stavbami světa. Místo je také významné popravením filipínské revolucionářky Gabriely Silang v září roku 1763. Tuto první ženskou vůdkyni oběsili jako výstrahu dalším obyvatelům.\n\n\n"}
{"id": "343363", "url": "https://cs.wikipedia.org/wiki?curid=343363", "title": "Daniel Oliver", "text": "Daniel Oliver\n\nDaniel Oliver (6. února 1830 Newcastle upon Tyne – 21. prosince 1916 Kew) byl anglický botanik.\n\nRodiče Daniela Olivera, Andrew a Jane Oliver von Benwell Hills, byli kvakeři. Oliver navštěvoval Society of Friends' School v Brookfieldu.\n\nRoku 1858 začal pracovat v Royal Botanic Gardens v Kew. Mezi lety 1860 až 1890 byl správcem zdejšího herbáře. Na University College London působil v letech 1861 až 1888 jako profesor botaniky.\n\nRoku 1853 se stal členem Linnean Society of London a roku 1893 mu byla udělena Zlatá medaile Linného společnosti. Členem Royal Society byl zvolen roku 1863.\n\n"}
{"id": "343366", "url": "https://cs.wikipedia.org/wiki?curid=343366", "title": "Rýžové terasy filipínských Kordiller", "text": "Rýžové terasy filipínských Kordiller\n\nRýžové terasy filipínských Kordiller je souhrnný název pro tisíce let staré terasy, které byly vybudovány v pohoří Centrální Kordillery na filipínském ostrově Luzon. Kulturní krajina pěti lokalit rýžových teras v provincii Ifugao (Nagacadan, Hungduan, Mayoyao, Bangaan a Batad) je od roku 1995 součástí světového dědictví UNESCO, mezi roky 2001 a 2012 byla zapsána na seznamu světového dědictví v ohrožení. Kromě UNESCEM chráněných teras se v pohoří nachází mnoho dalších, dokonce i navštěvovanějších a známějších teras - např. Banaue.\n\nTerasy ilustrují přetrvávání kulturních tradic a pozoruhodnou kontinuitu zdejší komunity obyvatel, protože archeologické nálezy ukázají, že tato technika využití krajiny se v regionu používá již 2000 let bez zásadnějších změn. Soustava opěrných zdí z kamene a hlíny přesně kopíruje tvar kopce a má tedy nesymetrický půdorys jednotlivých teras. Zavlažovací systém přivádí čerstvou vodu stékající z vrcholků kopců, na kterých je většinou uchován deštný les. Leží v nadmořské výšce okolo 1 500 metrů.\n\nZachování fungující rýžové terasy vyžaduje spolupráci celé komunity, která je založena na detailních znalostech rozmanitých vlastnostech půdy, plánování, hubení škůdců, respektování cyklů Měsíce, atd.\n"}
{"id": "343370", "url": "https://cs.wikipedia.org/wiki?curid=343370", "title": "Národní park Puerto-Princesa Subterranean River", "text": "Národní park Puerto-Princesa Subterranean River\n\nPuerto-Princesa Subterranean River je národní park na Filipínách. Nachází se v krasové oblasti na ostrově Palawan, přibližně 50 km severně od města Puerto Princesa. Mimo rozmanité fauny a flóry se v parku nachází unikátní vápencové útvary, jimiž protéká řeka ústící přímo do Jihočínského moře. Podzemní úsek řeky měří 8,2 km.\n\nPro svou unikátnost se park v roce 1999 stal součástí světového dědictví UNESCO a od roku 2012 je jedním ze sedmi nových divů přírody.\n\n"}
{"id": "343372", "url": "https://cs.wikipedia.org/wiki?curid=343372", "title": "Karel Ludwig", "text": "Karel Ludwig\n\nKarel Ludwig (27. září 1919 Praha – 4. června 1977 Praha) byl český fotograf.\n\nNarodil se 27. září 1919 v Praze. V roce 1938 po absolvování měšťanky odešel do Zlína, kde pracoval jako kreslič v Baťových závodech. Začal náhodně fotografovat a přispívat do časopisu \"Zlín\". O rok později (1939) se vrátil do Prahy, kde publikoval fotografie v časopisech \"Kinorevue\", \"Praha v týdnu\", \"Salon\", \"Zdroj\". Spolupracoval také s ilustrovaným časopisem Pestrý týden. Fotografické technice se učil od Zdeňka Tmeje, spolupracoval v ateliéru s Václavem Chocholou. V letech 1941–1942 byl zaměstnán u tiskové služby Národního divadla, v období 1943–1948 pracoval jako vedoucí fotooddělení Lucernafilmu. V 50. letech spolupracoval s Gramofonovými závody, Jablonexem atd. Jeho snímky se objevovaly v časopisech \"Film a doba\", \"Kino\" nebo \"Plamen\". Jeho manželkou byla v letech 1950–1953 pozdější filmová režisérka Věra Chytilová. V 60. letech fotografoval herce a herečky divadla Semafor a pracoval na nevydané knize povídek \"Houby v octě\".\n\nDíla Karla Ludwiga jsou zastoupena ve sbírce Uměleckoprůmyslového muzea v Praze.\n\nFotografický archiv Karla Ludwiga spravuje Archiv B&M Chochola.\n\nLudwig v květnu 1945 pořídil z korby nákladního automobilu snímek pražského dělníka objímající sovětského vojáka nazvaný \"První setkání\". Karel Pokorný vytvořil později sousoší, které pojmenoval Sbratření (v České Třebové je od roku 1951 originál, v Praze u hlavního nádraží kopie). Oblečení, rozvržení postav sochy a celkové vyznění nemá s původním Ludwigovým snímkem mnoho společného. Motiv se později objevil i na poštovních známkách, na československé padesátikoruně z roku 1953 nebo na členských známkách Svazu československo-sovětského přátelství.\n\n\n\n\n"}
{"id": "343375", "url": "https://cs.wikipedia.org/wiki?curid=343375", "title": "Kamerun na Letních olympijských hrách 2008", "text": "Kamerun na Letních olympijských hrách 2008\n\nKamerun se účastnil Letní olympiády 2008 v devíti sportech. Zastupovalo jej 33 sportovců.\n\nFrançoise Mbangová Etoneová, Carole Kaboud Mebam, Hogo Lucien Mamba, Léonie Myriam Mani, Georgina Toth\n\nThomas Essomba, Smaila Mahaman, Joseph Mulema\n\nAmour P. Tignyemb, Baning Albert, Antonio Ghomsi, Andre Bikey, Alexandre Song, Stéphane M´Bia, Marc Mboua, Mandjeck Georges, Franck Songo´o, Christian Bekamenga, Bebbe Mbangue, Bebey Kingue P., Nkoulou Ndoubena, Aurélien Chedjou, Serge Ngal, Mayebi Joslain, Olle Olle Junior, Enam Alexis\n\nFranck Martial Moussima\n\nPaul Etia Ndoumbe\n\nAnotinette Joyce Guedia Mouaffo, Alain Tobe Brigion\n\nVictorine Fomun Angum\n\nBrice Vivien Batchaya Ketchanke\n\nAli Annabel Laure\n\n"}
{"id": "343377", "url": "https://cs.wikipedia.org/wiki?curid=343377", "title": "Kapverdy na Letních olympijských hrách 2008", "text": "Kapverdy na Letních olympijských hrách 2008\n\nKapverdy se účastnily Letní olympiády 2008 ve dvou sportech. Zastoupeny byly třemi sportovci.\n\nNelson Cruz, Lenira Santos\n\nWania Monteiro\n"}
{"id": "343379", "url": "https://cs.wikipedia.org/wiki?curid=343379", "title": "Středoafrická republika na Letních olympijských hrách 2008", "text": "Středoafrická republika na Letních olympijských hrách 2008\n\nStředoafrická republika se zúčastnila na Letní olympiádě 2008 ve 3 sportech. Zastupovali ji 3 sportovci.\n\nBéranger Bosse: 100 m Muži\n\nVe svém rozběhu zaběhl čas 10.51 a obsadil 6. místo - nepostupové.\n\nMireille Derebona: 800 m Ženy\n\nZe svého rozběhu byla diskvalifikována v důsledku nedodržení pravidel.\n\nBruno Bongongo: Těžká - Do 69 kg Muži\n\nVe svém souboji prohrál s Kameruncem Josephem Mulemou 2:17.\n"}
{"id": "343380", "url": "https://cs.wikipedia.org/wiki?curid=343380", "title": "Čad na Letních olympijských hrách 2008", "text": "Čad na Letních olympijských hrách 2008\n\nČad se zúčastnil Letních olympijských her 2008 v Pekingu, jednalo se v pořadí o 10. účast této země na letní olympiádě. Reprezentovali jej dva sportovci v jediném sportu, atletice, přičemž oba byli vyřazeni již v rozbězích. Vlajkonoškou výpravy byla Hinikissia Ndikert.\n"}
{"id": "343383", "url": "https://cs.wikipedia.org/wiki?curid=343383", "title": "Komory na Letních olympijských hrách 2008", "text": "Komory na Letních olympijských hrách 2008\n\nKomory se účastnily Letní olympiády 2008 v Pekingu. Tuto zemi reprezentovali tři sportovci, atleti Mhadjou Youssouf, Ahamada Feta a plavec Mohamed Attoumane. Do bojů o medaile nepostoupili.\n\n"}
{"id": "343384", "url": "https://cs.wikipedia.org/wiki?curid=343384", "title": "Tubbataha", "text": "Tubbataha\n\nTubbataha je korálový útes ležící v centrální části Suluského moře a náležící Filipínám. Pokrývá plochu 33 200 ha a je unikátní ukázkou rozmanitosti mořské říše, obývá jej např. želva zelenavá či manta obrovská, zdejší atoly poskytují útočiště mořským ptákům. Tubbataha je rozdělen na tzv. Severní a Jižní útes (North Reef a South Reef). Součástí chráněného území o celkové rozloze 97 000 km² je i útes Jessi Beasley.\n\nOd roku 1993 je v seznamu světového dědictví UNESCO.\n\n\n"}
{"id": "343388", "url": "https://cs.wikipedia.org/wiki?curid=343388", "title": "Konžská republika na Letních olympijských hrách 2008", "text": "Konžská republika na Letních olympijských hrách 2008\n\nKonžská republika se účastnila Letní olympiády 2008 v jediném sportu. Zastupovali ji dva sportovci.\n\nSuraju Saka, Yang Fen\n\n"}
{"id": "343391", "url": "https://cs.wikipedia.org/wiki?curid=343391", "title": "Konžská demokratická republika na Letních olympijských hrách 2008", "text": "Konžská demokratická republika na Letních olympijských hrách 2008\n\nKonžská demokratická republika se účastnila Letní olympiády 2008 ve čtyřech sportech. Zastupovali ji 4 sportovci.\n\n\n\n\nzatím neznámá nominace\n\n"}
{"id": "343393", "url": "https://cs.wikipedia.org/wiki?curid=343393", "title": "Izrael na Letních olympijských hrách 2008", "text": "Izrael na Letních olympijských hrách 2008\n\nIzrael se účastnil Letní olympiády v Pekingu v Číně. Jednalo se o v pořadí čtrnáctou izraelskou účast na LOH.\n\nIzraelská delegace čítala celkem 43 sportovců, což byl doposud největší počet v olympijské historii. Delegace tak pokořila rekord 40 sportovců ze Sydney v roce 2000. Poměr mužů a žen v olympijském týmu byl téměř vyrovnaný (23 mužů a 20 žen), tedy rovněž v izraelské historii největší podíl žen. Jednalo se také o doposud nejmladší izraelskou delegaci, jelikož zhruba polovina účastníků byla mladších 23 let.\n\nStřelec Guy Starik byl v pořadí již druhým Izraelcem, který se účastnil olympijských her již po čtvrté. Tři sportovci byli na olympiádě již potřetí. Byli jimi Aleksandr Averbuch, Ariel Ze'evi a Michael Kolganov. Dvanáct sportovců se již účastnilo letní olympiády v Athénách v roce 2004 a pro 27 sportovců byla olympiáda v Pekingu olympijským debutem.\n\n"}
{"id": "343394", "url": "https://cs.wikipedia.org/wiki?curid=343394", "title": "Jeremy Leggett", "text": "Jeremy Leggett\n\nJeremy Leggett (1954) je britský geolog, spisovatel, podnikatel a bývalý ekologický aktivista.\n\nVystudoval geologii a v 80. letech 20. století působil jako konzultant významných ropných firem. Později však spolupracoval s ekologickými organizacemi a v letech 1989 až 1996 byl vedoucím klimatické kampaně Greenpeace International.\n\nPozději se Leggett stal zakladatelem a výkonným ředitel největší britské nezávislé firmy v oblasti solární energetiky Solarcentury. V letech 2002 až 2006 byl členem britské vládní Rady pro obnovitelné zdroje energie (Renewables advisory board).\n\nLeggett je autorem řady knih z oblasti energetiky a změny klimatu, z nichž v českém překladu v roce 1992 vyšlo Nebezpečí oteplování Země (Academia, ISBN 80-200-0452-1).\n\nV angličtině vydal dále např.:\n\n\n"}
{"id": "343396", "url": "https://cs.wikipedia.org/wiki?curid=343396", "title": "Pobřeží slonoviny na Letních olympijských hrách 2008", "text": "Pobřeží slonoviny na Letních olympijských hrách 2008\n\nPobřeží slonoviny se účastnilo Letní olympiády 2008 ve 3 sportech. Zastupovalo ho 21 sportovců (19 mužů a 2 ženy).\n\nKotoua Francis Abia\n\nVincent de Paul Angban, Christian Fabrice Okoua, Serge Wawa, Diarrasoube Viera, Souleymane Bamba, Angoua Brou Benjamin, Mamadou Bagayoko, Mekeme Tamla Ladji, Hervé Kambou, Kafoumba Coulibaly, Emmanuel Kone, Anthony Moura-Komenan, Salomon Kalou, Franck Dja Djedje, Guie Gneki Abraham, Gervinho, Antoine N´Gossan, Sekou Cissé\n\nSebastien Konan, Mariam Bah\n\n"}
{"id": "343401", "url": "https://cs.wikipedia.org/wiki?curid=343401", "title": "Souvenirs, souvenirs", "text": "Souvenirs, souvenirs\n\nSouvenirs, souvenirs (v českém překladu Vzpomínky, vzpomínky) je francouzské komediální drama, které v roce 1984 natočil režisér Ariel Zeitoun.\n\nFilm zachycuje během několika měsíců osud dvou bratrů. Mladší Antoine je zamilován do své učitelky hudby Hélène. Starší Rego se po návratu z války v Alžíru snaží navázat na svou přerušenou hudební kariéru. Děj se odehrává v Paříži roku 1962.\n"}
{"id": "343402", "url": "https://cs.wikipedia.org/wiki?curid=343402", "title": "Červená kniha", "text": "Červená kniha\n\n"}
{"id": "343404", "url": "https://cs.wikipedia.org/wiki?curid=343404", "title": "Džibutsko na Letních olympijských hrách 2008", "text": "Džibutsko na Letních olympijských hrách 2008\n\nDžibutsko se zúčastnilo Letní olympiády 2008 ve dvou sportech. Zastupovali jej dva sportovci.\n\n"}
{"id": "343407", "url": "https://cs.wikipedia.org/wiki?curid=343407", "title": "Stimmhorn", "text": "Stimmhorn\n\nStimmhorn je švýcarské hudební duo, jehož členy jsou Christian Zehnder a Balthasar Streiff. Kombinují prvky tradiční švýcarské hudby s elektronickou hudbou a alikvotním zpěvem. Krom čtyř společných nahrávek vydali oba členové i nahrávky sólové.\n\n"}
{"id": "343409", "url": "https://cs.wikipedia.org/wiki?curid=343409", "title": "Egypt na Letních olympijských hrách 2008", "text": "Egypt na Letních olympijských hrách 2008\n\nEgypt se účastnil Letní olympiády 2008 ve 19 sportech. Zastupovalo jej 100 sportovců (74 mužů a 26 žen).\n\nMaged Youssef, Soha Abed Elaal\n\nHadia Hosny\n\nHosam Bakr Abdin, Mohamed Hikal, Ramadan Yasser\n\nKarim El Zoghby\n\nZeyad El Ashery, Mostafa Nagaty, Aya El Sayed, nominováni budou ještě další sportovci\n\nMohamed Serour, Sherine El-Zeiny\n\nnominace zatím neznámá\n\nAmin El Hady, Hesham Mesbah, Islam El Shehaby, Samah Ramadan\n\nAmro El Geziry, Omnia Fakhry, Aya Medany\n\nAly Ibrahim, Abou Deig Abd El Razek Ibrahim, Hossam El Din Azouz, Ahmed Gad, Amin Ramadan, Imen Mustapha\n\nMohamed Abdellah, Hazem Mohamed, Mohamed Amer, Mahmod Abdelaly, Samy Razaek, Franco Donato, Adham Medhat, Vitaly Fokeev, Shimaa Abdel-Latif, Mona El-Hawary\n\nZatím neznámá nominace\n\nEl-Sayed Lashin, Adel Messaad, Ahmed Ali Saleh, Shaimaa Abdul-Aziz, Noha Yousry\n\nNoha Safwat Hafez\n\nZatím neznámá nominace\n\nMohamed Abd Elbaki, Tarik Abdelazim, Mahmoud Elhaddad, Abdelrahman El Sayed, Abir Khalil\n\nHassan Madany, Saleh Emara, Haiat Farag, Ashraf Mohamed Meligy, Karam Gaber, Mostafa Hassan, Yasser Abdelrahman\n\n"}
{"id": "343410", "url": "https://cs.wikipedia.org/wiki?curid=343410", "title": "Rovníková Guinea na Letních olympijských hrách 2008", "text": "Rovníková Guinea na Letních olympijských hrách 2008\n\nÚčast Rovníkové Guineje na letní olympiádě 2008 byla historicky 7. vystoupením státu na olympijských hrách, doposud nezískala žádnou olympijskou medaili. Zemi zastupovali 3 sportovci – José Mba Nchama v judu prohrál zápas v prvním kole, Michandong Reginaldo v běhu na 100 m mužů a Emilia Mikue Ondo v běhu na 800 m žen nepostoupili z rozběhů.\n"}
{"id": "343412", "url": "https://cs.wikipedia.org/wiki?curid=343412", "title": "Eritrea na Letních olympijských hrách 2008", "text": "Eritrea na Letních olympijských hrách 2008\n\nEritrea se zúčastnila Letní olympiády 2008 pouze v lehké atletice, kde ji reprezentovalo 11 sportovců. Nejlepšího umístění dosáhl Zersenay Tadese, který skončil na 5. místě v běhu na 10 000 m\n\n"}
{"id": "343418", "url": "https://cs.wikipedia.org/wiki?curid=343418", "title": "Hnízdo (rozcestník)", "text": "Hnízdo (rozcestník)\n\nHnízdo může být:\n\n\n\n\n\n"}
{"id": "343419", "url": "https://cs.wikipedia.org/wiki?curid=343419", "title": "Etiopie na Letních olympijských hrách 2008", "text": "Etiopie na Letních olympijských hrách 2008\n\nEtiopie se účastnila Letní olympiády 2008 ve dvou sportech. Zastupovalo ji 22 sportovců.\n\nDerese Mekonnen, Mulugeta Wondimu, Mekonnen Gebremedhin, Demma Daba, Nahom Mesfin, Roba Gari, Yacob Jarso, Kenenisa Bekele, Tariku Bekele, Abreham Cherkos Feleke, Ali Abdosh, Sileši Sihine, Haile Gebrselassie, Ibrahim Jeylan, Tsegay Kebede, Deriba Mergia, Gudisa Shentema, Gashaw Melese, Gelete Burka, Meskerem Assefa, Zemzem Ahmed, Mekdes Bekele, Sofia Assefa, Tiruneš Dibabaová, Meseret Defarová, Meselech Melkamu, Belaynesh Fekadu, Mestawet Tufa, Ejegayehu Dibaba, Wude Ayalew, Gete Wami, Berhane Adere, Bezunesh Bekele, Dire Tune\n\nMolla Getachew\n\n"}
{"id": "343421", "url": "https://cs.wikipedia.org/wiki?curid=343421", "title": "Gabon na Letních olympijských hrách 2008", "text": "Gabon na Letních olympijských hrách 2008\n\nGabon se účastnil Letní olympiády 2008 ve dvou sportech. Zastupovali jej 4 sportovci.\n\n\n"}
{"id": "343426", "url": "https://cs.wikipedia.org/wiki?curid=343426", "title": "Gambie na Letních olympijských hrách 2008", "text": "Gambie na Letních olympijských hrách 2008\n\nGambie se účastnila Letní olympiády 2008 ve dvou sportech. Zastoupena byla třemi sportovci.\n\nFatou Tiyana, Suwaibou Sanneh\n\nBadou Jack\n"}
{"id": "343427", "url": "https://cs.wikipedia.org/wiki?curid=343427", "title": "Vstup/výstup", "text": "Vstup/výstup\n\nVstup/výstup (V/V, , I/O) je označení používané ve výpočetní technice pro hardwarová zařízení, která zprostředkovávají kontakt počítače s okolím. Rozdělují se na vstupní zařízení, která slouží pro předávání informací z vnějšího světa do počítače (např. počítačová myš, klávesnice) a výstupní zařízení, která naopak informace předávají z počítače směrem ven (např. zobrazovací jednotky). Jejich pomocí můžeme počítače ovládat. Některá zařízení slouží jako vstupní i výstupní (diskové jednotky, síťové karty).\n\nZkratka V/V nebo I/O se často používá jako přívlastek ve spojeních V/V zařízení (vstupně-výstupní zařízení), V/V operace (vstupně-výstupní operace), V/V port (vstupně-výstupní port).\n\nProcesor komunikuje se vstupně/výstupními zařízeními prostřednictvím hardwarových registrů dostupných pomocí sběrnice. Registry mohou mít velikost jeden bajt, ale mohou být i podstatně větší. Mohou být realizovány sadou klopných obvodů nebo oblastí běžné paměti. Registry jsou umístěny na příslušném vstupně/výstupním zařízení a jsou určeny pro čtení, pro zápis nebo pro čtení i zápis. Registr může sloužit i jako vyrovnávací paměť (hardwarová cache), protože v sobě udrží data do doby, než jsou přenesena do procesoru nebo operační paměti počítače, případně naopak zpracována samotným zařízením. \n\nRegistry můžeme rozdělit na:\n\n"}
{"id": "343428", "url": "https://cs.wikipedia.org/wiki?curid=343428", "title": "Kolikjegan", "text": "Kolikjegan\n\nKolikjegan ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 457 km. Plocha povodí měří 12 200 km².\n\nPramení na Sibiřských úvalech. Na dolním toku je velmi členitá. V povodí řeky je mnoho jezer. Ústí zprava do Vachu (povodí Obu) na 195 říčním kilometru.\n\n\nZdrojem vody jsou převážně sněhové srážky. Od jara do léta je protáhlé období, kdy je zvýšený stav vody. Zamrzá na konci října a rozmrzá v květnu.\n"}
{"id": "343437", "url": "https://cs.wikipedia.org/wiki?curid=343437", "title": "Emanuel Löffler", "text": "Emanuel Löffler\n\nEmanuel Löffler (29. prosince 1901, Meziříčko - 5. srpna 1986, Praha) byl československý gymnasta, olympionik, který získal dvě stříbrné a jednu bronzovou medaili z Olympijských her. V Amsterdamu 1928 získal stříbro za přeskok koně nadél a v soutěži družstev, zároveň bronz za sestavu na kruzích.\n\n\n"}
{"id": "343440", "url": "https://cs.wikipedia.org/wiki?curid=343440", "title": "Grasalkovičův palác", "text": "Grasalkovičův palác\n\nGrasalkovičův palác nebo též Prezidentský palác v Bratislavě je osově symetrická rokoková budova na Hodžově náměstí v Bratislavě, ve kterém sídlí úřad prezidenta Slovenské republiky.\n\nV roce 1760 jej dal postavit hrabě Antonín Grasalkovič (Grassalkovich), advokát, později předseda Uherské královské komory. Autorem architektonického návrhu byl A. Mayerhofer. Palác stál původně na volném prostranství před někdejším opevněným městem. Součástí paláce je rozsáhlý francouzský park, která plynule navazuje na rozsáhlou zahradu bývalého letního arcibiskupského paláce. \n\nNachází se zde pomník Johanna Nepomuka Hummela, významného skladatele a bratislavského rodáka. V paláci koncertoval také rakouský hudební skladatel Joseph Haydn.\n\nV letech 1939-1945 palác sloužil jako sídlo prezidenta tzv. Slovenského státu, v období totality byl \"Domem pionýrů a mládeže Klementa Gottwalda\". V dnešní době je Grasalkovičův palác znám hlavně pod názvem Prezidentský palác, neboť opětovně slouží jako sídlo slovenských prezidentů.\n"}
{"id": "343445", "url": "https://cs.wikipedia.org/wiki?curid=343445", "title": "Veleštírovití", "text": "Veleštírovití\n\nVeleštírovití (\"Scorpionidae\") je čeleď štírů. Patří do ní např. rody:\n\n\nRod \"Scorpio\" s jediným druhem \"Scorpio maurus\" je někdy nazýván prostě štír boxer nebo štír maurský, častější název je veleštír boxer. Rodem s odlišným českým názvem, někdy počítaným do čeledi \"Scorpionidae\", je rod \"Urodacus\" s názvem australoštír.\n"}
{"id": "343446", "url": "https://cs.wikipedia.org/wiki?curid=343446", "title": "Václav Pšenička", "text": "Václav Pšenička\n\nVáclav Pšenička (26. října 1906 – 25. dubna 1961) byl československý vzpěrač, olympionik.\n\nZískal stříbrnou medaili v těžké váze (do 82,5 kg) na olympiádě 1932 v Los Angeles a o čtyři roky později na OH v Berlíně. Již v roce 1928 byl na olympiádě, když skončil na 4. místě.\n\nV roce 1934 vyhrál historicky první ročník Ceny Jiřího Gutha-Jarkovského.\n\n\n"}
{"id": "343451", "url": "https://cs.wikipedia.org/wiki?curid=343451", "title": "Majed Moqed", "text": "Majed Moqed\n\nMajed Mashaan Moqed (arabsky: ماجد مشعان موقد, přepisem Moqued) (zemř. 11. září 2001) byl terorista, jeden z pěti, které FBI označila jako únosce letu Let American Airlines 77, kterým byly spáchány teroristické útoky 11. září 2001.\n\nMoqed byl student práv z malého města Annakhil v Saúdské Arábii (západně od Mediny), studoval na univerzitě King Fahd fakultu administrativy a ekonomiky, než nechal studia kvůli svému naverbování do Al-Kájdy v roce 1999 se svým kamarádem Satamem al-Suqamim, se kterým na koleji bydlel na pokoji.\n\nOba dva trénovali v Khaldenu blízko Kábulu, vedené Ibn al-Shaykh al-Libim. Kamarád v Saúdské Arábii tvrdí, že ho naposledy viděl v roce 2000, než odešel studovat do USA v listopadu 2000, Moqed a al-Suqami letěl z Bahrajnu do Íránu.\n\nNěkdy v tuto dobu Moqed odcestoval do SAE, kde koupil cestovní šeky, nejspíš měly být pro Mustafu Ahmeda al-Hawsawiho. Také 5 dalších únosců cestovalo do SAE a koupilo cestovní šeky (Wail al-Shehri, Saeed Alghamdi, Hamza Alghamdi, Ahmed al-Haznawi a Ahmed al-Nami). Moqed se přesunul se Salemem al-Hazmim, Abdulazizem al-Omarim a Khalidem al-Mihdharem do bytu v Patersonu v New Jersey.\n\nPodle FBI Moqed poprvé přistál v USA 2. května 2001.\n\nV květnu 2001 si Moqed, Hani Hanjour, al-Hazmi a Ahmed al-Ghamdi půjčují minivan a cestují do Fairfieldu v Connecticutu. Tady se s někým na parkovišti setkali a výhodným obchodem získali falešné občanské průkazy.\n\nMoqed zažádal o občanský průkaz 2. srpna 2001. Dne 24. srpna se al-Mihdhar a Moqed snažili koupit letenky online, ale systém měl potíže s jejich adresou a letenky nedostali.\n\nZaměstnanci Advance Travel Service v Totowě v New Jersey později tvrdili, že Moqed a Hanjour si koupili letenky tam. Podle nich Hani Hanjour mluvil slabě anglicky a mluvil většinou Moqed. Hanjour chtěl sedadlo v první řadě. Jejich kredit karty to neautorizovaly a peníze si museli vytáhnout z bankomatu. Zaplatili v hotovosti 1842,25 USD.\n\nMoqed zůstal v pokoji č. 343 Valencia Motel. Dne 2. září Moqed zaplatil třicetidolarovou týdenní kartu v posilovně Gold's Gym v Greenbeltu, v Marylandu.\n\nO 3 dny později je s Hani Hanjourem zachytila kamera v bankomatu. Po útocích zaměstnanci obchodu s filmy pro dospělé Adult Lingerie Center v Beltsville tvrdili, že Moqed byl 3 krát v obchodě.\n\nPodle vyšetřovací komise Moqed spustil detektor kovu. Podstoupil prohlídku a v letadle byl v 7:50. Seděl na sedadle 12A, vedle al-Mihdhara, který seděl na sedadle 12B. \n\nPo útocích řekla jeho rodina Arab News, že Moqed byl fanouškem sportu a rád cestoval. Potom bylo oznámeno, že byla nalezena saúdskoarabská studentská karta s Moqedovym jménem v troskách Pentagonu. Bylo také řečeno, že mohlo jít o padělek.\n"}
{"id": "343452", "url": "https://cs.wikipedia.org/wiki?curid=343452", "title": "Salem Alhazmi", "text": "Salem Alhazmi\n\nSalem al-Hazmi (arabsky: سالم الحازمي, přepisem Alhazmi) (2. února 1981 - 11. září 2001) byl terorista, jeden z pěti, které FBI označila jako únosce letu American Airlines Flight 77, kterým byly spáchány teroristické útoky 11. září 2001. Jeho starší bratr Nawaf al-Hazmi byl také označen jako jeden z únosců.\n\nJeho otec byl prodavač. Existují zprávy, že Salem bojoval se svým bratrem Nawafem al-Hazmim v Afghánistánu a podle dalších zpráv bojovali společně v Čečensku. Oba bratři obdrželi americká víze od amerického konzulátu v Jeddahu v Saúdské Arábii v dubnu 1999. Salem al-Hazmi byl veterán Al-Kájdy a byl vybrán pro spoluúčast na útocích 11. září 2001.\n\nV únoru 2000 spolu s bratrem a Ahmed al-Ghamdim letěli do Bejrútu, každý sám a v jiném letadle.\n\nS Nawafem al-Hazmim a dalšími budoucími útočníky se možná zúčastnil summitu Al Kájdy v roce 2000 v Kuala Lumpur. Tam se rozhodlo o detailech útoků.\n\nPodle FBI a vyšetřovací komise al-Hazmi poprvé vstoupil do USA 29. července 2001. Je mnoho nepotvrzených informací, že žil v San Antoniu s dalším únoscem Satamem al-Suquamim. Aby se Al-Hazmi dostal do země, použil kontroverzní program Visa Express.\n\nAl-Hazmi se přesunul do Patersonu v New Jersey, kde bydlel s Hani Hanjourem. Dne 27. srpna Nawaf a Salem koupili letenky přes Travelocity.com přes Nawafovu Visa kartu. \n\nS dalšími 4 únosci z letu 77 navštěvoval posilovnu Gold's Gym v Greenbeltu v Marylandu od 2. září do 6. září stejný rok.\nDne 11. září 2001 kamera na letišti v Dulles zabírá 4 z 5 únosců, včetně Salema al-Hazmiho, ten spouští detektor kovu.\n\n"}
{"id": "343457", "url": "https://cs.wikipedia.org/wiki?curid=343457", "title": "Letní arcibiskupský palác", "text": "Letní arcibiskupský palác\n\nLetní arcibiskupský palác v Bratislavě je barokní palác, někdejší arcibiskupské letní sídlo v hlavním městě Slovenska.\n\nV letech 1761–1765 původně renesanční letní sídlo ostřihomských arcibiskupů přestavěl architekt Franz Anton Hillebrandt do jeho pozdější barokní podoby. \n\nV zahradě paláce měl téměř 10 let svoji dílnu rakouský barokní sochař Georg Raphael Donner. Zahradu původně zdobilo mnoho různých soch, ale většina z nich se ztratila v 19. století, když byla v paláci dočasně umístěna vojenská nemocnice. \n\nDnes v tomto paláci sídlí Úřad vlády Slovenské republiky.\n"}
{"id": "343461", "url": "https://cs.wikipedia.org/wiki?curid=343461", "title": "Ladislav Fouček", "text": "Ladislav Fouček\n\nLadislav Fouček (10. prosince 1930, Praha – 4. července 1974, Mnichov, Německo) byl československý reprezentant v dráhové cyklistice, olympionik.\n\nZískal dvě stříbrné medaile na olympiádě 1956 v Melbourne v závodě s pevným startem na 1 km a v tandemovém závodě společně s Václavem Machkem. Byl už na předchozí olympiádě, kde skončil na 12. místě.\n\n\n"}
{"id": "343463", "url": "https://cs.wikipedia.org/wiki?curid=343463", "title": "Galeries Lafayette", "text": "Galeries Lafayette\n\nGaleries Lafayette je francouzský řetězec obchodních domů.\n\n\nK roku 2006:\n\n"}
{"id": "343466", "url": "https://cs.wikipedia.org/wiki?curid=343466", "title": "Stéphanie Monacká", "text": "Stéphanie Monacká\n\nPrincezna Stéphanie Monacká (Stéphanie Marie Elisabeth Grimaldi, * 1. února 1965) je nejmladší potomek bývalého monackého knížete Rainiera III. a jeho ženy, bývalé hollywoodské herečky, Grace Kellyové, sestra současného monackého knížete Alberta II. Jednu dobu byla také zpěvačkou, modelkou a návrhářkou plaveckého oblečení. Její matka ji často nazývala svým \"divokým dítětem\".\n\nSpolečně se svou matkou cestovala v autě dne 13. září 1982 při autonehodě, která se kněžně nakonec stala osudnou. Kvůli zraněním, která utrpěla, ležela Stéphanie v nemocnici a nemohla se účastnit matčina pohřbu.\n\nPoté, co se psychicky zotavila z autonehody, začala v roce 1983 pracovat u Christiana Diora pod vedením hlavního návrháře Marca Bohana, který byl přítelem její matky a princezny Caroline a obvykle je také oblékal. Brzy se stala jednou z osobností tohoto módního domu. O rok později debutovala také jako modelka, ale tato její kariéra netrvala dlouho kvůli odporu knížete Rainiera. Později uvedla také dvě své vlastní kolekce plavek.\n\nKariéru v módním průmyslu princezna opustila kvůli zpěvu. Na začátku roku 1986 vydala svůj první singl. Píseň \"Ouragan\" se umístila v Top 10 a prodalo se více než 5 milionů kopií. V září téhož roku vydala celé album, kterého se prodalo více než 2,5 milionu kopií. V roce 1987 nahrála píseň \"Young Ones Everywhere\", aby podpořila UNICEF. Pokusila prorazit také ve Spojených státech, ale neúspěšně (prodalo se pouze 30 000 kopií nového alba). Natočila píseň \"In the Closet\" s Michaelem Jacksonem a svou hudební kariéru také ukončila.\n\nMezi jejími partnery patřilo mnoho známých mužů. Již v šestnácti letech chodila s Paulem Belmondem, synem herce Jeana-Paula Belmonda, o rok předtím se španělským zpěvákem Miguelem Bosém. Mezi její pozdější partnery patří třeba Rob Lowe, Anthony Delon (syn Alaina Delona) nebo Jean Yves Lefur.\n\nV roce 1992 se jejím milencem stal osobní bodyguard Daniel Ducruet, se kterým má dvě děti:\n\nDucrueta si vzala v roce 1995, díky tomu se jejich společné děti dostaly do následnického pořadí na monacký trůn. Již o dva roky později se ale rozvedli. Jejich vztah je i nadále přátelský, občas jsou viděni na společné dovolené se svými dětmi.\n\nMezi její další partnery patřili Fabien Barthez, Jean-Claude van Damme, Jean Raymond Gottlieb. Posledně jmenovaný je pravděpodobně otcem její další dcery Camille Gottlieb, sama to však nikdy nepotvrdila.\n\nV roce 2003 se provdala za Adanse Lopez Perese, ale rozešli se již po deseti měsících manželství a krátce na to se rozvedli.\n"}
{"id": "343468", "url": "https://cs.wikipedia.org/wiki?curid=343468", "title": "Duševní sport", "text": "Duševní sport\n\nMentální sport nebo duševní sport je sport založený hlavně na duševní činnosti. Jedná se většinou o logické společenské hry, obecněji o jakékoli abstraktní hry. Organizace hráčů mentálních a duševních sportů sdružuje Mezinárodní asociace mentálních sportů, která v roce 2008 plánuje uspořádat první světové hry mentálních sportů pod názvem \"mentalympiáda\".\n\nMezi mentální sporty zastoupené na první mentalympiádě patří:\n\nMentální sporty jsou i individuální, typicky hlavolamy, zpravidla na čas:\n\nMentální sporty je možné provozovat až do nejvyššího věku, kromě mentálních schopností vyžadují hlavně na vrcholové úrovni i kondiční výdrž, kromě logických schopností i silnou psychickou odolnost.\n\nPodle Mind Sports Organisation Worldwide Ltd. je možné za mentální sporty pokládat i celou řadu dalších\nspolečenských her např. Poker, Scat, Othello a mnohé jiné další. Tato organizace pořádá v roce 2008 už 12. olympiádu mentálních sportů. Tato olympiáda však není organizována oficiálními sportovními svazy.\n\nPodle organizace SportAccord, zastřešující celosvětově 93 sportů a sportovních federací, jsou mezi sporty evidovány z duševních sportů následující:\n"}
{"id": "343472", "url": "https://cs.wikipedia.org/wiki?curid=343472", "title": "Malý Jugan", "text": "Malý Jugan\n\nMalý Jugan ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 521 km. Plocha povodí měří 10 200 km².\n\nProtéká přes Vasjuganskou rovinu ve velmi členitém korytě. Ústí zprava do Velkého Juganu (povodí Obu) na 121 říčním kilometru.\n\nZdrojem vody jsou převážně sněhové srážky. Od května do července je protáhlé období, kdy je zvýšený stav vody a v září a říjnu dochází k povodních, které způsobují deště. Průměrný roční průtok vody ve vzdálenosti 166 km od ústí činí přibližně 60 m³/s. Zamrzá v říjnu a rozmrzá na konci dubna až v květnu.\n"}
{"id": "343474", "url": "https://cs.wikipedia.org/wiki?curid=343474", "title": "Rudolf Kraj", "text": "Rudolf Kraj\n\nRudolf Kraj (* 5. prosince 1977 Mělník) je český boxer, místní politik a stříbrný olympijský medailista z Letních olympijských her 2000 v Sydney, v kategorii polotěžká váha.\n\nMá přezdívku „Rudi mlátička“. Na Letních olympijských hrách 2000 v Sydney se postaral o nejpřekvapivější český medailový zisk. Ve finále váhové kategorie do 81 kilogramů sice nestačil na největšího favorita polotěžké váhy, Rusa Alexandra Lebzjaka, ale i tak se radoval ze senzačního stříbra. Rodák z Mělníka se těšil z nejlepšího výsledku českého boxu na olympijských hrách od triumfu legendárního Bohumila Němečka na LOH 1960 v Římě.\n\nSoupeři na OH 2000:\n\nDále získal bronzovou medaili na amatérském mistrovství světa v boxu 2003 v Bangkoku. Od roku 2005 boxoval jako profesionál, vyhrál čtrnáct zápasů v řadě, jedinou porážku utrpěl v Miláně 24. října 2008 v zápase o titul mistra světa v těžké váze World Boxing Council od Itala Giacobbe Fragomeniho, po ní ukončil kariéru.\n\nOd roku 2008 je spolumajitelem Sportovního centra Rudolfa Kraje a hotelu Olympionik v Mělníku, kde působí jako generální ředitel. Má dvě děti, syna Rudolfa a dceru Terezu.\n\nV říjnových komunálních volbách 2014 byl zvolen do 21členného mělnického zastupitelstva jako jediný z kandidátky Občanské demokratické strany. Mandát získal díky preferenčním hlasům z osmého místa. \n\n"}
{"id": "343476", "url": "https://cs.wikipedia.org/wiki?curid=343476", "title": "Katusice", "text": "Katusice\n\nObec Katusice se nachází v okrese Mladá Boleslav, kraj Středočeský. Rozkládá se asi jedenáct kilometrů severozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Katusice s 678 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, katolický kostel, nákladní autodoprava, 2 autodrožky, biograf Sokol, cihelna, obchodník s dobytkem, elektrotechnické potřeby, 2 holiči, hospodářské družstvo, 2 hostince, klempíř, 2 koláři, konsum, 2 kováři, 2 krejčí, obchod s obuví Baťa, 2 obuvníci, pekař, obchod s lahvovým pivem, pokrývač, realitní kancelář, 14 rolníků, 2 řezníci, 2 sedláři, 2 obchody se smíšeným zbožím, okresní hospodářská záložna, stavitel, výroba hospodářských strojů, 2 šrotovníky, trafika, 2 truhláři, 2 obchody se zemskými plodinami.\n\n\n\nSilniční doprava\n\nObcí procházejí silnice II/259 Mladá Boleslav - Katusice - Mšeno - Dubá a silnice II/272 Benátky nad Jizerou - Bezno - Katusice - Bělá pod Bezdězem.\n\nŽelezniční doprava\n\nKatusice leží na železniční trati Mladá Boleslav – Mělník v úseku, který je v jízdním řádě uváděn v tabulce 064. Jedná se o jednokolejnou regionální trať, doprava byla na trati zahájena roku 1905. Přepravní zatížení trati mezi Mšenem a Mladou Boleslaví v roce 2011 činilo obousměrně 7 osobních vlaků. Na území obce leží mezilehlá dopravna D3 \"Katusice\" a železniční zastávka \"Trnová\".\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Bělá pod Bezdězem, Bezno, Mladá Boleslav, Praha.\n\n\n"}
{"id": "343480", "url": "https://cs.wikipedia.org/wiki?curid=343480", "title": "Smrčí (Mírová pod Kozákovem)", "text": "Smrčí (Mírová pod Kozákovem)\n\nSmrčí je jednou z menších osad Mírové pod Kozákovem a součást katastrálního území Vesec; žije zde přes 100 obyvatel.\n\nOsada Smrčí má vlásečnicový charakter zástavby podél původních úvozových komunikací. Po vybudování silnice mezi Loktušemi a Koberovy (dnešní silnice II/282) v roce 1886 se zástavba z větší části dostala mimo průjezdní komunikaci a část polních cest zmizela v rámci zcelování pozemků JZD v 50. a 60. letech minulého století. Jádro osídlení osady je na úpatí severozápadního vyvýšenina zvaná Skalíčko, což je prostřední vyvýšení údolí geografického reliéfu připomínajícího písmeno W, kde krajní vrcholy reliéfu jsou na jihu Stráně, a na severu Hamštejnský hřeben.\n\nHornatý charakter kraje a pozdější první osídlení oblasti způsobilo velmi rozptýlenou zástavbu jež je protknuta nebo přímo přeťata úseky obhospodařované kulturní krajiny s velkým výskytem lesního porostu fakticky se dá říct že nikdy nejste od stromu dál než na 200 m. Tento fakt dává unikátní životní prostředí divoké zvěři která se běžně vyskytuje i v jádru osady tento jev je z velké části způsoben i v tradicí neohrazovat pozemky uvnitř osady. Osadou protékají celkem tři vodoteče z kterých dvě v obci přímo pramení a nemají jmen, třetí přitéká od severozápadu po dně údolí velmi blízko jižnímu hraničnímu svahu strání tento potok se jmenuje Stebenka a protéká následně celou obcí Mírová pod Kozákovem Kterou opouští v Bělé kde se koryto říčky dostane do katastru obce Turnov ve kterém se vlévá do Jizery. Potoční síť je tedy velmi hustá a náležitě odvodňuje mokřiny a zavlažuje pole. Osada je součástí CHKO Český ráj .\n\nObyvatelstvo osady se odpradávna zabývalo zemědělstvím, bylo poddáno různým panstvím (Rotštejn aj.) Chudé rodiny si přivydělávaly navlékáním korálků. V osadě se nacházejí také velká ložiska písku, jež byla v minulosti těžena a využívána hlavně ke stavebnictví a sklářství; po této činnosti zde zůstal lom.\n\nOd počátku 90. let 20. st. v osadě obhospodařuje pozemky členů bývalého JZD z velké části soukromá farma. Po zdokonalení zemědělských metod už se celá osada zemědělstvím neuživí, tudíž obyvatelé dojíždějí za prací zejména do Turnova nebo podnikají v jiných činnostech (stavebnictví, zpracování plastů atd.).\n\nOsada nemá vlastní kostel, jen kapličku; římští katolíci patřili k farnosti Kostelní Loučky. Občané osady jsou většinou bez vyznání. Kulturní život se soustřeďuje okolo návsi a přilehlé hasičské zbrojnice, se sálem, kde se pravidelně scházejí hasiči. Místní hasičský spolek je jediným kulturním povyražením v osadě; mimo jiné pořádá i závod „Smrčská šlapka“.\n\nV osadě probíhá čilý stavební ruch. Předpokládá se plné zastavení podél levé strany silnice (směr ze Smrčí), a tak osada postupně splývá s nedalekou osadou Vesec.\n\nMezi Smrčím a Koberovy se točil film \"Přijela k nám pouť\" z roku 1973 (scéna se skleníkem).\n\n"}
{"id": "343481", "url": "https://cs.wikipedia.org/wiki?curid=343481", "title": "Sudoměř (okres Mladá Boleslav)", "text": "Sudoměř (okres Mladá Boleslav)\n\nObec Sudoměř se nachází v okrese Mladá Boleslav, kraj Středočeský. Rozkládá se patnáct kilometrů západně od Mladé Boleslavi. Žije zde obyvatel. Obec Sudoměř je prvně doložena r. 1348, ale je staršího založení. Dnes má jen necelou stovku obyvatel. má náves typu okrouhlice, která je mimořádně malebná a zachovalá. Sudoměř má také nádražíčko na regionální trati 064 ze Mšena do Mladé Boleslavi, to však leží v údolí Strenického potoka více než kilometr od obce. Pozoruhodnost na nádraží představuje malé železniční muzeum.\n\nNa návsi kromě historických statků najdeme barokní kostel Narození Panny Marie, který na konci 18. století nahradil starší gotickou svatyni a v jeho sousedství malebnou dřevěnou zvonici.\n\nVodní dílo Sudoměř v místě dnešní přehrady stával mlýn, který byl založen v letech 1300 - 1320 Soběslavem ze Sudoměře. Zanikl až za Rakousko - Pruské války v 18. století za panování Marie Terezie.\n\nV roce 1998 začal pan Stanislav Šturma mladší, rodák ze Sudoměře, budovat hráz na Strenickém potoce u obce Sudoměř. Vodní nádrž má složit ke zkvalitnění prostředí pro chráněné živočichy a rostlinstvo na dříve nevyužitelných podmáčených pozemcích.\n\nTěleso hráze je zemní, sypané z místních materiálů. Osa hráze je přímá. Délka hráze v koruně je 59 m. Hráz je v nejvyšším místě (ve střední části ) vysoká 5,7 m. Koruna hráze má kótu 252,50 m n. m. Šířka koruny hráze je 4,0 m. Sklon návodního svahu 1:3,0 a sklon vzdušného svahu 1:2,5. Hráz je s ohledem na morfologické poměry s příjezdem pouze od pravého zavázání a je tedy neprůjezdná.\n\nPísmák Jan Evangelista Konopas se narodil ve starém selském rodě Konopasů, o němž máme první zmínky z první poloviny 17.století. Svým životem a aktivitou v době národního obrození na přelomu 19.století se stal místní slavnou osobností, o které se zmiňují i velcí básníci, romanopisci a vědci tohoto období. Jan Evangelista narozen 23.12.1833 a zemřel dne 5.9.1909.\nObec Sudoměř je starobylá osada. První písemná zmínka o obci pochází z roku 1348. Její historie,však ještě do doby předhistorické sahá. Sudoměř je vystavěná na ostrohu, který svými příkrými skalnatými stráněmi spadá do Skalského dolu. Samotné Sudoměři vévodí kostel slohu barokního ,Narození Panny Marie\" s hřbitovem, který byl postaven v roce 1773. Náves je ve tvaru staročeské okrouhlice, jsou zde soustředěny všechny významné rodinné statky a nalézá se zde i rodný dům Jana Evangelisty Konopase. Vedle kostela stojí perla Sudoměře památná dřevěná zvonice, pocházející z roku 1616 od tesaře Jana Volfa. Uprostřed obce je na nejvyšším místě vztyčen kříž, který dala postavit obec na své náklady kolem roku 1850.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Sudoměř \"(přísl. Valovice, 370 obyvatel)\" byly v roce 1932 evidovány tyto živnosti a obchody: 3 hostince, kolář, kovář, obuvník, 5 rolníků, 3 obchody se smíšeným zbožím, 2 trafiky.\n\n\nSilniční doprava\n\nObcí prochází silnice II/259 Mladá Boleslav - Sudoměř - Mšeno - Dubá.\n\nŽelezniční doprava\n\nObec Sudoměř leží na železniční trati Mladá Boleslav – Mělník v úseku, který je v jízdním řádě uváděn v tabulce 064. Jedná se o jednokolejnou regionální trať, doprava byla v tomto úseku zahájena roku 1897. Přepravní zatížení trati mezi Mšenem a Mladou Boleslaví v roce 2011 činilo obousměrně 7 osobních vlaků. Na území obce leží železniční zastávka \"Sudoměř u Mladé Boleslavi\".\n\nAutobusová doprava\n\nV obci měla zastávku v pracovních dnech června 2011 autobusová linka Mladá Boleslav-Katusice-Bělá pod Bezdězem,Bezdědice \"(6 spojů tam i zpět)\" .\n\n"}
{"id": "343483", "url": "https://cs.wikipedia.org/wiki?curid=343483", "title": "Ruslan a Ludmila", "text": "Ruslan a Ludmila\n\nRuslan a Ludmila (1817—1820, \"Руслан и Людмила\") je pohádková poema ruského romantického básníka, prozaika a dramatika Alexandra Sergejeviče Puškina (1799 – 1837). Dílo patří do raného období Puškinovy tvorby, ve kterém vyzkoušel téměř všechny žánry soudobé poezie. Nese proto v sobě ještě mnoho preromantických rysů, souvisejících především se vzrůstajícím zájmem o lidovou poezii, neboť podkladem pro poemu byl pečlivě sebraný ruský folklórní materiál, což vzbudilo ve své době velký ohlas. Verše poemy mají v sobě mnoho humoru, neboť Puškin zbásnil osudy svého bohatýra a jeho soků s velkou dávkou ironie\n\nPoema se odehrává v bájné době ruských bohatýrů za vlády bájného kyjevského knížete Vladimíra Jasného slunéčka.. Ten vdává svou nejmladší dceru Ludmilu za bohatýra Ruslana. Ludmila je však ze svatební hostiny unesena čarodějem Černomorem, zrůdným trpaslíkem, jehož moc a kouzlo je ukryto v mohutném vousu. Ruslan a tři dříve odmítnutí Ludmilini nápadnící, voják Rogdaj, křikloun Farlaf a mladý chazarský chán Ratmir, vyrážejí Ludmilu hledat, protože kníže ji slíbil dát za ženu tomu, kdo ji zachrání.\n\nRuslan na své cestě potká moudrého starce Fina, který je mu nápomocen radou. Rogdaj chce Ruslana zabít, ale je Ruslanem poražen a zahyne. Ratmir dojede večer k zámku, kde dlí dvanáct krasavic. Ty jej okouzlí tak, že na Ludmilu zapomene. Farlaf se potká se zlou čarodějkou Nainou, která se chce Finovi pomstít za to, že ji kdysi odmítl. Poradí proto Farlafovi, aby jel domů, že Ruslana zahubí a Ludmilu mu přivede. Ruslan prožívá další dobrodružství a po vítězném boji s obrovskou nadlidskou hlavou, která patřila Černomorovu bratru, získá meč, který jediný dokáže přeseknout Černomorův vous.\n\nČernomor chce mezitím získat Ludmilinu přízeň dary nevídané krásy a neslýchané ceny, avšak Ludmila zůstává Ruslanovi věrná. Tu přijíždí Ruslan a v souboji nad čarodějníkem zvítězí, neboť jej přeseknutím jeho vousu zbaví moci. Nemůže však probudit Ludmilu, kterou předtím Černomor uspal kouzelným spánkem. Fin mu radí, aby ji probudil až v Kyjevě.\n\nFarlafovi se zjeví Najna a vydá se s ním vstříc Ruslanovi. Využijí jeho spánku, Ludmilu unesou do Kyjeva a Farlaf Ruslana třikrát bodne do hrudi. Fin jej ale pomocí mrtvé a živé vody zachrání a daruje mu prsten, kterým Ludmilu probudí.\n\nV Kyjevě se kníže Vladimír raduje, že je Ludmila zachráněna, ale Farlaf ji probudit nedokáže. Tu knížectví přepadnou Pečeněhové. Objeví se ale Ruslan, všechny pobije a Ludmilu prstenem probudí. Farlaf se ke všemu přizná a kníže Vladimír mu z radosti nad uzdravením Ludmily odpustí.\nPodle poemy složil roku 1842 ruský skladatel Michail Ivanovič Glinka stejnojmennou operu.\n\n\n\n"}
{"id": "343486", "url": "https://cs.wikipedia.org/wiki?curid=343486", "title": "Sanstefanská mírová smlouva", "text": "Sanstefanská mírová smlouva\n\nSanstefanská mírová smlouva je rusko-turecká předběžná smlouva, která byla podepsána 3. března 1878 v istanbulské předměstské části San Stefanu (Yeşilköy). Tato smlouva ukončila rusko-tureckou válku trvající v rozmezí let 1877–1878.\n\nSanstefanská mírová smlouva vycházela z představ nekritického panslavismu a vůbec nebrala v úvahu reálné postavení Ruska v mezinárodním systému. Pokud by totiž došlo k jejímu naplnění, pak by znamenala významné posílení ruského vlivu na Balkánském poloostrově a změnu stávajícího rozložení sil evropských velmocí.\n\nSmlouva obsahuje preambuli, 29 článků a závěr. Hovoří o změnách uspořádání Rumunska, Bulharska, Černé Hory a Srbska.\n\nSmlouvu podepsali ruský velvyslanec v Turecku Alexander Nelidov a vládní vyjednávač kníže Nikolaj Pavlovič Ignaťjev, turecký ministr zahraničních věcí Safvet Paša a turecký velvyslanec v Německu Sadullah Bej.\n\n\n\nVytvoření Velkého Bulharska bylo mocnostmi, především Velkou Británií, chápáno jako průhledný pokus Ruska získat přístup do Středomoří. Rakousko tuto smlouvu považovalo za bezprecedentní porušení předchozích dohod (viz Budapešťská konvence). Důsledkem podpisu této smlouvy byl pevný postoj Velké Británie (povolalo vojenské rezervy, okupovalo Kypr) a Rusko se neodvážilo vyvolat novou válku. Berlínský kongres toho samého roku 1878 provedl revizi smlouvy.\n\n\n\n"}
{"id": "343487", "url": "https://cs.wikipedia.org/wiki?curid=343487", "title": "Antonín Jedlička", "text": "Antonín Jedlička\n\nAntonín Jedlička vystupující také pod uměleckým pseudonymem Strýček Jedlička (18. února 1923 Březové Hory – 28. srpna 1993 Stará Boleslav) byl český herec, bavič, recesista, komik a humorista, imitátor a zvláštní dětský herecký idol.\n\nNarodil se jako nejstarší ze šesti dětí, jeho první dětská role byl Skokánek v Lišce Bystroušce v Národním divadle. Později následovaly dětské role ve Vinohradském divadle. Jako \"strýček\" začal v roce 1948 s divadélkem strýčka Jedličky. \nJednalo se o hravého a tvořivého člověka, který uměl nejen zpívat, ale také napodobovat tisíce různých zvuků pocházejících jak z přírody, tak i mimo ni.\n\nMnozí lidé ani netuší, že právě Antonín Jedlička natočil snad tisíce různých zvuků, pazvuků a ruchů v mnoha českých filmech a rozhlasových pořadech – jeden příklad za všechny ostatní: hrozné mlaskání legendární masožravé byliny \"Adély\" ve filmu \"Adéla ještě nevečeřela\" je právě hlas Antonína Jedličky.\n\nV roce 1984 byl jmenován zasloužilým umělcem, byl nositelem Řádu dětského úsměvu a laureátem Haškovy Lipnice. Pohřben je v Praze na Vyšehradském hřbitově.\n\n\n"}
{"id": "343490", "url": "https://cs.wikipedia.org/wiki?curid=343490", "title": "Alexander Niklitschek", "text": "Alexander Niklitschek\n\nAlexander Niklitschek (12. března 1892 Kojetín – 1953 Vídeň) byl rakouský spisovatel. Pocházel z české rodiny, psal německy.\n\nPo studiu inženýrství ve Vídni se profesionálně věnoval fotografování.\n\nLiterálně činný byl jako autor populárně-naučných publikací, příruček a učebnic z mnoha oborů, zejména fotografování, biologie, matematiky a fyziky.\n\nDodnes populární je jeho kniha \"V kouzelné zahradě matematiky\" z roku 1938. Už její prvotní úspěch byl obrovský, během dvou let od prvního vydání se dočkala tří dotisků. Dodnes vyšla v mnoha vydáních a revizích, byla přeložena minimálně do pěti jazyků, do češtiny 1941 nepřímo z ruštiny. Kniha poutavou a i laickému čtenáři přístupnou formou vykládá zajímavé partie vyšší matematiky.\n\n\n"}
{"id": "343491", "url": "https://cs.wikipedia.org/wiki?curid=343491", "title": "Franz Anton Hillebrandt", "text": "Franz Anton Hillebrandt\n\nFranz Anton Hillebrandt (také \"Hillebrand\") (2. dubna 1719, Vídeň – 25. ledna 1797, Videň) byl rakouský stavitel, působící také na území někdejšího Uherska. Jeho kmotrem byl Anton Erhard Martinelli, známý vídeňský stavitel.\n\nPoužíval také jméno Franz de Paula von Hillebrandt. Narodil se jako syn německého tesaře Wolfganga Hillebrandta, který emigroval z Horního Falcka do Vídně. Jako patnáctiletý jinoch se ucházel o přijetí na Akademii výtvarných umění ve Vídni, kam byl také 3. ledna 1734 přijat. Poté podnikl delší cestu po Nizozemsku a Německu.\n\nV letech 1739–1740 pracoval u knížete Schönborna ve Würzburgu s předním barokním architektem Johannem Balthasarem Neumannomem, kde působil jako kreslič na stavbě. V roce 1742 budoval v Ravensburgu opevňovací stavby. Později, z pověření císařského stavitele Jeana Nicolase Jadota zaměřil vídeňský císařský zámek a zúčastnil se na projektu jeho stavby.\n\nV Budaváru (Budín) přestavěl františkánský klášter na kurii a sídlo zemského sněmu. Mimo jiné vedl i výstavbu Budínského královského paláce. V době svého pobytu v Bratislavě navrhl a vybudoval vícero letních šlechtických sídel. V Oradei (Velkém Varadínu) dokončil v roce 1751 stavbu katedrály a budovy biskupského semináře.\n\nKdyž v roce 1757 zemřel Johann Baptista Martinelli (pravděpodobně bratr Antona Erharda), architekt uherské královské komory, nastoupil koncem roku na jeho místo. Nedostal však žádný plat. Až oficiálním jmenováním vrchním královským architektem 29. října 1762, za zemřelého Nikolausa Pacassiho, byl jeho plat schválen. Zároveň převzal vedení Vídeňského dvorního stavebního úřadu a zodpovědnost za přestavbu vídeňského Hofburgu. Od roku 1757 až do své smrti v roce 1797 byl oprávněn rozhodovat o všech významných stavbách v Uhersku. Pod jeho vedením a dohledem vznikaly téměř všechny státní stavby v Uhersku.\n\nPrvní stavbou, na které podle historických dokumentů pracoval, byla přestavba Bratislavského hradu (1761–1768) pro nového uherského místodržitele Alberta Těšínského, zetě císařovny Marie Terezie. Podle Hillebrandtova projektu vybudovaly Tereziánum, přestavěno bylo k východní straně hradu (vyhořelo v roce 1811). V této budově, která byla prvním příkladem nastupujícího tereziánského klasicismu, byli uloženy bohaté grafické sbírky Alberta Těšínského (základ dnešní vídeňské Albertiny, jedné z nejvýznamnějších grafických sbírek v Evropě).\n\nDalší jeho stavbou byla erární sýpka v Bratislavě (1773), jež byla postavena na místě dnešní bratislavské Reduty. V roce 1769 vypracoval plány oratoria v šaštínském kostele, neboť s původním nebyla Marie Terezie spokojena (obdržel za to 4000 zlatých). Dále se podílel na přestavbě zámku v Holíči, letním arcibiskupském paláci na tehdejším předměstí Bratislavy (dnes sídlo Úřadu vlády SR), rozšíření a přestavbě budovy uherské královské komory v Michalské ulici. Nejvýznamnější stavbou je budova lékařské fakulty univerzity v Trnavě (1770–1773).\n\nV letech 1761–1765 přestavěl původně renesanční letní arcibiskupský palác v Bratislavě na rozlehlé barokní sídlo.\n\nPodle regulačního plánu Bratislavy začaly být po roce 1775 bourány městské hradby, které už ztratily svůj někdejší obranný význam, a na jejich místě vznikala nová předměstí. V Nitře na hradě byla vybudována podle jeho návrhů budova velkoproboštství.\n\nVypracoval plány na výstavbu barokního paláce, kopii vídeňského Belvederu, a dále též dnešního muzea Ţării Crişurilor a baziliky v Oradei.\n\nPřestavba zámků Halbturn a Schloss Hof (v Rakousku u slovenských hranic); Palác Rottal (nyní sídlo rakouské finanční prokuratury ve Vídni).\n\nV Hillebrandtově tvorbě zřetelně vrcholí přechod od baroka ke klasicismu, spjatému výtvarně a svojí dekorativností se stylem nazvaným podle francouzského krále Ludvíka XVI.\n"}
{"id": "343496", "url": "https://cs.wikipedia.org/wiki?curid=343496", "title": "Stadion FK Viktoria Žižkov", "text": "Stadion FK Viktoria Žižkov\n\nStadion FK Viktoria Žižkov (sponzorským názvem znám jako eFotbal aréna) je fotbalový stadion, který se nachází v pražském Žižkově. Je domovem stejnojmenného pražského fotbalového klubu FK Viktoria Žižkov. Dříve býval dočasným domovem blšanského Chmelu, střížkovských Bohemians nebo vyšehradského Slavoje. Jeho kapacita je 5 600 sedících diváků.\n\nV několika posledních letech proběhl stadion rozsáhlou rekonstrukcí, kdy byla všechna místa na stání nahrazena sedačkami, aby stadion splňoval podmínky projektu Stadion 2003. Tímto krokem stadion výrazně zmenšil svoji původní kapacitu, která i tak patřila k nejmenším v lize. V roce 2007 proto byla vybudována nová východní tribuna, která navýšila kapacitu o rovných 1 000 míst. Zatím poslední výraznou změnou je rovněž dostavba klubového domu, který přímo navazuje na hlavní tribunu. V jeho přízemí se nachází Fanshop a v nadzemních patrech nezbytné zázemí pro sponzory klubu. V roce 2012 byl stadion vybaven technologií vyhřívající trávník.\n\n"}
{"id": "343497", "url": "https://cs.wikipedia.org/wiki?curid=343497", "title": "Drápatka vodní", "text": "Drápatka vodní\n\nDrápatka vodní (\"Xenopus laevis\") je druh bezjazyčné vodní žáby z Afriky. České jméno vychází z toho, že tato žába má na zadních nohou malé černé drápky.\n\nSamice dorůstají délky 10 až 15 cm, samci bývají asi o třetinu menší. Tvar těla je přizpůsoben výlučně vodnímu životu, zadní nohy jsou posunuty za tělo. Zbarvení se pohybuje v tónech hnědé, šedé či olivově zelené, časté jsou více nebo méně výrazné skvrny na hřbetě. Břicho je světlejší. V chovech existují také albíni této žáby, kteří jsou často prodáváni v obchodech se zvířaty. Drápatka vodní, stejně jako všechny žáby z čeledi pipovitých, nemá jazyk. Oči jsou opatřeny víčky. Malé přední nohy mají 4 prsty bez plovací blány. Zadní nohy, sloužící k plavání, jsou mohutně vyvinuty a je na nich 5 prstů, opatřených plovací blánou. Na 3 vnitřních prstech zadních nohou jsou černé drápky. Na bocích mají tyto žáby zvláštní světlé útvary, připomínající stehy. Obsahují smyslový orgán, který je schopný rozeznávat vibrace ve vodě a umožňuje drápatce objevit kořist nebo nepřítele i v kalné vodě.\n\nSamice jsou obecně mohutnější. Navíc jsou u samičky viditelné kloakální pysky jako malá trubička mezi zadníma nohama. Samečci během období páření mají na prstech předních nohou tmavší pářicí mozoly.\n\nPřirozený areál rozšíření je v Africe okolo rovníku (nejseverněji patrně ve Středoafrické republice) a ve zbytku Afriky na jih od rovníku (nejjižněji v JAR). Tato žába se ale mimo to nachází i na jiných místech světa, kam byla uměle zavlečena. Vyskytuje se v USA, Mexiku, Chile, Indonésii, na jihu Walesu a byla také spatřena ve Francii a na Jávě.\n\nVypadá to, že drápatky stojí za úbytkem početnosti některých druhů žab. Na místa, kam byly drápatky zavlečeny, s sebou přinesly jisté houbové onemocnění. Samotné drápatky jsou proti němu odolné, ale ostatní druhy žab v zasažených ekosystémech toto onemocnění postihlo. V roce 2007 drápatky vodní pronikly do vodní nádrže v San Francisku. Panuje teď velká debata o tom, jak se těchto žab zbavit a zamezit jim v šíření.\n\nDrápatky jsou výlučně vodní žáby. Obývají stojaté i tekoucí vody. Pokud vodní nádrž nebo tok vyschne, přežívají ve stavu strnulosti. Dokáží plavat velice rychle. Živí se různými vodními živočichy - vodním hmyzem, malými korýši nebo rybkami. Pravidelně svlékají kůži a tu pak požírají.\n\nVe své domovině se drápatky páří během deštivých měsíců. Přestože nemají zvukový vak (na rozdíl od většiny žab), samci při námluvách skřehotají. Střídají dlouhé a krátké tóny stahováním vnitřních hrtanových svalů. Zřídka se stává, že samice také odpovídají zvukem. Ochotu k páření signalizují rychlým kuňkáním, odmítnutí signalizují pomalým kuňkáním.\n\nSamice během páření vyloučí do vody 500 až 2000 vajíček a samec je průběžně oplodňuje. Pulci se líhnou po 2 až 3 dnech. Proměna pulců v malé žabky nastává po 5 až 7 týdnech, pohlavní dospělosti žáby dosáhnou přibližně po jednom roce. Samice rostou rychleji.\nObvyklá délka života se pohybuje mezi 5 a 15 lety, ale jsou známy i případy, kdy se tyto žáby dožily v zajetí 30 let.\n\nDrápatka vodní nemá tak krátký životní cyklus a genetickou jednoduchost, což je obecně požadováno u modelových organismů v genetickém výzkumu. Přesto je to důležitý modelový organismus ve vývojové biologii. Drápatka vodní dosahuje pohlavní dospělosti po jednom roce a (jako většina zástupců rodu Xenopus) je tetraploidní. Na druhou stranu má velká a snadno manipulovatelná embrya. Roger Wolcott Sperry použil drápatky vodní pro své slavné experimenty popisující vývoj zrakového systému. Vajíčka drápatek poskytují dobrý prostředek k vyjádření účelu dané DNA, což se využívá v molekulární biologii. Vložením DNA nebo mRNA do vajíčka nebo vyvíjejícího se embrya mohou vědci studovat tvorbu proteinů v uzavřené kontrolované soustavě. To umožňuje rychlé vyjádření manipulované DNA (nebo mRNA).\n\nPředtím, než byly vynalezeny moderní těhotenské testy, byly k prokázání těhotenství využívány drápatky vodní. Byl to rozšířený způsob zejména ve 30. až 60. letech 20. století. Test se prováděl tak, že moč ženy se vstříkla do žáby. Pokud je žena těhotná, hormony v její moči podnítí ovulaci a žába začne během několika hodin klást vajíčka. Je to reakce na hormon gonadotropin, který se ve velkém množství nachází v krvi a moči těhotných žen.\n\nTyto žáby jsou na chov nenáročné. K chovu páru žab postačí akvárium o objemu 40 litrů. Nemusí mít žádné zařízení, takovéto „holé“ akvárium je pak snadněji udržovatelné. Souš také není potřeba, drápatky ji vůbec nevyužívají. Teplota vody by se měla pohybovat okolo 20 až 25 °C, ale žáby mohou žít v chladnější i v teplejší vodě. Drápatky není vhodné chovat společně s akvarijními rybami, protože dříve nebo později by se ryby pravděpodobně staly žabí potravou. Ze stejného důvodu by společně chované žáby měly mít přibližně stejnou velikost. Jako krmivo se používají komáří larvy, rybky, žížaly a podobně - podle velikosti žab. Občas se dá se přikrmovat i syrovým libovým masem. Nejuniverzálnějším krmivem jsou mražené larvy pakomárů, dostupné v obchodech se zvířaty.\n\nPáření v akváriu lze stimulovat čerstvou teplou vodou po několika chladných týdnech. Vajíčka je třeba od rodičů oddělit, žáby je totiž rády požírají. Pulci se živí jemnou potravou (kopřivový prášek, kvasnice).\n\n"}
{"id": "343500", "url": "https://cs.wikipedia.org/wiki?curid=343500", "title": "Replikátor (Star Trek)", "text": "Replikátor (Star Trek)\n\nReplikátor je přístroj používaný ve filmovém seriálu Star Trek k výrobě potravin i dalších průmyslových produktů. Toto zařízení je schopné vyrábět téměř jakékoliv zboží. \n\nV seriálu je hojně využíván pro přípravu některých nápojů či jídel, vedle vstupů přes klávesnici (dotykový displej) se dá také ovládat hlasem, stačí mu tedy udělit ústní pokyn, jako například: \"Kávu, černou, bez cukru!\", \"Láhev šampaňského, ročník ... a růži!\", \"Newyorský tvarohový koláč!\" atd.\n\nReplikátory jsou k přípravě stravy využívány na lodích Hvězdné flotily, kromě série kde připravoval jídlo ještě lodní kuchař.\n\nPomocí replikovaných dílů si například v sérii posádka lodi Voyager byla schopna vlastními silami i zdroji vyrobit zcela nový raketoplán: Deltaplán podle svého návrhu.\n\nReplikátor nebo jeho výrobky se stávají i předmětem k směnného obchodu s jinými civilizacemi, se kterými se lodi Hvězdné flotily na svých cestách po Galaxii setkávají.\n"}
{"id": "343508", "url": "https://cs.wikipedia.org/wiki?curid=343508", "title": "Coquimbit", "text": "Coquimbit\n\nCoquimbit (Breithaupt, 1841), chemický vzorec Fe(SO)·9HO, je šesterečný minerál.\nPojmenován podle provincie Coquimbo v Chile.\n\nDruhotný minerál vzniklý zvětráváním sulfidů, hlavně v aridních oblastech. Vzácně ve fumarolách.\n\nKrystaly jsou krátce prizmatické nebo hrubě tabulkovité. Zrnité nebo práškovité agregáty.\n\n\n\n\nŘídce se vyskytující minerál.\n\n\n\n"}
{"id": "343516", "url": "https://cs.wikipedia.org/wiki?curid=343516", "title": "Vendelín (Štáblovice)", "text": "Vendelín (Štáblovice)\n\nVendelín (německy \"Vendelin\") je osada – ZSJ – obce Štáblovice, nachází se v okrese Opava v Moravskoslezském kraji. Roku 2008 zde žilo 19 obyvatel.\n\n"}
{"id": "343518", "url": "https://cs.wikipedia.org/wiki?curid=343518", "title": "Léčení masturbace", "text": "Léčení masturbace\n\nLéčení masturbace (onanismu) je snaha o změnu či odstranění návyku masturbace deklarativně lékařskými metodami.\n\nZatímco otec medicíny Galén považoval masturbaci za zdravou, na konci 18. století švýcarský lékař Samuel Tissot prohlásil masturbaci za příčinu nespočtu fyzických i duševních chorob a zahájil snahu o její léčení, která pokračovala až do padesátých let 20. století. Dalšími významnými spisy o léčbě masturbace jsou anonymní \"Onania: or the Heinous Sin of Self-Pollution, and AU Its Frightful\" (1730), a de Binevillova \"Nymphomania\" (1771) líčící potíže s furorem uterinus (běsem děložním).\n\nV současnosti odborníci - sexuální psychologové a psychiatři považují masturbaci v přiměřené míře za zdravé, normální chování.Podle některých názorů může častá masturbace snižovat riziko vzniku rakoviny prostaty.\n\nMetody léčby zahrnovaly celou škálu různých postupů od prostého svazování penisu chlapcům, nasazování nejrůznějších pásů cudnosti (včetně ostnatých, které měly chlapci způsobit bolest při erekci), až po ústavní léčbu, skotské střiky, elektrošoky či kastraci.\n\nV roce 1859 zkonstruoval E. T. Cramer mechanismus nazvaný aidousoter, který si chlapci museli povinně nasazovat na noc.\n\nU dívek se za prevenci či léčbu onanismu považovala klitoridektomie, chirurgická amputace klitorisu. Užívaly se svěrací kazajky, pouta a v extrémních případech pálení genitálií žhavým železem.\n\nPodle Hanse Rottera je masturbace symptomem poruchy mezilidských vztahů. Masturbace se podle něj vyskytuje především u dětí vystavených krutému zacházení a stresu. Lehčím případem postiženosti onanismem je masturbační frekvence jednou do roka až dvakrát do měsíce. Masturbuje-li dospívající častěji, jedná se o \"masturbační krizi\", která musí být podle autorova názoru léčena. Má-li mu být pomoženo, musí se mladému člověku poukázat na jeho základní životní problémy, které se stávají \"hlubšími principiálními příčinami\" autoerotického chování, jak o tom mluví dokument Apoštolského stolce. Autor však své názory neopírá o žádnou objektivní vědeckou studii, jedná se tedy spíše o jeho subjektivní názor.\n\nJedna z autorit křesťansko-konzervativního hnutí, Gerard J. M. van den Aardweg, soudí, že masturbační krize dospívajících může způsobovat homosexualitu. Jako účinnou prevenci a léčbu této \"poruchy\" doporučuje modlitbu k Panně Marii.\n\n"}
{"id": "343519", "url": "https://cs.wikipedia.org/wiki?curid=343519", "title": "Seznam ostrovů Indie", "text": "Seznam ostrovů Indie\n\nSeznam ostrovů Indie zahrnuje ostrovy Indie s rozlohou větší než 100 km².\n"}
{"id": "343520", "url": "https://cs.wikipedia.org/wiki?curid=343520", "title": "Jan Heřmánek", "text": "Jan Heřmánek\n\nJan Heřmánek (28. května 1907 – 13. května 1978, Praha) byl československý boxer, olympionik. Získal stříbrnou medaili na olympiádě 1928 v Amsterdamu.\n\n\n"}
{"id": "343521", "url": "https://cs.wikipedia.org/wiki?curid=343521", "title": "Antoinette, baronka z Massy", "text": "Antoinette, baronka z Massy\n\nPrincezna Antoinette Monacká, baronka z Massy (Antoinette Louise Alberte Suzanne de Grimaldi; 28. prosince 1920 – 18. března 2011) byla starší sestra bývalého monackého knížete Rainiera III. a teta současného knížete Alberta II. Jejími rodiči byli Pierre de Polignac a Charlotte Monacká.\n\nPrincezna Antoinette měla dlouhodobý vztah s monackým tenistou Alexandrem-Athenasem Noghèsem, se kterým má tři děti:\nAntoinette a Alexandre se v roce 1951 v Janově vzali a rozvedli se o tři roky později.\n\nV témže roce byl Antoinette udělen titul baronky z Massy. Jejím dětem se tak změnilo příjmení z Grimaldi na de Massy.\n\nV roce 1961 se Antoinette vdala za spisovatele Jeana-Charlese Reye, rozvedli se v roce 1973. S ním Antoinette vytvořila plán na sesazení svého bratra z trůnu s tím, že ona by se stala regentkou, protože je matkou člověka, který jednou zdědí monacký trůn. Rozšiřovala také pověsti o tom, že přítelkyně Rainiera III. Gisèle Pascalová je neplodná. To vedlo také k jejich rozchodu.\n\nRainierův sňatek s Grace Kelly v roce 1956 a narození princezny Caroline a prince Alberta zkazily Antoinettiny plány. Kněžna Grace také odstranila Antoinette z knížecího paláce. Antoinette a knížecí rodina se od sebe na čas vzdálili, ale později se jejich vztahy opět zlepšily.\n\nJejím třetím mužem se stal v roce 1983 tanečník John Gilpin, zemřel pouhých šest týdnů po svatbě.\n\nAntoinette a její děti ztratily po smrti Rainiera III. díky změně následnických pravidel v roce 2002 svoje místo v následnictví na monacký trůn.\n"}
{"id": "343528", "url": "https://cs.wikipedia.org/wiki?curid=343528", "title": "Léčba pedofilie", "text": "Léčba pedofilie\n\nLéčba pedofilie, terapie pedofilie jsou termíny označující lékařské nebo psychoterapeutické snahy buď o změnu pedofilní sexuální preference či orientace, nebo o řešení druhotných problémů, které z ní mohou vyplývat. Vzhledem k tomu, že obecné povědomí pedofilii spojuje především s kriminálními činy vůči dětem, jsou snahy o léčení pedofilie společensky více akceptovány a méně kritizovány než snahy o léčení homosexuality. \n\nCíle i principy léčby pedofilie se mohou značně lišit; většina odborníků se však shoduje, že reálným cílem není změna samotného erotického zaměření, ale jen změna sebepojetí a chování, zvýšení sebeovládací schopnosti, případně též nespecifické tlumení sexuálního pudu (podáváním antiandrogenů nebo kastrací). Někteří odborníci nerozlišují zřetelně mezi léčbou pedofilů a léčbou pachatelů sexuálních deliktů. \n\nU dobrovolné léčby, k níž se častěji hlásí pedofilové bez kriminálních problémů či sklonů, obvykle hlavním důvodem léčby není potenciální nebezpečnost, ale deprese plynoucí z citových frustrací a traumatické a posttraumatické příznaky související buď s egodystonií nebo se společenskou situací, tedy obtížností nalézt realistický životní styl a nutností odolávat předsudkům a nenávisti. \n\nPetr Weiss mezi cíli léčby jmenuje získání informací a vytvoření kritického náhledu na vlastní parafilní motivaci, změnu postojů a chování a posílení vědomé kontroly, sexuální adaptaci a sociální reintegraci.\n\nTi z pedofilních probandů lipské studie, kteří někdy vyhledali terapii, od psychoterapie nebo psychologického poradenství očekávali zvýšení všeobecných schopností (všeobecné a sociální kompetence ke zvládání života a řešení problémů, zvýšení samostatnosti, sebevědomí), nalezení smyslu života a spokojenosti (nalezení vyrovnanosti a identity), odstranění afektivních poruch nebo jejich prevence (deprese, sebevražedné tendence, chronické úzkosti) a nalézt způsob zacházení s vlastní sexualitou (přijetí vlastních sexuálních pocitů, nekriminální život a cílené ovládání sexuálního chování a zvládnutí sexuální zdrženlivosti atd.). \n\nNěkteré léčebné postupy směřují k potlačování a vytěsňování pedofilních sklonů a jejich projevů, jiné postupy k jejich kanalizaci (například s využitím masturbace – tolerance dětské pornografie vedla v 60. letech Dánsku údajně k rapidnímu snížení počtu sexuálních deliktů na dětech – jiné postupy kladou důraz na sebepřijetí a socializaci, tedy na využití pedofilních dispozic k společensky ceněným a akceptovaným aktivitám a způsobu života. Přestože tyto tři typy cílů jsou navzájem ve značném rozporu, mnohdy jsou v léčebné praxi kombinovány tak, že výsledkem je především neurotizace pacienta.\n\nK léčbě pedofilie a navazujících psychických problémů se používaly a používají podobné metody, jaké se v minulosti používaly nebo dosud používají u léčby homosexuality nebo při léčení psychických problémů vyplývajících ze společenské situace homosexuálně orientovaných. Systémy léčení pedofilie jsou však v mnoha zemích dosud úzce propojeny s represivními mocenskými mechanismy, jak bylo do třetí čtvrtiny 20. století obvyklé i u homosexuality, t. j. léčba bývá mnohdy soudně nařízena jako ochranná léčba nebo ji klienti podstupují dobrovolně, hrozí-li jim bezprostředně trestní stíhání. Metody léčení pedofilie mají některé principy společné i s léčbou některých dalších parafilií nebo i s řešením sexuálních a citových problémů lidí bez parafilie. \n\nÚspěšnost léčby je většinou v literatuře uváděna pouze ve vztahu ke kriminální recidivitě, tedy za úspěšně vyléčeného je pokládán ten, kdo po ukončení léčby nespáchá trestný čin pohlavního zneužití dětí, a z metodologického hlediska jsou tyto údaje vesměs velmi sporné. Kvalita a délka života po léčbě a míra sebevražednosti obvykle nebývá uváděna. \n\n\n"}
{"id": "343532", "url": "https://cs.wikipedia.org/wiki?curid=343532", "title": "Heřmánek", "text": "Heřmánek\n\nHeřmánek může být:\n\n\n\n"}
{"id": "343534", "url": "https://cs.wikipedia.org/wiki?curid=343534", "title": "Velkoadmirál", "text": "Velkoadmirál\n\nVelkoadmirál je historická námořní hodnost, která označuje nejvyššího velitele loďstva daného státu s výjimkou prezidenta či jiné hlavy státu, která bývá většinou, i když jen formálním, vrchním velitelem ozbrojených sil.\n\nV době obnovení moci rodu Bourbonů ve Francii, byla hodnost velkoadmirála rovna hodnosti maršála v pozemním vojsku.\n\nV německém námořnictvu byla hodnost Großadmiral ekvivalentem Admiral of the Fleet v britském Royal Navy nebo Fleet Admiral v USA. Hodnost Großadmiral byla založena v roce 1901 a stejně jako maršál pozemního vojska byl držitel hodnosti Großadmiral oprávněn nosit maršálskou hůl.\n\nDržiteli titulu Großadmiral v německém námořnictvu byli :\n\n\n"}
{"id": "343541", "url": "https://cs.wikipedia.org/wiki?curid=343541", "title": "Věra Zvonarevová", "text": "Věra Zvonarevová\n\nVěra Igorevna Zvonarevová (resp. Zvonarjovová – \" \", narozená 7. září 1984, Moskva, SSSR, dnes Ruská federace) je ruská profesionální tenistka.\n\nS tenisem začala v šesti letech a profesionálkou se stala v roce 2000. Doposud nejvyššího umístění na žebříčku WTA ve dvouhře dosáhla 25. října 2010, kdy byla klasifikována na 2. místě. Do února 2012 vyhrála 12 turnajů WTA ve dvouhře a šest turnajů WTA ve čtyřhře.\n\nV ženské čtyřhře vyhrála spolu s Francouzkou Nathalií Dechyovou grandslamový turnaj US Open 2006 a s krajankou Kuzněcovovou Australian Open 2012. Ve smíšené čtyřhře má z Grand Slamů dva tituly z US Open 2004 společně s Američanem Bobem Bryanem a z Wimbledonu 2006 s Izraelcem Andy Ramem. V roce 2010 se probojovala do finále dvouhry ve Wimbledonu, v němž podlehla Sereně Williamsové a finále na US Open, kde nestačila na Clijstersovou.\n\nV květnu 2008 vyhrála téměř po dvou letech turnaj WTA, a to ECM Prague Open kategorie Tier IV v Praze.\n\nJe známa svou nevyrovnanou psychikou.\n\nNejvětšího úspěchu v sezóně 2008 dosáhla až na posledním Turnaji mistryň v katarském Dauhá, kde prohrála ve finále s Venus Williamsovou.\n\nOd března 2017 po dlouhém zranění se pokouší o návrat mezi elitu na turnaji ITF v Turecku. V září úspěšně prošla kvalifikací turnaje WTA v Taškentu, kde nakonec skončila až v semifinále.\n\nV roce 2018 se již pravidelněji účastní turnajů WTA včetně Australian open a Wimbledonu. Po boku Timei Bacsinszky dokázala v roce 2018 vyhrát turnaj WTA v Petrohradu ve čtyřhře.\n\nV sezóně 2011 nezopakovala dosud svůj nejlepší rok na okruhu 2010, přesto na něm získala další dva tituly.\n\nPrvní z nich si připsala po více než ročním čekání na Qatar Ladies Open, když ve finále porazila tehdejší světovou jedničku Caroline Wozniackou 6–4, 6–4. Druhý turnajový triumf vyhrála na úvodním ročníku ázerbájdžánského Baku Cupu, po finálové výhře nad krajankou Xenií Pervakovou 6–1, 6–4. Na dalších dvou událostech prošla do finále. Jednalo se o Mercury Insurance Open a Toray Pan Pacific Open, na nichž vždy v boji o titul nestačila na Polku Agnieszku Radwańskou, v prvním utkání 6–3, 6–4 a v druhém pak 6–3, 6–2.\n\nNa grandslamech docílila nejlepšího výkonu na úvodním Australian Open, kde na její raketě zůstaly Češky Lucie Šafářová,Iveta Benešová a Petra Kvitová a postoupila do semifinále. Tam podlehla pozdější vítězce Kim Clijstersové 6–3, 6–3. Ve čtvrtfinále skončila na US Open, a to opět na raketě pozdější vítězky turnaje Samanthy Stosurové 6–3, 6–3. Konečným kolem bylo čtvrté dějství na antukovém French Open, kde nestačila na krajanku Anastasiji Pavljučenkovovou po setech 7–6, 2–6, 6–2. Ve Wimbledonu ji ve třetím kole vyřadila Bulharka Cvetana Pironkovová 6–2, 6–3.\n\nNa Turnaji mistryň porazila jenom Wozniackou. Ani set neuhrála s Kvitovou, která turnaj poté vyhrála, a mečboly za stavu 5-3 ve třetím setu nevyužila proti Radwańské, aby nakonec zápas prohrála 5-7. I tak se z druhého místo znovu probojovala do semifinále, kde podlehla Bělorusce Viktorii Azarenkové.\n\nSezónu ukončila jako sedmá hráčka žebříčku WTA, tedy o 5 míst níže, než minulý rok.\n\nVěra Zvonarevová se zúčastnila 7 zápasů týmového Fed Cupu za tým Ruska s bilancí 5-2 ve dvouhře a 1-0 ve čtyřhře.\n\n\n"}
{"id": "343545", "url": "https://cs.wikipedia.org/wiki?curid=343545", "title": "Rokštejn", "text": "Rokštejn\n\nRokštejn je zřícenina hradu ležící na skalnatém návrší nad údolím říčky Brtnice, v katastrálním území Panská Lhota města Brtnice v okrese Jihlava. Torza dvou hradních paláců s hranolovou věží a zbytky hospodářských budov tvoří jednu z největších hradních zřícenin na Českomoravské vrchovině. Rokštejn je zapsán na seznamu kulturních památek a od roku 1981 zde probíhá systematický archeologický výzkum. Areál je volně přístupný s možností komentovaných prohlídek.\n\nJako jeden z nejstarších moravských hradů podunajského typu pochází z 80. let 13. století. Původně se jmenoval Ruteštejn podle Rutha (Hruta) z rodu Hrutoviců, který jej pravděpodobně po roce 1270 založil. Poprvé je v pramenech připomínán roku 1289 na listině, kterou Dětřich z Kněžic daroval patronátu kostela v Opatově kněžickému faráři a želivským premonstrátům. Jedna z pečetí na této listině patřila právě Ruthovi z Rutenštejna (= Rokštejna). Za nevyjasněných okolností se hradu kolem roku 1359 zmocnil moravský markrabě Jan Jindřich, hrad se stal centrem jeho statků v okolí, hájit měl též markraběcí zájmy proti blízké Jihlavě. Kolem roku 1362 byl do té doby nevelký hrad přestavěn a rozšířen. Podle archeologického průzkumu se jednalo o tzv. dvojhrad, jedinečnou středověkou stavbu na českém území. Jádro horního hradu tvořila věž a palác s kaplí a velkým sálem, jehož místnost vytápěla kachlová kamna a krby. Na východní straně se pak nachází malá věž. Dolní hrad sestával z paláce, kuchyně a hospodářských objektů.\n\nPo Janu Jindřichovi hrad zdědil jeho syn markrabě Jošt, který však v rámci tzv. markraběcích válek vedl majetkové spory se svými bratry Prokopem a Janem Soběslavem. Podle některých dochovaných listin je zřejmé, že různí členové lucemburského rodu na Rokštejně v té době příležitostně pobývali, majetkové poměry jsou ale nepřehledné. Až koncem 14. století došlo ke smíru a Rokštejn převzal Prokop. Byl však zadlužen a již v roce 1399 jako jeho hlavní věřitel převzal Rokštejn Hynek z Valdštejna, nejvyšší číšník Moravského markrabství. Hynek z Valdštejna přistoupil k dalšímu rozšíření hradu a také skoupil řadu vesnic v okolí, čímž vytvořil majetkové zázemí této linie Valdštejnů na více než dvě století. Za husitských válek hrad patřil Zikmundovi z Valdštejna, který byl s katolickou Jihlavou v nepřátelském stavu, jihlavské vojsko proto hrad oblehlo a jeho obránci byli nuceni odejít. Hrad byl pobořen, ale v polovině 15. století byl pravděpodobně nouzově zajištěn. Valdštejnové své sídlo přenesli do Brtnice, i když ještě dočasně nadále užívali i predikát \"z Rukštejna.\" V rámci brtnického panství byl Rokštejn majetkem Valdštejnů až do pobělohorských konfiskací, poté spolu s Brtnicí až do roku 1945 patřil Collaltům.\n\nV souvislosti s plánovanou výstavbou přehrady Střížov byl v roce 1981 zahájen systematický archeologický výzkum zříceniny Rokštejna pod vedením historika Zdeňka Měřínského. Dlouholetý a důkladný průzkum přinesl četné poznatky nejen o složitém stavebním vývoji hradu, ale díky nálezu řady předmětů také o životě ve středověku. V základech věže byla nalezena kostra novorozence, což je cenný doklad přežívajících pohanských zvyků ve 13. století. Věřilo se, že hradu lze tímto způsobem zajistit nedobytnost. V šachtě brány do horního hradu byl nalezen unikátní soubor hracích kostek (největší kolekce v Evropě), což svědčí o tom, že si strážní krátili čas hrou.\n\nZřícenina hradu Rokštejn je majetkem města Brtnice, stále zde probíhá archeologický výzkum, po smrti Zdeňka Měřínského (2016) jej vede Jana Mazáčková z vědecko-výzkumné stanice Panská Lhota (Ústav archeologie a muzeologie Masarykovy univerzity v Brně). Areál hradu je volně přístupný s možností komentovaných prohlídek, v letní turistické sezóně zde probíhá řada kulturních akcí.\n\n\n"}
{"id": "343550", "url": "https://cs.wikipedia.org/wiki?curid=343550", "title": "Bruce Edwards Ivins", "text": "Bruce Edwards Ivins\n\nBruce Edwards Ivins (22. dubna 1946 Lebanon, Ohio – 29. července 2008 Frederick, Maryland) byl americký mikrobiolog, který se podílel na výzkumu zbraní hromadného ničení v lékařském výzkumném ústavu americké armády pro infekční choroby (United States Army Medical Research Institute of Infectious Diseases, USAMRIID) ve Fort Detrick v Marylandu.\n\nV červenci 2008 spáchal sebevraždu krátce poté, co byl obviněn. Podle Federálního úřadu pro vyšetřování (FBI) byl zodpovědný za útoky antraxem, ke kterým došlo v roce 2001. Během útoku byly v USA rozesílány poštovní zásilky obsahující spóry antraxu, které byly adresovány kancelářím několika amerických zákonodárců, bulvárních novin a televizí. V důsledku toho 5 lidí zemřelo a 17 lidí onemocnělo.\n\n\n"}
{"id": "343552", "url": "https://cs.wikipedia.org/wiki?curid=343552", "title": "Billy Bevan", "text": "Billy Bevan\n\nBilly Bevan (29. září 1887 – 26. listopad 1957), vlastním jménem William Bevan Harris, byl původem australský komik zlaté éry americké filmové grotesky. Postava, kterou ve filmu ztvárňoval a která jej ve 20. letech 20. století proslavila po celém světě, se vyznačovala malým vzrůstem, výraznou gestikulací a obličejem, jemuž dominoval svislý mroží knír.\n\nNarodil se jako William Bevan Harris 29. září 1887 v Austrálii, v asi 200 mil od Sydney vzdáleném malém městečku jménem Oranže v Novém Jižním Walesu. Svou hereckou kariéru zahájil již ve své rodné Austrálii poté, co krátce navštěvoval univerzitu v Sydney, jako člen slavné Pollard Opera Company. Když se v roce 1912 organizace rozdělila na dvě, první, ve které byla hvězdou Daphne Pollardová, se vydala do Indie a Orientu a druhá, ve které byl i on sám, odjela do Ameriky. Tak v roce 1916 přijel se skupinou kočovných herců do Spojených států. Od roku 1916 se začal objevovat na plátně v druhořadých rolích ve filmech pro společnost L-KO. V té době si jej všiml Mack Sennett a připojil jej ke své stáji. V prvních filmech natočených pro Sennetta vytváří stejné vedlejší role jako ve filmech společnosti L-KO, mj. se objevuje ve filmech \"Strýček Tom bez chaloupky\" (\"Uncle Tom Without a Cabin\"; 1919) nebo \"Salome versus Shenandoah\" (\"Salome vs Shenandoah\"; 1919), ve kterých je hlavní hvězdou jiná Sennettova hvězda Ben Turpin. V roce 1920 se na krátký čas stává hereckým partnerem svérázné Louise Fazendaové a po jejím boku začal mít úspěch u diváků. Mack Sennett mu proto svěřil vlastní sérii dvoudílných komedií, v nichž vytvořil svou typickou postavu malého vzrůstu, s výraznou gestikulací, s obličejem, jemuž dominuje svislý mroží knír. Do konce éry němého filmu natočil s touto postavou pro Sennetta zhruba 70 krátkých dvoucívkových grotesek, ve kterých často hrával tapetáře, kriminálníky, učitele tance, policajty i námořníky a vytvářel typ ušlápnutého manžela, jenž flirtuje s cizími ženami (představována obyčejně italskou herečkou Madeline Hurlockovou) a je přitom přistihován buď svou vlastní manželkou nebo manželi těch žen. Ke stálému hereckému ansámblu Bevanových grotesek patří ještě Andy Clyde a Vernon Dent. K jeho nejznámějším groteskám patří filmy jako \"Billy na lovu\" (\"The Duck Hunter\"; 1922), ve kterém při lovu na kachny sestřelí letadlo, \"Večer v divadle\" (\"Ma and Pa\"; 1922), \"Pes, karty a strážníci\" (\"Nip and Tuck\"; 1923), ve kterém mu skvěle sekunduje pes Cameo, se kterým obehraje podvodníka v pokru, \"Billy u cirkusu\" (\"The Lion’s Whiskers\", 1925), ve kterém se ocitá s divokým lvem v koši balónu, \"Billy má smůlu\" (\"Super-Hooper-Dyne Lizzies\", 1925), ve kterém před sebou spolu s vlastním vozem sám tlačí řadu cizích aut do strmého kopce aniž by tušil, že jedno po druhém padá do propasti, \"Billy králem\" (\"A Sea Dog’s Tale\"; 1926) a další. Na konci němé éry změnil Bevan svou tradiční masku a i když šlo pouze o tvar jeho kníru, diváci tuto jeho malou proměnu nepřijali. S nástupem zvukového filmu končí jeho slavné období. V následujících letech natáčí Bevan celou řadu filmů rozličných žánrů již jen jako druhořadý herec. Svůj poslední film natočil Bevan v roce 1950, pak odešel do důchodu. Billy Bevan zemřel v roce 1957 ve věku 70 let. Pohřben je na hřbitově Oak Hill Memorial Park v kalifornském San Diegu.\n\n\n"}
{"id": "343553", "url": "https://cs.wikipedia.org/wiki?curid=343553", "title": "Lucie Králová (modelka)", "text": "Lucie Králová (modelka)\n\nLucie Králová (* 10. února 1982, Teplice) vyhrála jako třiadvacetiletá titul Miss České republiky 2005.\n\nNarodila se v někdejším Československu. Od deseti let se věnovala tanci a divadlu a vystupovala v mnoha tanečních představeních a společenských akcích.\n\nVyhrála v soutěži Miss Teenager Teplice 1997, Miss Teplice 2003 a Miss Severních Čech 2004. V roce 2004 byla vybrána do finále Miss České republiky 2004, ale z rodinných důvodů musela ze soutěže odstoupit. Další rok se soutěže opět zúčastnila a ve věku 23 let tuto soutěž vyhrála. V této soutěži také obdržela titul Miss hlas, Miss Sympatie a Miss Talent za její scénický tanec.\n\nReprezentovala Českou republiku na soutěži Miss World 2005 v Číně a opět se umístila v soutěži Miss Talent na předních pozicích.\n\nV roce 2008 se na zámku Štiřín provdala za Zdeňka Kaufmanna. Spolu mají dva syny, Roberta a Richarda. Po výhře v Miss České republiky 2005 se začala věnovat charitě a založila organizaci, která se zaměřila na seniory. Podruhé se vdala v květnu 2015 za českého hokejistu Jiřího Šlégra.\n"}
{"id": "343555", "url": "https://cs.wikipedia.org/wiki?curid=343555", "title": "Jana Doleželová", "text": "Jana Doleželová\n\nJana Doleželová (* 23. června 1981 Šternberk) je česká farmaceutka, modelka a vítězka Miss České republiky pro rok 2004.\n\nDo osmnácti let žila v Uničově. Po ukončení Střední zdravotnické školy v oboru farmaceutický laborant v Olomouci studovala na Farmaceutické fakultě Univerzity Karlovy v Hradci Králové, studium ukončila 28. června 2004 promocí v pražském Karolinu.\n\nDne 17. dubna zvítězila ve finále soutěže Miss ČR 2004 a získala titul Miss televizních diváků. V listopadu 2004 reprezentovala Českou republiku na světové soutěži Miss World 2004. Při finále této soutěže dne 4. prosince byla vybrána mezi TOP 15 nejkrásnějších dívek. Na Miss World měla na sobě bílé šaty od proslulé návrhářky Beaty Rajské. V květnu 2005, po obhajobě rigorózní práce, získala také akademický titul doktor farmacie.\n\nV prosinci roku 2006 reprezentovala Českou republiku na soutěži Miss Tourism Queen of the Year International konané v Malajsii. Získala titul Miss Perfect body, Miss Eyewear beauty a také hlavní titul Miss Tourism Cosmopolitan International. V roce 2008 se chtěla vrátit ke své původní profesi, farmacii..\n\nOd 1. listopadu 2008 soutěžila společně s Michalem Necpálem ve třetí řadě televizní taneční soutěže \"StarDance …když hvězdy tančí\".\n\nProvozovala 9 let lékárnu v OC na Praze 1. Nyní již 4 roky pracuje jako manažerka v síti Lékárna Agel a jako ředitelka pro vztahy s investory ve společnosti Jet Investment.\n\nNa podzim 2014 se jejím partnerem stal David Trunda, který byl do 31. května 2016 ředitelem fotbalové SK Slavia Praha. V roce 2017 se jim narodila dcera.\n\nOd vítězství v Miss ČR se zúčastňovala mnoha charitativních akcí. V roce 2004 se stala patronkou stacionáře Jasněnka (zařízení pro postižené děti) . V roce 2008 se stala ředitelkou nadační fondu Modrá kotva, který se zabývá podporou výzkumu, výroby a prováděním klinických studií protinádorových vakcín.\n\nV komunálních volbách na podzim 2018 byla zvolena do zastupitelstva Říčan jako nestranička na kandidátce sdružení Klidné město.\n\nModerovala několik společenských večerů. Zahrála si v povídkách \"3 plus 1 s Miroslavem Donutilem\", v seriálech \"Dobrá čtvrť a Světla pasáže\". v epizodních rolích ve filmu \"Bestiář\", v pohádce \"Peklo s princeznou\" a ve filmech \"Svatba na bitevním poli, Správnej dres\" a \"Probudím se včera\".\n\n"}
{"id": "343565", "url": "https://cs.wikipedia.org/wiki?curid=343565", "title": "Helike", "text": "Helike\n\nHelike může být:\n\n"}
{"id": "343576", "url": "https://cs.wikipedia.org/wiki?curid=343576", "title": "Wikipedia Review", "text": "Wikipedia Review\n\nWikipedia Review je anglickojazyčné internetové fórum, které je zaměřeno na diskutování o projektech nadace Wikimedia, a to hlavně obsahu a sporech na anglické Wikipedii. Existuje od listopadu 2005 a má již přes 300 000 příspěvků. Bylo založeno v listopadu 2005 Igorem Alexanderem na ProBoards. Dne 19. února 2006 se fórum přesunulo na vlastní doménu pomocí softwaru Invision Power Board.\n\n"}
{"id": "343577", "url": "https://cs.wikipedia.org/wiki?curid=343577", "title": "Platan javorolistý", "text": "Platan javorolistý\n\nPlatan javorolistý (\"Platanus × acerifolia\", syn. \"Platanus × hispanica\") je mohutný opadavý strom z čeledi platanovitých. Je často pěstovaný jako okrasný strom.\n\nJedná se o mohutný strom, který dosahuje výšky i přes 40 m. Borka je v dolní části kmene odlučná v nápadných pestrobarevných plátech. Listy jsou jednoduché, střídavé, s dlouhými řapíky, čepele jsou relativně velké, nejčastěji 12–25 cm dlouhé a 10–24 cm široké, většinou 5 klané, řidčeji 3 nebo 7 klané, členěné zhruba do poloviny. Listy jsou ale velmi variabilní a to i na stejném stromě. Květy jsou jednopohlavné uspořádané květenství, hustých hlávek, samčí a samičí odděleně v různých hlávkách. Kalich i koruna je velmi nenápadná, šupinovitá. Samičí hlávky bývají po dvou, zřídka jednotlivé nebo po 3. Plodem je nažka (některými autory považovaná za oříšek), nažky jsou uspořádány do hustých plodenství, hlávek, které mají asi 2,5–3 cm v průměru. Na bázi nažky je věneček chlupů, pomocí kterých se nažka šíří větrem (anemochorie). Nažky jsou asi 6–11 mm dlouhé, vrchol nažky je široce kuželovitý s 2–5 mm dlouhým zbytkem čnělky. Počet chromozómů je 2n=42.\n\nPůvod není zcela vyjasněn. Většina autorů se domnívá, že je hybridního původu, vznikl zkřížením euroasijského druhu platanu východního (\"Platanus orientalis\") a severoamerického platanu západního (\"Platanus occidentalis\"). Tomu nasvědčuje intermediární charakter některých znaků. Jiní autoři se domnívali, že se jedná pouze o varietu platanu východního, ostatně tak byl strom původně popsán.\n\nVe střední Evropě i jinde velmi hojně pěstovaná okrasná dřevina. V ČR je to nejčastěji pěstovaný platan a je běžně vysazován do parků a měst.\n\n"}
{"id": "343578", "url": "https://cs.wikipedia.org/wiki?curid=343578", "title": "Hermeneutický kruh", "text": "Hermeneutický kruh\n\nOznačení hermeneutický kruh charakterizuje postup rozumění a výkladu (interpretace) výpovědi, textu, uměleckého díla případně události nebo dokonce celku bytí. Člověk dospívá k porozumění tak, že si nejprve vytvoří předběžnou představu čili před-sudek (Vorverständnis), který potom s textem nebo věcí konfrontuje a na základě takového porovnání si vytváří představu novou (lepší). Nikdy se neobejde bez předběžného mínění čili předporozumění, podstatné je právě to, že si toto mínění ověřuje a je ochoten je změnit. Protože se tento postup obvykle opakuje, lze mluvit o „kruhovém“ procesu či o „kruhu“, hermeneutický kruh však není totéž co bludný kruh.\n\nFilozof Ivan Blecha definuje hermenutický kruh takto: \"\"Hermeneutika staví na zajímavém postřehu: každé poznání předpokládá, že už předem cosi o tom, co poznávám, musím vědět. Mohu se totiž ptát po něčem, o čem bych aspoň nevěděl, že to existuje a že se na to lze ptát? Mohl bych si všimnout něčeho, jako nového poznatku, kdybych předem nebyl připraven na to, že to za nový poznatek budu moci považovat?\"\" Tím pádem se točíme v kruhu. Autor dále pokračuje: \"\"Co bylo dosud (zvláště v logickém pozitivismu) považováno za defekt poznání, je zde považováno za jeho podmínku\".\"\n\nHermeneutický kruh má nejméně tři stádia:\n\nHermeneutický kruh je jedním z hlavních pojmů hermeneutiky, vědy o výkladu a rozumění. Na význam interpreta v procesu porozumění upozornil už Friedrich Schleiermacher, pojem hermeneutického kruhu vytvořil Wilhelm Dilthey. Originálním způsobem jej rozšířil Martin Heidegger v díle \"Bytí a čas\" (1927) a dále jej rozpracoval Heideggerův žák Hans-Georg Gadamer v díle \"Wahrheit und Methode\" (\"Pravda a metoda\", 1960).\n\nPojem hermeneutického kruhu hraje významnou úlohu i v literární teorii a v dalších společenských vědách, které se zabývají rozuměním a výkladem.\n\n\n"}
{"id": "343579", "url": "https://cs.wikipedia.org/wiki?curid=343579", "title": "Max Andersson", "text": "Max Andersson\n\nMax Andersson (* 1962, Karesuando, Švédsko) je švédský komiksový kreslíř, malíř a scenárista. Vzdělání v oboru grafického designu získal ve Stockholmu , poté studoval filmovou produkci v New Yorku. Nejprve režíroval krátké filmy, později, na konci 80. let, začal s tvorbou komiksů.\n\nV roce 1993 vytvořil jeden ze svých nejznámějších komiksů, \"Pixy\", který následně sám přeložil a poslal do USA kvůli malému odbytu ve Švédsku. \"Pixy\" byl následně přeložen do osmi jazyků, přičemž v češtině byl vydán v roce 2001 vydavatelstvím Mot. V roce 1997 se oženil, opustil Stockholm a odstěhoval se spolu se ženou do Berlína, kde žije a tvoří dodnes.\n\nV roce 1999 pobýval v Sarajevu během bombardování. I přesto, že jsou jeho komiksy „plné živých věcí, lidi se ho kupodivu ptají výhradně na ty mrtvé.“ Je rád, že jeho dílo vyšlo v Česku, zemi Franze Kafky, jehož dílo bylo pro Anderssona jedním z prvních literární vlivů. Jeho jedno z posledních děl je \"Bosenský plackopes\", na kterém spolupracoval s Larsem Sjunnessonem. Toto dílo reflektuje události z roku 1999 v Sarajevu.\n\nInspiraci bere ze svého života, v poslední době také ze snů. Oblíbení komiksoví autoři Maxe Anderssona jsou Chris Ware, Daniel Clowes nebo Julie Doucetová. A filmoví režiséři, které má rád, jsou Rainer Werner Fassbinder, David Lynch, Lars von Trier, Kaurismaki, Pedro Almodóvar nebo Jan Švankmajer.\n\n\n"}
{"id": "343589", "url": "https://cs.wikipedia.org/wiki?curid=343589", "title": "Zemský okres Hof", "text": "Zemský okres Hof\n\nZemský okres Hof je okres v německé spolkové zemi Bavorsko, ve vládním obvodě Horní Franky. Okresním městem je Hof, který však není součástí okresu.\n\nOkres Hof sousedí na severu s durynským okresem Saale-Orla, na východě se saským okresem Vogtland a českým okresem Cheb, na jihu s okresy Wunsiedel im Fichtelgebirge a Bayreuth a na západě s okresy Kulmbach a Kronach. Město Hof je obklopeno zemským okresem Hof, ale není jeho součástí. Hranice s Českou republikou jsou dlouhé přibližně 25 kilometrů.\nGeograficky se okres člení na čtyři oblasti: na severozápadě leží výběžky Franckého lesa \"(Frankenwald)\" s jeho nejvyšším bodem Döbraberg (795 m), a Selbitzké údolí. Řeka Selbitz pramení v jižní části okresu a poté teče na sever. Protéká mimo jiné městy Selbitz a Naila, a na krajských hranicích vtéká do řeky Saale, která protéká Hofem. Na východě území kraje leží Bavorský Vogtland \"(Bavorské Fojtsko, v orig. Bayerische Vogtland)\". Na jihu se poté nachází části Smrčin \"(Fichtelgebirge)\", s vrcholem Großen Waldstein (878 m). Mezi Franckým lesem \"(Frankenwald)\" a Smrčinami \"(Fichtelgebirge)\" se nachází Münchberger Gneisplatte. Tato oblast má především zemědělské využití.\n\nÚzemí zemského okresu Hof patřilo až do 16. století převážně markrabství Brandenburg-Bayreuth. V roce 1792 přešlo Pruskému království, a poté Francii. K Bavorsku patří oblast až od roku 1810. Roku 1812 byly vytvořeny krajské soudy Hof, Münchberg, Naila, Rehau a Selb. Město Hof se stalo centrem oblasti. Stále se však nejednalo o vlastní okres, protože města spadala pod Mohanský okres. Ten se v roce 1817 přetvořil na Hornomohanský okres \"(Obermainkreis)\", a ten poté roku 1838 na Horní Franky \"(Oberfranken)\". Vlastní soudní obvod Hof vznikl až v roce 1852.\nV roce 1862 vznikl ze soudního obvodu Hof okresní úřad Hof, ze soudního obvodu Münchberg okresní úřad Münchberg, ze soudního obvodu Naila okresní úřad Naila a ze soudních obvodů Selb a Rehau okresní úřad Rehau. Některé obce okresu Rehau byli v roce 1879 přepsány na okresní úřad Hof. V roce 1919 se město Selb osamostatnilo, a stalo se z něj samosprávné město. V letech 1929 až 1931 byly zrušeny okresní úřady Teuschnitz a Berneck, a jejich obce si rozdělili okresní úřady Naila a Münchberg.\nV roce 1939 se z dosavadních okresních úřadů Hof, Naila, Münchberg a Rehau stali zemské úřady a z okrsků zemské okresy. Roku 1940 se město Selb znovu stalo součástí zemského úřadu Rehau, ale v roce 1946 se opět osamostatnilo.\nV rámci bavorské územní reformy z roku 1972 byl okres Hof zvětšen o obce okresů Naila a Münchberg (bez měst Gefrees a Streitau), o severní část okresu Rehau a o obce Dürrenwaid (okres Kronach) a Geroldsgrün. Jižní část okresu Rehau byla spolu se samosprávným Selbem začleněna do zemského okresu Wunsiedel im Fichtelgebirge. Město Gefrees (okres Münchberg) a Streitau připadli zemskému okresu Bayreuth. Poté, v roce 1977 přešli na zemský okres Hof ještě obce Gösmes a Enchenreuth, které byly do té doby součástí okresu Kulmbach.\n\n\n\n"}
{"id": "343590", "url": "https://cs.wikipedia.org/wiki?curid=343590", "title": "Six Sigma", "text": "Six Sigma\n\nSix sigma je strategie řízení, původně vyvinutá společností Motorola. Rozpracována byla ještě poté společnostmi Allied Signal (dnes Honeywell) a GE. Dnes se používá v různých odvětvích průmyslu.\nSix Sigma si klade za cíl identifikovat a odstranit příčiny defektů a chyb v procesech výroby a obchodu, k čemuž používá metodiky DMAIC.\n\n\n\n\n\n\n"}
{"id": "343592", "url": "https://cs.wikipedia.org/wiki?curid=343592", "title": "Vach", "text": "Vach\n\nVach ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 964 km. Plocha povodí měří 76 700 km².\n\nPramení na rozvodí Obu, Jeniseje a Tazu. Teče v členitém korytě přes centrální část Západosibiřské roviny. Ústí zprava do Obu na 1 730 říčním kilometru.\n\n\nZdrojem vody jsou sněhové a dešťové srážky. Průměrný roční průtok vody u vesnice Lobčinskoje činí 504 m³/s. Zamrzá v říjnu a rozmrzá na konci dubna až v květnu.\n\nVodní doprava je možná do vesnice Larjak.\n"}
{"id": "343593", "url": "https://cs.wikipedia.org/wiki?curid=343593", "title": "Jiří Kynos", "text": "Jiří Kynos\n\nJiří Kynos (* 24. března 1943 Třebechovice pod Orebem) je bývalý československý atlet, sprinter a sportovní funkcionář.\n\nV roce 1969 na mistrovství Evropy v Athénách získal bronzovou medaili ve štafetě na 4 x 100 metrů. O dva roky později byl na evropském šampionátu v Helsinkách členem štafety (4 x 100 m), která vybojovala zlaté medaile. Kvarteto ve složení Ladislav Kříž, Juraj Demeč, Jiří Kynos a Luděk Bohman zde zaběhlo trať v čase 39,3 sekund. Druzí skončili Poláci, třetí Italové.\n\nV roce 1972 reprezentoval na letních olympijských hrách v Mnichově, kde v běhu na 200 metrů skončil v semifinále na prvním nepostupovém místě. Těsně pod stupni vítězů zde skončila československá štafeta ve složení Jaroslav Matoušek, Juraj Demeč, Jiří Kynos a Luděk Bohman, když cílem proběhla jako čtvrtá v čase 38,82 (dosud platný národní rekord). Bronz získalo kvarteto ze Západního Německa, které bylo o tři setiny rychlejší.\n\nV letech 1963-1974 byl členem sportovního oddílu Dukla Praha. V současné době pracuje jako ekonomický ředitel Českého olympijského výboru, byl mj. ekonomem české olympijské výpravy na Letních olympijských hrách 2008 v Pekingu.\n\n\n"}
{"id": "343595", "url": "https://cs.wikipedia.org/wiki?curid=343595", "title": "Štěpán Tesařík", "text": "Štěpán Tesařík\n\nŠtěpán Tesařík (* 6. července 1978 Praha) je bývalý český atlet, jehož specializací byl běh na 400 metrů překážek.\n\nS atletikou začal v roce 1992 v Dukle Praha, předtím se věnoval házené. V roce 2000 vybojoval v belgickém Gentu společně s Jiřím Mužíkem, Janem Poděbradským a Karlem Bláhou zlaté medaile na halovém ME ve štafetovém běhu na 4×400 metrů. V roce 2002 skončil na evropském šampionátu v Mnichově ve finále čtvrtky s překážkami na 6. místě. O dva roky později reprezentoval na letních olympijských hrách v Athénách, kde skončila jeho cesta v semifinále. Šestkrát reprezentoval v mezistátních utkáních (1998 – 2004), z toho čtyřikrát v evropském poháru a jednou v kategorii do 22 let.\n\nJde o syna zpěváka a hudebníka Richarda Tesaříka a vnuka českého válečného hrdiny generálmajora Richarda Tesaříka st.\n\n\n\n"}
{"id": "343596", "url": "https://cs.wikipedia.org/wiki?curid=343596", "title": "Amory Lovins", "text": "Amory Lovins\n\nAmory Bloch Lovins (* 13. listopadu 1947, Washington, D.C., USA) je americký experimentální fyzik, ředitel Rocky Mountain Institute a autor desítek knih s tématem životního prostředí. \n\nLovins je znám zejména jako průkopník a propagátor konceptu výroby a využití energie založené na úsporách, vysoké efektivitě, decentralizaci a obnovitelných zdrojích. V 90. letech 20. století založil Rocky Mountain Institute, kde experimentuje s technologie pro efektivní výrobu a využívání energie.\n\nLovins je autorem či spoluautorem 29 knih (2008). Mezi nejvýznamnější patří:\n\n\n"}
{"id": "343605", "url": "https://cs.wikipedia.org/wiki?curid=343605", "title": "Robert Jungk", "text": "Robert Jungk\n\nRobert Jungk, vlastním jménem Robert Baum (11. května 1913, Berlín, Německo - 14. července 1994, Salzburg, Rakousko) byl rakouský futurolog, novinář a spisovatel židovského původu.\n\nStudoval filozofii a psychologii v Berlíně, psychologii a sociologii na Sorboně v Paříži, historii v Curychu, kde v roce 1945 získal doktorát. \n\nPro svůj židovský původ byl v roce 1933 nacistickým režimem zbaven německé státní příslušnosti a uvězněn. \n\nV letech 1965 až 1968 byl prezidentem vídeňského Ústavu pro otázky budoucnosti (Institut für Zukuntstfragen). Působil na výzkumných centrech v Německu, Rakousku, USA a Švýcarsku. \n\nV roce 1967 spoluzaložil skupinu Mankind 2000 a od roku 1974 byl jejím předsedou.\n\n\n"}
{"id": "343606", "url": "https://cs.wikipedia.org/wiki?curid=343606", "title": "Neusiedl an der Zaya", "text": "Neusiedl an der Zaya\n\nNeusiedl an der Zaya je rakouská obec v severovýchodním cípu Dolního Rakouska, okres Gänserndorf, 16 km severovýchodně od Mistelbachu na řece Zaya. Má dvě části: Neusiedl an der Zaya a St. Ulrich. Nad obcí je kopec Hausberg (226 m n. m.). V roce 2014 zde žilo přes 1 200 obyvatel.\n\nVedla tudy Jantarová stezka. Na kopci Hausberg v osadě St. Ulrich stával dříve hrad Neu-Lichtenwarth, který byl ve středověku nepřetržitě majetkem šlechtického rodu Liechtensteinů. V letech 1820–1822 byl kostel v St. Ulrichu zbourán a znovu vystavěn.\n\nV Neusiedlu jsou rafinerie ropy OMV, kde se zpracovává ropa z okolních naftových polí. V roce 2012 byla zahájena výstavba dvaceti větrných elektráren s kapacitou 46 megawattů. Jde o největší větrnou farmu v Dolním Rakousku. U obce je lyžařský vlek, koupaliště a krytý bazén. Muzeum zemního oleje (\"Erdölmuseum\") turisty seznamuje s těžbou ropy v okolí.\n"}
{"id": "343607", "url": "https://cs.wikipedia.org/wiki?curid=343607", "title": "Zimní olympijské hry 1944", "text": "Zimní olympijské hry 1944\n\nZimní olympijské hry 1944 (5. zimní olympijské hry) byly původně přiznány italské Cortině d'Ampezzo, měly se konat v únoru 1944. Kvůli druhé světové válce byly roku 1941 zrušeny. V Cortině d'Ampezzo se konaly VII. zimní olympijské hry (1956).\n"}
{"id": "343608", "url": "https://cs.wikipedia.org/wiki?curid=343608", "title": "Hornoslezská operace", "text": "Hornoslezská operace\n\nHornoslezská operace (rusky: \"Верхне-Силезская наступательная операция\") byla ofenzíva Rudé armády proti německým vojskům, která probíhala v závěrečné fázi Velké vlastenecké války od 15. do 31. března 1945. \n\nPo Viselsko-oderské operaci, při níž se Rudá armáda dostala počátkem února 1945 až k řece Odře, se sovětské vrchní velení rozhodovalo o dalších operacích. Stalin zastával názor, že je nutné pokračovat dále na Berlín, ovšem generálové v čele se Žukovem viděli stále nebezpečí v silných německých jednotkách, které měli na křídlech. Již od 8. února probíhala Dolnoslezská operace, která byla během 14 dnů ukončena. Na levém křídle v Horním Slezsku se však stále vyskytovaly silné německé jednotky o síle 20 divizí, na pravém křídle operovala německá vojska v Pomořansku. Žukov si byl vědom toho, že jeho vojska, která za několik dní překonala vzdálenost mezi Vislou a Odrou, nemají zásoby na rozhodující útok na Berlín a že zásobovací jednotky zůstaly daleko za frontou. Proto se rozhodl, že před útokem na hlavní město Třetí říše zlikviduje německé jednotky, operující na křídlech. \n\nÚtok byl zahájen 15. března a jednotkám 1. ukrajinského frontu pod velením maršála Koněva se podařilo postupně obklíčit a zlikvidovat německá uskupení v této oblasti. Rudá armáda obsadila Horní Slezsko a překročila předválečné československé hranice.\n\nPolemika mezi historiky o tom, zda měla Rudá armáda zaútočit v únoru 1945 přímo na Berlín, či zda udělala dobře, že likvidovala vojska protivníka na křídlech, byla a snad stále ještě je předmětem diskuze historiků. \n"}
{"id": "343610", "url": "https://cs.wikipedia.org/wiki?curid=343610", "title": "Šineár", "text": "Šineár\n\nŠineár (hebrejsky שִׁנְעָר \"Šin'ar\", Septuaginta Σεννααρ \"Sennaar\", \"říční krajina\") je širší označení pro Mezopotámii, které bylo v osmi případech použito v Hebrejské bibli. V knize Genesis 10:10 je psáno, že počátkem Nimrodova království byl \"Babylón, Erek, Akad a Kalné v zemi Šineáru\". Další kapitola, 11:2, popisuje Šineár jako pláň, osídlenou po povodni, kde lidstvo, stále ještě hovořící jediným jazykem, postavilo Babylonskou věž. V knize \"Genesis\" 14:1,9 je Šineár zemí pod vládou krále Amrafela, který vládl Babylónu. \"Šineár\" je dále zmiňován v Knize Jozue 7:21; Izajášově 11:11; a Zacharjášově 5:11, v podstatě jako synonymum pro Babylonii.\n\nPokud se Šineár skládal z Babylónu i z \"Erechu\" (biblický název pro Uruk), pak souhrnně označoval celou jižní Babylonii. Jakákoliv příbuznost se Šumerem, akkadským pojmenováním nesemitské populace (kteří se sami nazývali \"Kengirové\"), není vědecky dokázána a je předmětem nejrůznějších spekulací. Egyptské pojmenování Babylonie/Mezopotámie bylo \"Sngr\" (\"Sangara\"), totožné s názvem \"Sanhar\" uváděného v Amarnské korespondenci.\nNěkteří učenci posouvají Šineár až na sever Mezopotámie, poukazujíce na Knihu Jubileí 9:3, která přisuzuje \"Šineár\" Aššúru. I když, kapitola 10:20 tvrdí, že Věž byla postavena z bitumenu pocházejícího \"z moře Šineárského\". Jiní vědci (např. David Rohl) věří, že Babylonská věž se nacházela v Eridu, kdysi ležícího v Perském zálivu. Zde byly nalezeny masivní ruiny starověkého zikkuratu, postaveného z živice.\n"}
{"id": "343617", "url": "https://cs.wikipedia.org/wiki?curid=343617", "title": "Kirill Semjonovič Moskalenko", "text": "Kirill Semjonovič Moskalenko\n\nKiril Semjonovič Moskalenko (; , obec Grišino u Doněcku (dnes Pokrovsk) na Ukrajině –\n17. června 1985 v Moskvě) byl sovětský vojevůdce, maršál SSSR, hrdina SSSR, hrdina ČSSR,\nhlavní velitel sovětských strategických raketových sil, generální inspektor ministerstva obrany SSSR.\n\nNarodil se v ukrajinské rolnické rodině. Do Rudé armády vstoupil\nv roce 1920 a na různých místech se aktivně zúčastnil ruské občanské války.\nPo válce studoval na Frunzeho válečné akademii. Během sovětsko-finské Zimní války působil jako velitel dělostřelectva u 51. divize.\n\nBěhem Velké vlastenecké války nejprve velel protitankové brigádě. Od roku 1941 do března 1942 působil jako velitel u různých jednotek : 1. protitanková brigáda, 15. střelecký sbor, 6. armáda, 6. jezdecký sbor. Poté působil u dalších jednotek, v 38. armádě, v červnu až srpnu 1942 u 1. tankové armády, v srpnu a říjnu 1942 pak v 1. gardové armádě, později do října 1943 pak velel 40. armádě v sestavě Voronežského frontu. Kiril Moskalenko velel této armádě také v Bitvě u Kurska.\n\nZúčastnil se jak bitvy o Moskvu, Stalingradské bitvy, bitvy u Kurska, bojoval na Dněpru, zúčastnil se osvobozování Lvova a Kyjeva.\n\nOd října 1943 až do konce války Kiril Moskalenko velel 38. armádě. Jeho jednotka osvobozovala Ukrajinu, Polsko a nakonec i Československo. V Karpatsko-dukelské operaci patřil do sestavy 38. armády i 1. československý armádní sbor. 38. armáda se zúčastnila i Ostravské operace a Pražské operace.\n\nPo válce pak působil až do roku 1960 jakožto velitel Moskevského vojenského okruhu. Dne 11. března 1955 byl povýšen do hodnosti maršála Sovětského svazu. V letech 1960-1962 pak působil ve funkci velitele sovětských strategických raketových sil, poté jako generální inspektor Sovětské armády.\n\n\n\n\n\n"}
{"id": "343618", "url": "https://cs.wikipedia.org/wiki?curid=343618", "title": "Jan Březina (letec)", "text": "Jan Březina (letec)\n\nJan Březina (5. ledna 1914, Kolín – 16. srpna 1938, Moskva) byl český polární letec, nejmladší a jediný zahraniční účastník slavné Papaninovy výpravy na severní pól. V roce 1938 byl nespravedlivě odsouzen a popraven jako jedna z obětí stalinských čistek v letech 1937–1938.\n\nNarodil se v Kolíně 5. ledna 1914. Jeho otec Václav Březina jej nechal vyučit leteckým mechanikem ve Kbelích u Prahy. Jeho otec byl obdivovatelem Sovětského svazu. Jelikož byl mechanikem – odborníkem na montáž obuvnických linek –, využil příležitosti a začátkem třicátých let se s rodinou odstěhoval do Sovětského svazu. Během devítiletého pobytu zde pracoval na montážích v továrnách ve dvaceti dvou městech. Nezískal nikdy sovětské občanství, a když v roce 1938 odjel do Československa na dovolenou, už se nesměl vrátit.\n\nJan Březina v Sovětském svazu absolvoval letecké učiliště v Leningradě, po jeho dokončení následovala strmá kariéra. Létal s agitační eskadrou nad nejodlehlejšími oblastmi Ruska. V roce 1934 se účastnil expedice v pouští Karakum, kde letecky sváželi síru. Posádka letadla, jejímž členem byl i Jan, byla vyznamenána za nejlepší výkon. Jan Březina tak pronikl mezi elitu sovětských pilotů – Stalinských sokolů –, jak se jim přezdívalo. Poprvé se oženil ve 21 letech s ruskou herečkou, manželství se však brzy rozpadlo. Jeho druhé manželství s Čechoameričankou Josefou Sebastou vydrželo až do jeho smrti v roce 1938. V létě 1936 byl jmenován palubním mechanikem první třídy u polárního letectva, což znamenalo rozhodující zlom v jeho kariéře.\n\nV této době se začala plánovat letecká expedice na severní pól, dnes známá jako Papaninova výprava. Organizace výpravy byla svěřena akademiku Ottovi Juljevičovi Šmidtovi, který do skupiny 45 letců vybral i Jana Březinu, jenž byl ve svých 23 letech nejmladším členem expedice a zároveň jediným cizincem. Úkolem výpravy bylo doletět na severní pól, vysadit tu čtveřici vědců, kteří na kře měli zůstat téměř rok a provádět tu vědecký výzkum.\nExpedice odstartovala z Moskvy 22. března 1937. Jan Březina měl původně letět jako mechanik na druhém velkém letounu A-169, tak by se stal prvním Čechem na severním pólu. Avšak na Rudolfově ostrově byl z dosud neznámých důvodů převelen na menší stroj N-128, který operoval pouze v okolí Rudolfova ostrova. Papaninova výprava severní pól nakonec opravdu dobyla a získala si věhlas nejen v Sovětském svazu, ale i po celém světě. Účastníci výpravy byli vyznamenáni včetně Jana Březiny, který obdržel Rudý prapor práce a dostal odměnu 5000 rublů.\n\nAvšak v době jeho největší slávy byl již vybrán jako jedna z obětí stalinských čistek. Ráno 8. března 1938 byl zatčen ve svém moskevském bytě. Následně byl psychicky a fyzicky mučen. Deset dní po svém zatčení podepsal přiznání v protokolu plném chyb a nesrovnalostí, což dosvědčuje, že musel projít krutým mučením. V době jeho zatčení měli vyslýchající oficiálně povoleno používat i fyzických „donucovacích prostředků“. Přiznal se, že od roku 1935 prováděl špionáž ve prospěch Československa. Ještě téhož roku byl dne 29. července odsouzen za špionáž k trestu smrti zastřelením. Popraven byl ve věku 24 let 16. srpna 1938 na tajném popravišti NKVD u Moskvy. V záznamech občanského matričního úřadu výkonného výboru rajonu Sokolniky (Moskva) byl dlouho uveden nesprávný údaj, že zemřel ve vězení na těžký zánět ledvin dne 16. srpna 1944.\n\nJeho manželka ihned opustila Sovětský svaz. Matka a sestra zůstaly v Sovětském svazu do roku 1948, kdy se vrátily zpět do Československa. V roce 1978 se rodina Jana Březiny domohla jeho rehabilitace spojené se symbolickým navrácením vyznamenání, které dostal za účast v Papaninově výpravě. Dne 30. května 1978 Vrchní soud SSSR rozsudek ze dne 29. července 1938 zrušil a Jana Březinu prohlásil za nevinného.\n\n\n"}
{"id": "343620", "url": "https://cs.wikipedia.org/wiki?curid=343620", "title": "Čínské šachy", "text": "Čínské šachy\n\nČínské šachy nebo siang-čchi (čín. je abstraktní desková hra pro dva hráče pocházející z Číny. Hra představuje souboj mezi dvěma armádami s cílem zajmout soupeřova generála.\n\nI když přesný původ nebo vznik hry není doložen, zmínky o ní existují v literatuře již z 9. století. V roce 2008 se čínské šachy zařadily mezi disciplíny na prvních světových hrách duševních sportů.\n\nHrací deska je obdélníkového tvaru a obsahuje 9x10 hracích polí. Na rozdíl od šachů jsou hrací kameny umístěny na průsečících čar.\n\nNa obou stranách hrací desky se nacházejí čtverce o velikosti 3x3 průsečíky obsahující diagonální čáry. Tyto plochy se nazývají palác nebo pevnost. Plocha uprostřed hrací desky, která rozděluje hrací plochu na dvě poloviny se nazývá řeka.\n\nHrací kameny v čínském šachu mají tvar plochého disku, na kterém jsou zobrazeny čínské znaky. Jeden hráč má na začátku hry kameny červené barvy (občas i bílé) a druhý hráč má kameny černé barvy (občas i modré nebo zelené). Kameny černého hráče jsou označeny jinými znaky než kameny červeného hráče. Různé znaky na každé straně mají původ v minulosti, kdy se figurky vyráběly z jednoho materiálu stejné barvy a proto se lišily znaky.\n\nGenerálové jsou označeni čínským znakem 將 nebo 将. Podle legendy se figurka generála původně nazývala císař, ale když se čínský císař dozvěděl o hře, nechal popravit dva hráče za vyhození císaře ze hry. Pak se figurka císaře přejmenovala na generála.\n\nNa začátku hry jsou generálové umístění uprostřed krajních čar v paláci. Generál se pohybuje o jedno pole vodorovně nebo svisle, nikdy ne diagonálně a nesmí opustit svůj palác. Stejně jako král v šachu, nesmí ani generál vykonat pohyb na pole ohrožené soupeřovou figurkou.\n\nStrážci jsou označeni čínským znakem 士 pro černého hráče a znakem 仕 pro červeného hráče.\n\nStrážce se pohybuje o jedno pole diagonálně a stejně jako generál nesmí opustit palác. Z toho vyplývá, že během hry se strážce může nacházet na pěti polích hrací desky. Na Začátku hry se oba strážci nacházejí vedle generála na obou jeho stranách.\n\nSloni se označují čínským znakem 象 pro černého hráče a znakem 相 pro červeného hráče.\n\nNa začátku hry se oba sloni nacházejí vedle strážců. Pohybují se právě o dvě pole diagonálně, ale nesmí přeskočit obsazené hrací pole. Slon nesmí překročit řeku, takže do konce hry musí zůstat na své polovině hrací desky.\n\nKoně se označují čínským znakem 馬 pro černého hráče a znakem 傌 pro červeného hráče.\n\nNa začátku hry se oba koně nacházejí na hrací desce vedle slonů. Kůň se pohybuje o jedno pole vodorovně nebo svisle následováno pohybem o jedno pole diagonálně ve stejném směru. Oproti figurce koně v šachu nesmí přeskočit obsazené pole. Z toho vyplývá, že v čínském šachu je možné pohyb koně blokovat jinými figurkami.\n\nVozy jsou označeny čínským znakem 車 pro černého hráče a znakem 俥 pro červeného hráče.\n\nVůz se pohybuje stejně jako figurka věže v šachu o libovolný počet svisle nebo vodorovně, přičemž nesmí přeskočit pole obsazeno jinou figurkou. Na začátku hry se oba vozy nacházejí v rozích hrací desky.\n\nKanóny jsou označeny čínským znakem 砲 pro černého hráče a znakem 炮 pro červeného hráče.\n\nNa začátku hry se oba kanóny nacházejí na hrací desce na pozici o dvě pole před koňmi. Kanón se pohybuje stejným způsobem jako vůz, ale při braní soupeřovy figurky musí přeskočit přesně jednu figurku libovolné barvy. Kanón nemůže přeskočit jinou figurku v případě, že v daném tahu nedojde k braní soupeřovy figurky.\n\nVojáci jsou označeni čínským znakem 卒 pro černého hráče a znakem 兵 pro červeného hráče.\n\nKaždý hráč má na začátku hry k dispozici 5 vojáků, kteří jsou střídavě umístění na bližší čáře u řeky. Pohybují se přesně o jedno pole dopředu, ale po překročení řeky získají možnost pohybu o jedno pole doprava nebo doleva. Vojáci se nikdy nemohou pohybovat dozadu. Po dosažení poslední řady se nepřeměňují na jiné figurky jako je tomu v šachu, mohou pouze provádět tahy do stran.\n\nHra má dlouhou historii a je možné, že byla ovlivněna starší čínskou hrou liubo. Přesný původ čínského šachu není znám, ale nejstarší historické záznamy o hře siang-čchi pocházejí již z prvního století našeho letopočtu. Není však jasné, zda šlo o čínské šachy nebo jinou hru se stejným názvem, protože slovní spojení siang-čchi má několik významů (hra slonů, hra figurek, hra souhvězdí, …).\n\nObecně se předpokládá, že čínské šachy vznikly úpravou indické hry čaturanga, která se považuje za předchůdce ostatních šachových her. Naproti tomu někteří historici (David H. Li) tvrdí, že čínské šachy je starší než čaturanga a vznikly v Číně. Společné znaky obou her by bylo obtížné připsat pouze náhodě.\n\n"}
{"id": "343629", "url": "https://cs.wikipedia.org/wiki?curid=343629", "title": "Teorie demokracie", "text": "Teorie demokracie\n\nTeorie demokracie \"(řecky:\" demos = lid; kratein = vláda, tedy vláda lidu) je obor vědy, který se zabývá podstatou hodnot i funkčních zákonitostí obsahu a procesů demokracie.\n\nJako všechny obory obsahuje celou řadu jednotlivých \"teorií demokracie\" různých konceptů i východisek a samozřejmě i závěrů. Uvažování o různých formách a součástech demokracie od jejího počátku v 6. a 5. století př. n. l., kdy se v Řecku začaly rodit první demokratické obce, vedlo až po různé současné moderní koncepty a je provázeno vývojem představ o nejlepších a nejhorších podobách, formách a podmínkách demokracie, zformulovaných do těchto jednotlivých teorií.\n\n\"Teorie demokracie můžeme rozdělit na jednotlivé typy:\"\n\n\n\"Teorie demokracie lze také rozdělit na základě toho, na jakou část politického procesu kladou důraz:\"\n\n\"Teorie Stratifikace\" demokracie dle výkonu vlády lidu (exekutivy):\n\n\n\"Dělení teorií demokracie dle oblasti:\"\n\n\n\"Dělení teorií demokracie dle zapojení občanů ve správě státu:\"\n\n\"Dělení teorií demokracie dle zájmů ve společnosti:\"\n\n\nTypologií teorií demokracií je více.\n\n\n\n"}
{"id": "343632", "url": "https://cs.wikipedia.org/wiki?curid=343632", "title": "Thomas Gilou", "text": "Thomas Gilou\n\nThomas Gilou (* 1. února 1955 Boulogne-Billancourt) je francouzský režisér. Je vnukem spisovatele Blaise Cendrarse a autorem knihy o Velikonočním ostrově : \"L'Île de Pâques, voyage au bout de Rapa Nui\".\n"}
{"id": "343635", "url": "https://cs.wikipedia.org/wiki?curid=343635", "title": "Nebukadnesar I.", "text": "Nebukadnesar I.\n\nNebukadnesar I. (\"Nebuchadrezzar\" I., dle jiných překladů \"Nebuchadnezzar\" I. či \"Nabuchodonosor\" I. (akkadsky: Nabu-kudurri-usur, znamenající \"Nebo, ochraňuj nejstaršího syna\" nebo \"Nebo, ochraňuj hranici\"; Nebo je zde přepis jména boha Nabu), syn Ninurta-Nádin-Šumi, byl králem Babylonské říše přibližně od 1125 př. n. l. do 1103 př. n. l.\n\nJe považován za nejmocnějšího panovníka dynastie Paší (také známou jako druhá Isinská dynastie), jejíž členové drželi babylonský trůn v 12. století př. n. l. Jeho největší úspěchem bylo obnovení vlády nad rozsáhlými částmi země po vytlačení elamských nájezdníků, jež pronikali na jeho území. Dále rozšiřoval své území a opevňoval hranice, přičemž zavlekl Babylonii do vleklého konfliktu s Asýrií.\n\nVe čtvrtém roce své vlády se vypravil s vojsky k hranicím s Asýrií, kde zaútočil na pevnost \"Zanku\". Obleženým však přispěchal na pomoc asyrský král Aššur-réša I.. Pevnost tak zůstala v asyrských rukou a Nebukadnesar I. utrpěl důležitou porážku.\n\nKolem roku 1120 př. n. l. se k moci v Elamu dostal král Chutelutuš-In-Šušinak. Kolem roku 1115 př. n. l. Nebukadnesar vytáhl s vojsky na kampaň proti Elamitům, kteří v předchozích desetiletích úspěšně útočili na oblasti jižní Babylonie. Tato výprava však skončila neúspěchem. Kolem roku 1110 př. n. l. Nebukadnesar na Elam vyrazil znovu. Tentokrát dosáhl rozhodujícího vítězství v bitvě u města Susy. V této bitvě byl pravděpodobně i zabit elamský král Chutelutuš-In-Šušinak.\nPo dobytí Susu získal zpět uloupené sochy boha Marduka (Elamity nazývaného \"Bēl\") a bohyně Il-ālija (DINGIR.URU-ia), což se stalo námětem mnoha oslavných písní.\n\nNebukadnesar I. je velmi často mylně ztotožňován s Nebukadnesarem II, známým díky Bibli.\n"}
{"id": "343638", "url": "https://cs.wikipedia.org/wiki?curid=343638", "title": "Jaudhéjové", "text": "Jaudhéjové\n\nJaudhéjové byli příslušníci starověkého společenství kmenů, které obývalo území Indie přibližně mezi řekami Indus a Ganga. Jejich země se často označuje jako Jaudhéjagana. Na vrcholu své moci byli Jaudhéjové přibližně v době od roku 200 př. n. l. do roku 400. Jejich nedalekými sousedy byli Ardžunájové.\n\nO zemi Jaudhéjovů se toho příliš neví. Zmínka o ní pochází z Pániniho děl \"Aštádhjájí\" a \"Ganapatha\", dále z \"Mahábháraty\", Purán i dalších spisů. Dalšími zdroji ke studiu Jaudhénů jsou zejména různé nápisy a numismatický materiál. Žádný ze zdrojů však nepojednává o Jaudhénech podrobně.\n\n"}
{"id": "343645", "url": "https://cs.wikipedia.org/wiki?curid=343645", "title": "Vyšný Kubín", "text": "Vyšný Kubín\n\nVyšný Kubín je obec na Slovensku na Oravě, v okrese Dolný Kubín.\n\nObec je zmiňována v roce 1325 jako Superior Kolbin, 1325 až 1391 Felseukolbyn, nebo Kubbyn, v roce 1920 jako Horní Kubín. Roku 1325 magistr Donco daroval osadu potomkům hraběte Hudku (comes Hudka - Hudkont) z Liptova. Zemanské rodiny Meškových a Kubínyiovců se hlásili jako jeho potomci. V roce 1355 král Ludvík I. přidělil vyšnokubínským zemana a zároveň ji oddělil od Oravského panství. Od té doby se Vyšný Kubín vzpomíná jako zemanská vesnice. Za zemanské rodiny se pokládali Kubínyiovci, Meškovci, rodina Orszáhg-Gazda a Ivanovičovci. V roce 1778 měla obec 455 obyvatel, v roce 1828 535 obyvatel a 78 domů.\n\nObec leží ve výšce 525 m n. m. a její katastr má výměru 12,742 km². K 31. prosinci roku 2016 měla obec 760 obyvatel.\n\n"}
{"id": "343651", "url": "https://cs.wikipedia.org/wiki?curid=343651", "title": "Kokoška pastuší tobolka", "text": "Kokoška pastuší tobolka\n\nKokoška pastuší tobolka (\"Capsella bursa-pastoris\") je jednoletá až dvouletá bylina. Patří do čeledi křížatých neboli brukvovitých. Je vysoká 20 až 40 cm, ale může být i vyšší. Patří mezi léčivé rostliny – zastavuje krvácení. Dnes se jedná o obecný plevel. Znehodnocuje především pícniny.\n\nKokoška pastuší tobolka je velmi proměnlivou nenápadnou rostlinou. Může být vysoká až půl metru. Často má větvenou lodyhu. Má přízemní listovou růžici, kterou tvoří chobotnatě laločnaté až peřenosečné, vzácně i nedělené listy. V horní části lodyhy se nachází celokrajné, objímavé, kopinaté listy se střelovitou bází.\n\nVšechny listy jsou chlupaté.\n\nKvěty jsou drobné, bílé. Někdy jsou bezkorunné. Mohou být až 5 mm široké. Tvoří koncový hrozen. Klínovitě obvejčité, nekřídlaté šešulky jsou vícesemenné, trojúhelníkovité či podlouhle klínovité.\nS touto bylinou se můžeme setkat na rumištích, polích, zahradách, okrajích cest, úhorech, dlažbách, hřištích atd.\n\nNalezneme ji v nížinách i v horských oblastech.Ve vyšších polohách se s ní setkáme spíše roztroušeně a spíše v oblastech osídlených lidmi.\n\nDokáže vyrůst i v půdách sešlapávaných a jinak zraňovaných. Snese půdy jílovité, písčité, humózní, štěrkovité, minerální. atd.\n\nTato bylina roste téměř po celém světě. Často doprovází kulturní rostliny. Původně byla rozšířena jen ve Středomoří a Malé Asii.\n\nDoba květu této byliny je neobyčejně dlouhá. Kvete od února do října. Při teplých zimách si dokáže udržet květy po celý rok.\n\nJedná se o léčivku. Dokáže zastavit krvácení. Mírně snižuje krevní tlak. Sbírá se kvetoucí nať po celou dobu vegetace. Může se užívat vnitřně – při krvácení z nosu, děložním či silném menstruačním krvácení, při onemocněních močových orgánů atd. Dále ji můžeme upotřebit při vnějších poraněních, jako jsou rány, otoky, pohmožděniny, záněty šlach, vyrážky či při neurovegetativních obtížích v pubertě a v klimaktériu.\n\nObsahuje tyramin, histamin, dusík, betain, cholin a jeho ester acetylcholin, saponiny, sirné látky, třísloviny, flavonový glykosid diosmin a větší množství minerálních látek. Semena této rostliny lze použít místo tymiánu či hořčice.\n\n"}
{"id": "343652", "url": "https://cs.wikipedia.org/wiki?curid=343652", "title": "Paul Annacone", "text": "Paul Annacone\n\nPaul Annacone (* 20. března 1963 Southampton, New York) je americký tenisový trenér a bývalý tenista, který se na profesionálních okruzích pohyboval v letech 1984–1998. Na turnajích Grand Prix, World Championship Tennis a ATP Tour vyhrál tři tituly ve dvouhře a čtrnáct ve čtyřhře.\n\nNa žebříčku ATP byl ve dvouhře nejvýše klasifikován v březnu 1986 na 12. místě a ve čtyřhře pak v dubnu 1987 na 3. místě.\n\nNa nejvyšší grandslamové úrovni vyhrál mužskou čtyřhru na Australian Open 1985, když spolu s Jihoafričanem Christem van Rensburgem ve finále porazili australský pár Mark Edmondson a Kim Warwick poměrem 3:6, 7:6, 6:4, 6:4. Jako poražený finalista odešel z boje o deblový titul na US Open 1990, poté, co s krajanem Davidem Wheatonem nestačili na jihoafrickou dvojici Pieter Aldrich a Danie Visser ve třech setech 2:6, 6:7, 2:6. Ve dvouhře se nejdále probojoval do čtvrtfinále ve Wimbledonu 1984, v němž jako kvalifikant hladce podlehl třetímu nasazenému Jimmu Connorsovi.\n\nZa americký daviscupový tým odehrál jediné utkání, když v říjnu 1986 nastoupil do brisbanského semifinále Světové skupiny proti Austrálii. Spolu s Kenem Flachem uhráli jediný bod Američanů výhrou nad párem Pat Cash a John Fitzgerald v dlouhém utkání 8:10, 1:6, 7:5, 13:11 a 9:7. Australané postoupili do finále po vítězství 3:1 na zápasy.\n\nS bývalou manželkou Tracy Annaconovou má syna Nicholase (nar. 1988) a dceru Olivii (nar. 1993).\n\nNa juniorském Orange Bowlu vyhrál v roce 1980 čtyřhru.\n\nV letech 1982–1984 hrál jihovýchodní konferenci amerického univerzitního okruhu za University of Tennessee, kterou absolvoval. Meziuniverzitní tenisový svaz (Intercollegiate Tennis Association) jej v roce 1984 vyhlásil hráčem roku, když zaznamenal výrazně aktivní bilanci zápasů v poměru 51:3 a vyhrál halové meziuniverzitní mistrovství (ITA Indoor Championship). Celkový poměr výher a proher během tří let činil 115:22.\n\nDo profesionálního tenisu vstoupil roku 1984. Praktikoval zejména útočný styl tenisu servis – volej s náběhy na síť. Nejlepší sezóny odehrál v prvních letech.\n\nV září 1985 získal premiérový singlový titul na kalifornském Los Angeles Open, kde si ve finále poradil se Švédem Stefanem Edbergem ve třech tiebreacích, z nichž dva vyhrál. O měsíc později triumfoval na koberci brisbanského turnaje GWA Mazda Tennis Classic, když opanoval jeho poslední ročník poté, co zdolal Novozélanďana Kellyho Everndena. Další říjnová finálová účast na posledním ročníku Melbourne Indoor, v níž nestačil na krajana Martyho Davise, mu zajistila start na závěrečné události Turnaji mistrů. Turnaj, tehdy nazvaný Nabisco Masters 1985, probíhal pouze vyřazovacím systémem. V prvním kole jej přehrál pozdější finalista turnaje Boris Becker po třísetovém průběhu 6:3, 3:6 a 2:6. Poslední třetí singlovou trofej si připsal v říjnu 1989 na koberci CA-TennisTrophy hraného v rakouské Vídni. Po semifinálové výhře nad Čechem Petrem Kordou zdolal ve finále opět Kellyho Everndena, tentokrát po pětisetovém dramatu 6:7, 6:4, 6:1, 2:6 a 6:3.\n\nVe čtyřhře byl v sezónách 1983–1987 jeho stabilním partnerem Jihoafričan Christo van Rensburg, s nímž získal jediný grandslam kariéry Australian Open 1985 a společně triumfovali na osmi turnajích. Dvojice odehrála londýnské finále WCT World Doubles 1986 na okruhu okruhu WCT, jednoho z předchůdců ATP Tour. Prohráli v něm se švýcarsko-maďarským párem Heinz Günthardt a Balázs Taróczy.\n\nV roce 1987 se s krajankou Betsy Nagelsenovou probojoval do finále smíšené čtyřhry US Open, kde byla nad jejich síly americko-španělská dvojice Martina Navrátilová a Emilio Sánchez Vicario po vyrovnaném průběhu 4:6, 7:6 a 6:7.\n\nZ pozice trenéra navázal dlouhodobou spolupráci s americkou světovou jedničkou Petem Samprasem, kterého vedl od února 1995 do konce roku 2001 a opět od července 2002 až do konce Samprasovy kariéry. Od prosince 2001 do ledna 2003 také zastával výkonnou pozici ředitele programu High Performance organizovaného Americkým tenisovým svazem (USTA). Od listopadu 2003 se stal koučem britského hráče Tima Henmana, který první turnaj hraný pod jeho vedením – Paris Masters, vyhrál. Následně jej vedl až do ukončení Henmanovy aktivní dráhy v září 2007.\n\nV listopadu 2006 byl Britským tenisovým svazem (LTA) jmenován hlavním trenérem. Po rezignaci švédského kouče Petera Lundgrena u britského daviscupového družstva nastoupil od dubna 2008 k týmu Annacone, který současně zůstal v roli šéftrenéra LTA. Pod jeho trenérským vedením Britové prohráli baráž Davisova poháru 2008 proti Rakousku a sestoupili do Světové skupiny II. V květnu 2010, po britské prohře v prvním kole Světové skupiny II s Litvou, oznámil odchod od týmu a také ukončení spolupráce s Britským svazem, a to s platností k listopadu 2010.\n\nPo Wimbledonu 2010 zahájil spolupráci se švýcarským tenistou Rogerem Federerem, jehož koučem na plný úvazek se stal po měsíční zkušební době 28. srpna 2010. Pod Annaconovým vedením Švýcar mimo jiné zvítězil na Turnajích mistrů 2010 a 2011, dosáhl na rekordní sedmnáctý grandslamový titul ve Wimbledonu 2012, získal olympijské stříbro a v průběhu sezóny 2012 se vrátil na první místo světové klasifikace. Na trénování Federera se spolu s ním podílel také švýcarský kouč Severin Lüthi. Po nejhorší Federerově sezóně od roku 2003, kdy Švýcar poprvé vyhrál grandslam, ukončil Federer s Annaconem v říjnu 2013 spolupráci. V sezóně 2013 Federer poprvé od roku 2002 nepostoupil do žádného finále Grand Slamu a klesl na 7. místo světového žebříčku, nejhorší postavení za více než deset let. Na svém webu uvedl: „\"Navázali jsme spolupráci s vizí tříletého plánu, který zahrnoval zisk dalšího Grand Slamu a návrat na první místo žebříčku. Mezi mnoha dalšími se tyto dva hlavní cíle podařilo splnit\".“\n\nV roce 2006 Američan vydal kolekci čtyř DVD nazvanou \"Paul Annacone Tactical Tennis DVD Series\", v níž popisuje strategie profesionálních hráčů přímo v konkrétních situacích zápasů na dvorci. Jednotlivé čtyři díly se jmenují „Attack the All-Court Player“, „Beat the Baseliner“, „Know Your Own Game“ a „Neutralize the Net-Rusher“.\n\n\n"}
{"id": "343653", "url": "https://cs.wikipedia.org/wiki?curid=343653", "title": "Trnucha americká", "text": "Trnucha americká\n\nTrnucha americká (\"Dasyatis americana\" Hildebrand & Schroeder, 1928) je druh paryby z čeledi trnuchovitých, která se řadí mezi rejnoky. Dorůstá velikosti mezi 1,5 až 2 m a hmotnosti okolo 130 kg. Vyskytuje se převážně v západní části Atlantského oceánu, od USA až po Brazílii.\n\nJedná se o živočicha, který žije přisedlým způsobem života na mořském dně a v noci se vydává za potravou. Na svoji obranu používá dlouhý jedový trn umístěný v ocasní části těla, kterým je schopen bolestivě zranit i člověka. Útočí, pokud je v ohrožení nebo vyprovokovaný k útoku.\n\nTrnucha americká dorůstá maximální velikosti 1,5 m (jiné zdroje uvádějí délku až 2 m) a může dosahovat hmotnosti až 136 kg. Průměrná délka života je neznámá. U druhu se projevuje pohlavní dimorfismus ve velikosti jedinců – samice je větší než samec.\n\nTělo je uzpůsobeno přisedlému životu na mořském dně, je zploštělé v horizontálním směru s vystupující hlavou, což trnuše umožňuje pozorovat okolí, když je zahrabána v písku. Tehdy nad povrch vyčnívají pouze její spirakuly v podobě dvou otvorů. Má tvar disku s ostrým zakončením na stranách, kde se nacházejí ploutve, které umožňují pohyb. Disk je přibližně 1,2 krát širší než delší. Na vrcholku těla se nachází dvě oči. Na hřbetě se táhne vystouplá část těla, která přechází do ocasu, jenž je zakončen ostrým vroubkovaným trnem. Začíná přibližně v polovině ocasu, na spodní straně ocasu se nachází kožní lalok. Trn má obrannou funkci proti útokům žraloků, trnucha v případě ohrožení zaútočí a vpraví do útočníka jed. Takový útok může bolestivě poranit i člověka. V případě zasažení se doporučuje pro zmenšení účinku jedu okamžité ponoření do horké vody. Délka ocasu dosahuje často až dvojnásobné délky vůči délce zbytku těla. Na břišní straně těla se nachází ústa. Na každé čelisti je umístěno 52 až 80 zubů a pět žaberních štěrbin.\n\nTrnucha má v dospělosti většinou na hřbetní straně tmavě zelenou až olivově hnědou barvu. Mláďata jsou šedá. Na břišní straně je bílá. Na této straně se současně nachází i ústa pro příjem potravy.\n\nTrnucha má celou kostru chrupavčitou. Kosti zcela schází, což je zajímavá skutečnost vzhledem k tomu, že předchůdci trnuchy měli vyvinuté kosti.\n\nTrnuchy jsou často pozorovány jak osamoceně, tak i pohybující se v páru či ve velkém hejnu čítajícím desítky jedinců.\n\nPodobně jako manta obrovská využívá trnucha „čisticí stanice“ na korálových útesech, kam cíleně připlouvá nechat si drobnými rybkami, jako jsou kněžík dvoupruhý nebo ostnatec ryšavý, odstranit parazity na své kůži.\n\nTrnucha americká obývá převážně příbřežní vody západní části Atlantského oceánu od oblasti New Jersey v USA, přes Mexický záliv, Karibik (oblast Malých a Velkých Antil) až po jihovýchodní oblasti Brazílie. Preferuje oblasti s písčitým dnem, oblasti s mořskou trávou či korálové útesy. V letních měsících se hojně objevuje v oblasti Floridy, kde se často pohybuje v oblastech říčních ústí do moře.\n\nTrnucha byla pozorována do maximální hloubky 53 m. Obývá pouze teplé vody, kde teplota dosahuje teploty 28 až 32 °C.\n\nTrnucha je dravá paryba, která se živí drobnými bezobratlými živočichy (např. červy) žijícími na dně a ve vrstvě usazenin či rybami z nadřádu kostnatých, které žijí na mořském dně. Za potravou se vydává převážně v noci. Potravu loví tak, že se přiblíží ke kořisti a za pomocí pohybu ploutví vytvoří podtlak v písku, který ji obnaží z písčitého úkrytu. Předpokládá se, že trnucha využívá pro vyhledávání potravy dobře vyvinutý čich a hmat ve spojení s elektro-receptory.\n\nMezi její přirozené nepřátele vyjma člověka patří žraloci a velké ryby, které jsou schopny ji ulovit.\n\nTrnucha americká je málo prozkoumaný druh. Z této skutečnosti vychází i nedostatek poznatků o jejích rozmnožovacích návycích. Doba, kdy jedinci dosahují pohlavní dospělosti není přesně prozkoumaná, ale odhaduje se, že je to při velikosti 75 až 80 cm u samice a 51 cm u samce.\n\nVajíčka jsou po oplodnění uchovávána v těle samice, kde se líhnou do zvláštního vaku. Zárodky jsou zde chráněny před okolními predátory. Výživa je zajišťována trávením žloutkového váčku. Samice po 4,5 až 7,5 měsících rodí 2 až 10 živých mláďat, která dosahují velikosti 17 až 34 cm. V zajetí je samice schopna rodit dvakrát ročně, ale v přírodě nejspíše jen jednou za rok. Řadí se mezi vejcoživorodé.\n\nTrnucha americká je lovena v oblastech Jižní Ameriky převážně v Brazílii a Venezuele. Zde se její lov začíná odrážet na stavu populace trnuch v této lokalitě. V pobřežních vodách USA není lovena a je zde hojně zastoupena. Pozorování naznačují, že není v této oblasti pod přímou hrozbou vyhubení. Na druhou stranu se jedná o málo prozkoumaný druh, u kterého není známo, jaké jsou dopady rybolovu na její výskyt a populaci. K roku 2008 neexistuje žádné ochranné opatření, které by mělo za cíl chránit tento druh.\n\nDruh byl přibližně do roku 1987 zcela na okraji veškerého vědeckého i veřejného zájmu. V současnosti se jedná i o důležitou turistickou atrakci pro amatérské potápěče v oblasti Karibiku, kteří mohou snadno plavat v jejich přítomnosti, jelikož trnucha americká není na člověka agresivní (vyjma případů sebeobrany).\n\n↑ KOLEKTIV AUTORŮ. Oceán: Poslední divočina světa. 1. vyd. Bánská Bystrica : Knižní klub, 2007. ISBN 978-80-242-1876-2. Strana 336 – 337\n\n"}
{"id": "343659", "url": "https://cs.wikipedia.org/wiki?curid=343659", "title": "Zita Kabátová", "text": "Zita Kabátová\n\nZita Kabátová (27. dubna 1913 Praha – 27. května 2012 Praha) byla česká herečka, jedna z filmových hvězd přelomu 30. a 40. let. \n\nPocházela z umělecky založené šlechtické rodiny Kabátů z Výškovic a Wiesenstreynu. Otec Benno Kabát byl architekt a památkář. Pracoval na opravách chrámu svatého Mikuláše na Malé Straně. Hrál ochotnicky divadlo a psal divadelní hry pro loutkové divadlo. Matka hrála jako ochotnice v Malostranské besedě. Bratrancem matky byl Josef Šváb-Malostranský – pražský kabaretiér a první český filmový herec. \n\nOd dětství ochotnicky vystupovala v divadle, vedle toho vystudovala gymnázium. Od roku 1935 byla profesionální herečkou. K filmování se dostala brzy poté, když se zúčastnila konkurzu do filmu \"Sextánka\", a místo toho dostala roli ve snímku \"Světlo jeho očí\". Ve druhé půli 30. let a první půli 40. let pak ztvárnila desítky filmových rolí. Vrcholný výkon podala zejména ve filmu \"Muži nestárnou\" (1942).\n\nPo roce 1945 jí přitížilo, že dva filmy natočila německy pod jménem Maria von Buchlow (jméno její babičky zasvobodna), a nesměla dále veřejně vystupovat. Roku 1946 se vdala za Jerryho Krále, ředitele firmy \"Zeiss Ikon\" v Bombaji. Nebylo jí však uděleno vízum a Jerry v roce 1948 zemřel. Aby se uživila po dobu hereckého zákazu, pracovala ve fotoateliéru jako koloratérka a retušérka.\n\nK herecké činnosti se dočasně vrátila v 50. letech pod jménem svého bývalého manžela, jako Zita Králová. Vystupovala ve Vesnickém divadle, v Pražské estrádě nebo v Alhambře. V roce 1956 se provdala za českého sportovce, veslaře–skifaře, československého reprezentanta a olympionika z Letních olympijských her v Berlíně roku 1936 Jiřího Zavřela. Byl redaktorem sportovního prvorepublikového časopisu Star a po okupaci spolupracovníkem Veřejné osvětové služby, vedoucí redaktor měsíčníku Osvěta a vedoucí oddělení Umění všem. Byl oceněn vyznamenáním svatováclavské orlice. V letech 1946–1956 byl vězněn v jáchymovských uranových dolech a v roce 1968 emigroval. V roce 1957 se jim narodil syn Jiří, který nyní žije v USA.\n\nJejí přerušená filmová kariéra dostala nový impuls roku 1969 obsazením do vedlejší role ve filmu \"Hvězda\", kde se sešla celá řada prvorepublikových hereček. Zita Kabátová se pak začala znovu objevovat před kamerou (průměrně 1 film za rok), byť se většinou jednalo o menší role. Natáčela až do velmi vysokého věku nad 90 let.\n\nZa svůj život si zahrála přibližně v 60 filmech. Pro Divadlo Oldřicha Nového (Nové divadlo), kde jeden čas sama vystupovala, dokonce sama napsala jednu autobiograficky laděnou divadelní hru. Roku 2008 vydala ve spolupráci s Marií Formáčkovou vzpomínkovou knihu \"Bez servítků...\", kde vzpomíná na své začátky a na jednotlivé kolegy z filmové branže (medailonky přes 150 osob).\n\nOd roku 2005 žila v léčebně dlouhodobě nemocných (LDN) v pražském Motole, kde dne 27. května 2012, přesně měsíc po svých 99 narozeninách zemřela, jako poslední žijící prvorepubliková herecká hvězda. Pohřbena je na Vyšehradském hřbitově v Praze, v hrobě založeném Nadací Život umělce, kde jsou společně uloženy ostatky i dalších českých umělců např. Vlasty Fabianové, Ljuby Hermanové a Karla Vlacha.\n\n\n\n\n\n"}
{"id": "343661", "url": "https://cs.wikipedia.org/wiki?curid=343661", "title": "Seznam dílů seriálu Terminátor: Příběh Sáry Connorové", "text": "Seznam dílů seriálu Terminátor: Příběh Sáry Connorové\n\nToto je seznam dílů seriálu \"Terminátor: Příběh Sáry Connorové\". Americký televizní sci-fi seriál \"\" vysílala televize Fox v letech 2008–2009. Celkově vzniklo ve dvou řadách 31 dílů. První z nich měl svou premiéru 13. ledna 2008 a poslední 10. dubna 2009.\n\n<onlyinclude></onlyinclude>\n\n"}
{"id": "343663", "url": "https://cs.wikipedia.org/wiki?curid=343663", "title": "Wilhelm von Gloeden", "text": "Wilhelm von Gloeden\n\nWilhelm von Gloeden (16. září 1856 – 16. února 1931) byl německý fotograf, který proslul především studiemi nahých sicilských chlapců, v kulisách implikujících představu starověkého Řecka nebo Itálie. Zabýval se také žánrovými scénami. Jeho bratranec byl fotograf Wilhelm von Plüschow.\n\nVon Gloeden se prohlašoval za příslušníka nižší aristokracie z Meklenburska. Rodina von Gloedenů nicméně soustavně prohlašovala, že nikdo takový k nim nepatří. Posledním baronem z Gloedenu byl Falko von Gloeden, zemřelý roku 1885. Kvůli domnělé diagnóze TBC odcestoval Wilhelm v roce 1876 do Taorminy na Sicílii.\nFotografovat se naučil zřejmě od svého vzdáleného příbuzného, Wilhelma von Plüschow, se kterým ho spojoval podobný osud i tematika: homosexualita. Žák nicméně učitele přerostl a naprosto zastínil. Byl bohatý a o profit z prodeje fotografií se spravedlivě dělil se svými modely. Značný peněžní prospěch, který takto přinášel relativně chudé oblasti Itálie, by mohl vysvětlovat, proč byly homosexuální aspekty von Gloedenova života jeho okolím vcelku tolerovány. Z bezvýznamné obce Taormina učinil svou přítomností turistickou destinaci. Když se jeho příbuzný von Plüschow dostal do potíží kvůli své homosexualitě (byl donucen Itálii opustit), a celá záležitost se začala otírat i o von Gloedena, postavili se za něj obyvatelé městečka.\n\nV roce 1889 se intimně sblížil s tehdy čtrnáctiletým Pancraziem Buciunim (1879–1963), přezdívaným pro snědou africkou vizáž Il Moro, který se stal jeho celoživotním partnerem i modelem.\nVon Gloeden provozoval dvojí živnost. Tradičnější fotografie, ve kterých byly homosexuální akcenty spíše potlačeny, mu získávaly široké uznání. Spíše soukromými cestami se šířil druhý zdroj jeho příjmů, fotografie smělejší, zpracovávající v duchu starořeckých pastýřských idyl homoerotické motivy.\n\nObdivovateli jeho díla byli mimo jiné Anatole France, Richard Strauss nebo zbrojař Friedrich Alfred Krupp. Von Gloeden vytvořil kolem 3000 fotografií, z toho 2500 zničila v roce 1936 Mussoliniho policie jako pornografii. Wilhelm von Gloeden prožil bohatý, šťastný a úspěšný život v láskyplném celoživotním vztahu v době, která homosexuálům vůbec nepřála.\n\nZ moderního úhlu pohledu spočívá hodnota jeho díla v práci s hrou světel a stínu, jakož i v elegantních pózách jeho modelů. Mistrovského efektu svých děl dosahoval inovativní metodou práce se světelnými filtry a používání make-upu na celém těle svých modelů. Už za života se proslavil na obou stranách Atlantiku. Thomas Waugh ho nazval „nejvýznamnějším gay umělcem před 1. světovou válkou“\n\nPopularitu jeho díla si lze nejspíše vysvětlit třemi důvody\n\n\n\n\nSrovnání kompozic u různých autorů v různých dobách. Podobné kompozice vytvářeli Wilhelm von Gloeden, Fred Holland Day, Hippolyte Flandrin, Wilhelm von Plüschow, Gaetano D'Agata, Tony Patrioli nebo Robert Mapplethorpe.\n\n\n"}
{"id": "343665", "url": "https://cs.wikipedia.org/wiki?curid=343665", "title": "Žumberk (Žár)", "text": "Žumberk (Žár)\n\nŽumberk je vesnice v okrese České Budějovice spadající pod obec Žár. V roce 2011 zde trvale žilo 32 obyvatel. Dominantou vesnice je zachovaná tvrz s opevněním, která je přístupná veřejnosti.\n\nŽumberk leží v katastrálním území Žumberk u Nových Hradů o rozloze 4,08 km².\n\nPrvní písemná zmínka o vesnici pochází z roku 1279, kdy se vsi říkalo \"Sonnberg.\" Nejstarší dochovanou stavbou je fara ze 14. století. Největší slávy dosáhlo žumberské panství v druhé polovině 16. století za rytíře Jindřicha Pouzara, který nechal místní tvrz přestavět v renesančním slohu. V 17. století byly vybudovány hradby, z nichž se dodnes zachovalo 5 bašt. Dnes je zde muzeum.\n\nV roce 2011 zde byl založen minipivovar Žumberk.\n\nV Žumberku se nachází tyto kulturní památky:\n\n"}
{"id": "343667", "url": "https://cs.wikipedia.org/wiki?curid=343667", "title": "Masáž prostaty", "text": "Masáž prostaty\n\nMasáž prostaty je masáž či stimulace mužské předstojné žlázy, jinak též prostaty, a to buď z diagnostických důvodů nebo pro sexuální potěšení. V druhém zmíněném kontextu se označuje jako bod P nebo mužský bod G.\n\nProstata je součástí mužského sexuálního reakčního cyklu a důležitým přispěvatelem k orgasmu. Díky tomu, že se nachází blízko rekta, lze prostatu dráždit ručně. Její sekret je součástí ejakulátu při orgasmu.\n\nMasáž prostaty je součástí rektálního vyšetření při diagnostikování zánětu prostaty, nebo karcinomu prostaty a k získání sekretů prostaty k následné kultivaci k rozlišení specifického, nebo nespecifického zánětu prostaty, nebo k přímému vyšetření pod mikroskopem.\n\nNěkolik lékařů se v 90. letech 20. století pokoušelo pomocí masáže prostaty a antibiotik léčit chronickou bakteriální prostatitidu a benigní hyperplazii prostaty. Novější výzkumy ukázaly, že masáž prostaty má doplňkové místo při léčbě antibiotiky, zlepšuje prokrvení prostaty a tím i účinnost antibiotik. Léčivý účinek masáže prostaty se projeví jen, když je prováděna opakovaně (tj. 2-3× týdně v akutní fázi, později 1× týdně). Při akutní prostatitidě se však, pro riziko vzniku bakteriémie, nedoporučuje. Masáž prostaty může být při rakovině prostaty nebezpečná.\n\nProstata je označována za mužský bod G. Při masáži lze přistoupit buď k její vnější stimulaci přes hráz či k vnitřní přes řitní otvor. Vlastní masáž se v angličtině označuje expresivním výrazem \"milking\", což doslova znamená „dojení“. Při masáži dochází alespoň k částečnému vyprázdnění prostatických žlázek. Sekret je téměř čirý, vazký s mléčně opalizujícím nádechem. Pro mnoho mužů je její dráždění sexuálně stimulující. Pro objasnění je třeba si připomenout, že v první fázi orgasmu dochází k vystříknutí produktu semenných váčků přes ducta na přední stěnu močové trubice v prostatě a to následně reflexně spouští stahy prostaty a svalů močové trubice. Většině z mužů, kteří mají masáž prostaty v oblibě, však slouží pouze jako doplněk k běžné masturbaci. Při intenzivní stimulaci prostaty může nicméně dojít k orgasmu i zcela bez stimulace penisu. V praxi je běžné, že může dojít ke ztrátě erekce v důsledku průniku řitním otvorem. K orgasmu může dojít i bez ejakulace, případně je ejakulovaná pouze prostatická tekutina v různém množství. V běžném ejakulátu tvoří asi 15 - 30 % objemu. V rámci různých BDSM praktik se provozuje i tzv. „milking“; kde se využívá elektrické stimulace. Mezi homosexuály je masáž prostaty rozšířenější než mezi heterosexuály, jelikož hraje toto dráždění ve vzájemném análním sexu významnou roli (stimulace penisem při análním průniku).\n\nMasáž prostaty může být vzrušující i pro některé ženy, které masáž partnerovi poskytují.\n\nK masáži prostaty lze použít i speciální erotické pomůcky, které mohou být vibrační i nevibrační.\n\nVhodnou ochrannou pomůckou při masáži prostaty jsou latexové rukavice na jedno použití.\n\n"}
{"id": "343669", "url": "https://cs.wikipedia.org/wiki?curid=343669", "title": "USS John F. Kennedy (CV-67)", "text": "USS John F. Kennedy (CV-67)\n\nUSS \"John F. Kennedy\" (CV-67) je letadlová loď Námořnictva Spojených států, která působila ve službě v letech 1968–2007. Její konstrukce je modifikovanou verzí lodí třídy \"Kitty Hawk\", proto jí byla přiřazena vlastní třída. Loď byla původně postavena a klasifikována jako útočná letadlová loď pro podporu leteckých bojů (označení CVA-67), v roce 1974 však došlo k jejímu překlasifikování na víceúčelovou letadlovou loď (CV-67), která může vést i boj proti ponorkám. Jedná se o poslední americkou letadlovou loď vybavenou konvenčním (nejaderným) pohonem. Jméno získala po 35. prezidentovi USA Johnu Fitzgeraldovi Kennedym, přezdívku měla „Big John“ (\"Velký John\").\n\nPůvodně se mělo jednat o čtvrtou loď třídy \"Kitty Hawk\", v její konstrukci ale došlo k takovému množství změn, že jí byla přiřazena vlastní třída. Objednána byla s jaderným pohonem (měla používat reaktor A3W), avšak po zahájení stavby došlo i v této oblasti ke změně a byla vybavena konvenčním pohonem.\n\nStavba lodi byla zahájena 22. října 1964. Pokřtěná a spuštěná na vodu byla 27. května 1967, tedy dva dny před nedožitými 50. narozeninami Johna Kennedyho. Loď pokřtily Jacqueline Kennedyová a její tehdy devítiletá dcera Caroline v Newport News ve Virginii, kde byla v místní loděnici Newport News Shipbuilding stavěna. Do služby byla zařazena 7. září 1968.\nV 70. letech 20. století brázdila severní část Atlantského oceánu a Středozemní moře.\n\nV roce 1982 poprvé proplula Suezským průplavem a vydala se na cestu do Indického oceánu. Při této misi přivítala na své palubě somálského prezidenta. V říjnu 1983 byla odvelena zpátky přes Suez ke břehům Libanonu, kde probíhala občanská válka. V prosinci 1983 pak vzlétla z její paluby k ostré bojové akci letadla A-6, která provedla nálet na Bejrút (společně se vzdušnými silami letadlové lodě USS \"Independence\"). Námořnictvo ztratilo 2 letouny. V zálivu Velká Syrta (v blízkosti teritoriálních vod Libye) došlo 4. ledna 1989 ke konfliktu se dvěma libyjskými letouny MiG-23, které se blížily k letadlové lodi. Z paluby tak vzlétly dva stíhací letouny F-14, aby útočníky zastavily. Ačkoliv zněl pro americké letadla pokyn jasně, měly mírumilovně doprovodit libyjské migy směrem od lodi, přesto došlo ke střetu a obě dvě libyjské stíhačky byly sestřeleny. \n\nV roce 1991 se USS \"John F. Kennedy\" zúčastnila operace Pouštní bouře proti Iráku, který okupoval Kuvajt. Z její paluby bylo uskutečněno 114 náletů, celkově 2 900 vzletů letadel. V roce 1996 navštívila při své plavbě Dublin v Irsku, kde ji vítalo na deset tisíc lidí, kteří věděli, že kořeny Johna Kennedyho vychází právě z jejich ostrova. Navíc byla tehdy americkou velvyslankyní v Irsku Jean Kennedyová-Smithová, sestra prezidenta Kennedyho.\n\nPo teroristických útocích z 11. září 2001 měla letadlová loď \"John F. Kennedy\" za úkol hlídkovat ve středním Atlantiku a zajišťovat ochranu východního pobřeží USA. V roce 2002 se podílela na útocích v Afghánistánu, cílem byl Tálibán a al-Káida.\n\nDne 23. března 2007 se na palubě lodi \"John F. Kennedy\" v přístavu Mayport (Florida) konal rozlučkový obřad při příležitosti jejího chystaného vyřazení ze služby, ke kterému oficiálně došlo 1. srpna 2007.\n\nV červenci 2007 byla přetažena na námořní základnu v Norfolku ve Virginii, v březnu 2008 do Filadelfie do zařízení pro deaktivované lodě, přičemž americké námořnictvo ji nabídlo pro případné muzejní využití.\n\n\n"}
{"id": "343675", "url": "https://cs.wikipedia.org/wiki?curid=343675", "title": "Akce T4", "text": "Akce T4\n\nAkce T4 ( ) byl tajný program vyvražďování postižených lidí v nacistickém Německu a na jím kontrolovaných územích, který byl ideologicky založen na nacistické nauce o „rasové hygieně“ (\"Rassenhygiene\"). Systematické vyvražďování postižených bylo zahájeno v roce 1939, k jeho oficiálnímu ukončení došlo v roce 1941 po protestech, které iniciovali představitelé katolické církve. Ve skutečnosti program ovšem skrytě pokračoval dál, byť mnohem pomaleji, až do konečné porážky Německa. Celkem bylo v letech 1939–1945 povražděno asi 200–250 tisíc postižených. T4 je zkratka berlínské adresy, na níž sídlilo vedení zodpovědné za průběh programu – \"Tiergartenstraße 4\".\n\nPředehrou k akci T4 byl přísně tajný výnos Říšského ministerstva vnitra ze dne 18. srpna 1939, podle něhož měly všechny porodní asistentky a vedoucí lékaři porodnic hlásit \"Říšskému výboru k vědeckému podchycení těžkých geneticky a dědičně podmíněných onemocnění\" všechny nově narozené postižené či znetvořené děti. Pod tuto akci spadaly také děti do 3 let. Věková hranice se pak v průběhu války posouvala až dosáhla 16-17 let. Pro tyto účely byl vytvořen jednotný formulář, který byl posléze předáván lékařskému týmu, který rozhodoval o životě či smrti dětí. V tomto týmu zasedali Werner Catel, profesor dětského lékařství na klinice v Lipsku, Hans Heinze, profesor neurologie a psychiatrie na univerzitě v Berlíně a Ernst Wentzler, dětský psychiatr a vedoucí kliniky v Berlíně-Frohnau. Rozhodovali na základě písemných podkladů a děti hodnotili znaménkem + (smrt) nebo – (život). Rozhodnutí o eutanazii muselo být jednomyslné. V případě nejednoznačného výsledku se provádělo dodatečné šetření.\n\nDěti byly usmrcovány ve speciálně pro tento účel zřízených \"odborných dětských odděleních\". První takovéto oddělení vzniklo v Gördenu u Brandenburgu pod vedením Hanse Heinze. Postupně pak vznikala další centra dětské eutanazie v Německu, Rakousku a Polsku.\n\nJak byly děti zabíjeny, uvedl do protokolu během poválečných procesů jeden z lékařů: „\"Děti, jež měly být usmrceny, dostávaly ráno a večer po 0,5 g luminalu; pokud byly starší deseti let, pak ještě třetí dávku v poledne. Smrtelná dávka tohoto prášku na spaní činí pro dospělé 0,4 g denně, pro děti školního věku 0,1 g a pro děti do tří let 0,05 g. Prášek se přidával do jídla, aby se potlačila jeho hořká chuť.[…] Pokud bylo dítě tak ospalé, že nedokázalo polykat, dostalo lék formou klystýru. V důsledku trvalého bezvědomí a povrchního dýchání se po dvou až pěti dnech rozvinul zápal plic, jehož průběh a symptomy, jako např. silná bronchitida, sekrece hnisu z nosu, šelesty na plicích nebo zvýšená teplota, se zaznamenávaly do chorobopisu. […] Po exitu dítěte se prováděla pitva; potvrdila, že ve více než 90 procentech byla příčinou lobární pneumonie a tracheobronchitida.\"“\n\nV odborných dětských odděleních podobně zahynulo asi 5 000 dětí a mladistvých. Další pak zemřely spolu s dospělými již v rámci akce T4. Děti byly také zneužívány jako pokusné objekty k vědeckým výzkumům. Šlo zejména o výzkum preventivního očkování na tuberkulózu a výzkum mozku.\n\nPřípravy k realizaci eutanazie dospělých začaly již v létě roku 1939. Dne 1. října 1939 podepsal Adolf Hitler rozkaz o eutanazii, který datoval zpětně k 1. září. Rozkaz byl určen pouze úzkému okruhu zasvěcených lidí. Byl sestaven tým odborníků, kteří měli nadále rozhodovat o životě a smrti „bezcenných jedinců“. Byli do něj zařazeni např. Max de Crinis, Werner Heyde, Berthold Kihn, Paul Nitsche, Carl Schneider a mj. i osoby spojené s eutanázií dětí jako Werner Catel nebo Hans Heinze. Na první schůzi svolané Karlem Brandtem byli informováni o Hitlerově rozkazu o eutanazii, který měl být v platnosti až do vydání zákona o eutanazii. Návrh tohoto zákona byl skutečně na podzim 1940 předložen Hitlerovi, ten jej však kvůli předpokládanému odporu veřejnosti neschválil.\n\n9. října 1939 byly do všech psychiatrických léčeben, nemocnic a ústavů rozeslány dotazníky pro registraci dospělých pacientů. Na první pohled vypadaly, že měly sloužit pouze vědeckým a statistickým účelům. Podezření mohla vzbudit pouze část, zjišťující pracovní schopnost pacientů. Hlášeni měli být pacienti vyžadující již nejméně 5 let nepřetržitě klinickou péči, duševně nemocní trestanci, pacienti s jinou než „německou nebo příbuznou“ krví, a dále pacienti práce neschopní, trpící některou z uvedených chorob – schizofrenie, epilepsie, senilita, neléčitelná paralýza, syfilis, encefalitida, všechny druhy slabomyslnosti, Huntingtonova nemoc a další neurologicky nevratné stavy.\n\nNa základě dotazníků pak podobně jako při dětské eutanazii rozhodovala tříčlenná komise, aniž by pacienty kdy viděla. Vyplněných dotazníků přicházelo obrovské množství a byly obratem vyřízeny – např. Hermann Pfannmüller vyhotovil 2109 posudků během 17 dní. Posudky jednotlivých znalců poté dostal vrchní znalec, který definitivně rozhodl.\n\nJiž při plánování akce T4 v létě 1939 se počítalo se zavraždění asi 70 000 postižených osob. K tomu bylo zapotřebí zorganizování daleko rozsáhlejšího aparátu, než tomu bylo u eutanazie dětí. Likvidační centra byla vytvořena v někdejších léčebnách a ústavech, které byly k tomuto účelu speciálně přebudovány. Na počátku roku 1940 došlo k prvním pokusům v Brandenburgu, při kterých se porovnávaly účinky zabíjení pomocí injekcí a oxidu uhelnatého. Pacienti zabíjení různými druhy smrtících injekcí umírali pomalu a někdy museli dokonce dostat další dávku. Naopak pacienti zabíjení v plynové komoře, zkonstruované pod dohledem kriminálního komisaře Christiana Wirtha, umírali snadno a rychle. To přesvědčilo i Hitlerova pověřence pro záležitost eutanazie Karla Brandta, který byl původně odpůrcem likvidace pacientů v plynových komorách.\n\nPo počátečních pokusech začala vznikat další střediska eutanazie s plynovými komorami a krematorii. První bylo do provozu uvedeno v lednu 1940 na zámku Grafeneck, v němž se dříve nacházel domov pro tělesně postižené. V prosinci téhož roku po protestech místního obyvatelstva středisko přesídlilo do Hadamaru. V únoru 1940 zahájil provoz ústav v Brandenburgu a následovaly další v Hartheimu u Linze, Sonnensteinu u Pirny a v Bernburgu nad Sálou.\n\nPsychicky nemocní však byli likvidováni již na podzim roku 1939 na území nacisty obsazeného Polska. Šlo především o pacienty psychiatrických ústavů (Owińska, Świecie, Kocborowo, Dziekanka), kteří byli zastřeleni. Výjimkou tvořilo asi 1100 pacientů z Owińské, kteří byli zabiti v provizorní plynové komoře v koncentračním táboře Poznaň. Likvidace pacientů psychiatrických ústavů pokračovaly i v dalších válečných letech.\n\nStřediska eutanazie v Německu\n\nOdpor vůči eutanazii mezi lékaři nebyl příliš silný. Otevřeně ji kritizovalo pouze několik málo jedinců, např. Karl Bonhoeffer, Gottfied Ewal nebo profesor Hans Gerhard Kreutzfeldt, který zachránil většinu svých pacientů na klinice v Kielu. Výraznější byl odpor obyvatelstva. Příbuzní obětí posílali dopisy vedoucím léčeben, vládním institucím a vysoce postaveným členům NSDAP. Někdy docházelo i k demonstracím, které měly zabránit odvozu pacientů. Pobouření vyvolal např. odvoz nemocných z léčebny Ottilienheim v únoru 1941.\n\nJak s postupem času rostlo povědomí o tomto programu, rostly i protesty veřejnosti. Znatelné začaly být zejména poté, co se aktivita vyhlazování dotkla církevních ústavů, které se mnohem důrazněji, než ty státní, vzpíraly příkazům odevzdat své chovance a snažily se informovat veřejnost. K jejich protestům se připojili též katoličtí biskupové, zpočátku ale jen s malým výsledkem.\n\n3. srpna 1941 Clemens August von Galen, biskup münsterský, při kázání ve své katedrále sugestivně vylíčil věřícím všechny detaily o vyhlazovacím programu, které shromáždil, a označil toto zabíjení za vraždění příčící se lidským i Božím zákonům. Aby umocnil efekt kázání, včlenil do něj otázku, zda budou do programu zahrnuti i zmrzačení vojáci, a poté nechal jeho záznam distribuovat co největšímu počtu rodin ve své diecézi, které měly někoho na frontě. O další šíření textu se postarali lidé sami.\n\nReakce veřejnosti byla natolik divoká a rozsáhlá, že překročila i biskupovo očekávání a notně vyděsila nacistické představitele. Nakolik zde hrálo roli morální pobouření, a nakolik obava, že by odpověď na Galenovu otázku ohledně zraněných z fronty mohla znít ano, se lze jen dohadovat. Každopádně Adolf Hitler dne 18. srpna veřejně vyhlásil ukončení programu. Zabíjení sice tajně pokračovalo i později, ovšem mnohem skrytěji, nenápadněji a spíše příležitostně, než systematicky. Skutečný konec akce přišel až s likvidací nacistické vlády.\n\n"}
{"id": "343676", "url": "https://cs.wikipedia.org/wiki?curid=343676", "title": "Bakteriorodopsin", "text": "Bakteriorodopsin\n\nBakteriorhodopsin je integrální membránový protein obsažený ve slanomilných archeích \"Halobacteria\". Při nízkém obsahu kyslíku tyto organismy v membráně vytváří okolo 0,5 µm široké purpurové nebo nachové oblasti, jejichž jedinou bílkovinnou složkou je právě bakteriorhodopsin.\n\nStrukturou se podobá rodopsinu živočichů.\n\nBakteriorodopsin se skládá z 247 aminokyselin. Obsažená prostetická skupina je kovalentně vázaný retinal, který patří mezi chromofory (světlo absorbující skupiny) a zodpovídá za purpurovou barvu bakteriorhodopsinu. Vazba mezi retinalem a lysinem-216 je Schiffova báze -CH=NH-, podobně se váže i v rodopsinu (oční pigment).\n\nBílkovinná část obsahuje 7 α-helikálních hydrofobních nepolárních struktur, které jsou okolo 25 aminokyselin dlouhé. Jelikož jsou téměř dokonale kolmé k rovině membrány, dobře interagují s hydrofobním vnitřkem fosfolipidové dvouvrstvy a jsou velmi stabilizované. Vnitřní skupiny jsou více polární a tvoří hydrofilní kanál, který umožňuje průchod vodíkovým kationtům. I jiné membránové pumpy a kanály mají podobné složení. N-koncová skupina (HN-) je umístěna vně buňky, šroubovice probíhají přes membránu střídavě dovnitř a ven, a proto je C-koncová skupina (-COO) naopak uvnitř buňky.\n\nHlavní funkcí bakteriorhodopsinu je fotofosforylace:\nNedostatek kyslíku pro získání energie oxidací živin buněčným dýcháním je tak kompenzován energií Slunce. Nejedná se však o fotosyntézu, neboť světelná energie se zde nevyužívá k syntéze sacharidů a podobných zásobních a stavebních sloučenin.\n\nV klidovém stavu je Schiffova báze retinal-lysin protonovaná (\"RH\", navázaný vodíkový kation) a celá struktura je otevřena dovnitř membrány. Po exitaci absorpcí světla nastane konformační změna, což způsobí otočení \"R*H\" směrem ven z membrány (\"R*\" je excitovaná forma \"R\"). Dále se zvýší disociační konstanta (snížení pK) a dojde k uvolnění protonu vně membrány. Pumpa se posléze vrací do klidového stavu a \"R\" znovu směřuje dovnitř membrány. Relaxace způsobí pokles disociační konstanty (vzrůst pK) a dojde k navázání nového protonu z vnitřní strany membrány (\"RH\"). Pumpa se opět nachází ve výchozím stavu a výsledkem jednoho cyklu je přenos jednoho protonu z vnitřní na vnější stranu membrány. Na syntézu jedné molekuly ATP je potřeba přenést 2-3 protony.\n"}
{"id": "343677", "url": "https://cs.wikipedia.org/wiki?curid=343677", "title": "Pederastie", "text": "Pederastie\n\nPederastie je původně starořecké slovo označující typ vztahu, k němuž byli nejlépe disponováni lidé, kteří jsou dnes nazýváni efebofily. Tedy muži projevující romantický a erotický zájem o mladíky, kteří už nejsou dětmi, ještě však nedospěli v muže. Termín efebofilie se užívá spíše v kontextu sexuologickém nebo psychiatrickém, termín pederastie v kontextu kulturologickém a sociologickém. Zejména v minulosti se slovo „pederast“ užívalo k označení smilstva muže s mužem, čili jak k označení homosexuálního muže, tak i k označení pedofilního muže zaměřeného na chlapce. Oproti tomuto křesťanskému pojetí však pederastický vztah dospělého muže s mladíkem patřil v antickém Řecku nejméně po tři století ke společenské normě jako státem uznávaná, mnohdy přímo podporovaná forma výchovy. \n\n"}
{"id": "343693", "url": "https://cs.wikipedia.org/wiki?curid=343693", "title": "Silvestr Braito", "text": "Silvestr Braito\n\nThDr. Silvestr Maria Braito (14. června 1898, Ruse (Rusčuk), Bulharsko – 25. září 1962, Praha) byl katolický kněz, dominikán, teolog, básník, literární kritik a publicista, překladatel, zakladatel a šéfredaktor filosoficko-teologické revue \"Na hlubinu\". V roce 1950 byl zatčen a v rámci monstrprocesu Machalka a spol. s představiteli řádů odsouzen k 15 letům těžkého žaláře. Věznění, mučení a odpírání potřebné léčby mu těžce poškodilo zdraví, těžce nemocen byl v roce 1960 propuštěn a o dva roky později zemřel.\n\nSilvestr Maria Braito se narodil 14. června 1898 v bulharském Ruse (Rusčuku), při křtu 23. června téhož roku dostal jméno Josef. Jeho rané dětství je zahaleno mlhou nejasností, víme jen tolik, že svého otce Francisca Mayera, železničního inženýra, vůbec neznal a jeho maminka Clementina di Braito, vídeňská zpěvačka italského původu, zemřela za tragických okolností v jeho útlém věku. Malého Josefa Braita se ujala rodina Merhautova, se kterou se chlapec roku 1900 dostává do Čech.\n\nPo smrti pana Merhauta roku 1907 odchází Josef, prostřednictvím dominikánského převora P. Odila Pospíšila, do sirotčince sester dominikánek v Praze „U Pražského Jezulátka“. Od nich se po dvou letech dostává do dominikánského juvenátu, kde je mu poskytována zdarma strava a bydlení po dobu gymnaziálních studií, která absolvoval na císařsko královském Akademickém gymnáziu v Praze (1909–1915).\n\nJosef Braito se 31. 12. (na svátek svatého Silvestra) roku 1915 stává členem dominikánské rodiny vstupem do řádu, ve kterém přijímá (podle patrona daného dne) řeholní jméno Silvestr. Po absolvování dvouletého studia filosofie v Olomouci skládá roku 1919 věčné sliby, načež je pro své nadání vybrán ke studiu na nejslavnějším řádovém učilišti: Angelicu v Římě. Z Říma se roku 1922 Silvestr Braito vrací do Prahy, kde v klášteře svatého Jiljí přistupuje 10. září téhož roku k jáhenskému a o týden později ke kněžskému svěcení. Mezi léty 1922–1925 je pro svůj výjimečný talent poslán na studia do belgického Le Saulchoiru – duchovního centra francouzských dominikánů, kde se mimo jiné seznamuje s hnutím směřujícím k duchovní obnově katolického života ve francouzsky mluvících zemích.\n\nPrávě belgická studia přivedla Silvestra Braita k myšlence založit v Československu novou revue zaměřenou (v duchu dominikánské spirituality) na propojení intelektu s duchovním životem. Tento nový časopis dostal podle citátu z Lukášova evangelia (Lk 5, 4) název Na hlubinu. Vznik nové revue se setkal s vřelým přijetím, což znamenalo zelenou další vydavatelské činnosti dominikánského řádu: ať už se jednalo o časopisy Výhledy, Vítězové či Filosofickou revue nebo o založení nakladatelství Krystal, stál za těmito aktivitami více či méně Silvestr Braito. Nicméně otcové řádu dominikánů jsou povoláni především ke kazatelské činnosti, proto i otec Silvestr viděl centrum svého misijního a pastoračního úsilí právě zde. Své posluchače si získával neformální bezprostředností, ve které dokázal přijatelně předávat hluboké teologické pravdy a aplikovat je do každodenního života.\n\nSilvestr Braito však navzdory svým bohatým publikačním a kazatelským aktivitám neopomíjí ani studia, a tak se roku 1930 vrací z Angelica v Římě s doktorátem teologie a trvale se usidluje v Olomouci, kde působí až do roku 1950 jako vyučující fundamentální teologie. V této pracovně nejplodnější periodě svého života tak otec Silvestr píše, káže, rediguje, překládá (životopisci hovoří, že kromě češtiny velmi dobře ovládal sedm jazyků: na gymnáziu se naučil latinsky, řecky a německy, v Římě italsky, v Belgii francouzsky a později se sám učil anglicky a rusky), vyučuje, neustále cestuje a zároveň se i odborně rozvíjí. Takto činorodé aktivity samozřejmě nemohl zvládat bez týmu oddaných spolupracovníků, kteří mnohdy byli i jeho přáteli; mezi ty nejbližší patřil především jeho řádový bratr, Reginald Dacík, dále, rovněž dominikán, Metoděj Habáň, z nejzvučnějších jmen můžeme následně zmínit Jaroslava Durycha, Jakuba Demla, Josefa Matochu, budoucího olomouckého arcibiskupa a Jana Čepa.\n\nUzavření vysokých škol v Protektorátu Čechy a Morava 17. listopadu 1939 se týkalo i olomoucké teologické fakulty, kde otec Braito vyučoval. Činnost kněžského semináře se však brzy podařilo obnovit za podmínky, že v něm nebude vyučovat nebo se na jeho vedení nějak podílet žádný z dřívějších vyučujících. Bylo tedy třeba nalézt nového ředitele semináře, tím se až do letního semestru roku 1945 stává otec Silvestr.\n\nV krátkém intermezzu mezi oběma diktaturami dvacátého století se v katolické církvi v Československu objevuje snaha navázat na úspěšné předválečné úsilí o prohloubení duchovního života; v této souvislosti hrál významnou úlohu i otec Silvestr. Tyto činnosti však byly labutí písní snahy o náboženskou obrodu u nás. Již brzy měla česká a moravská církev ukázat, že je spíše církví mučedníků než církví kazatelů a učenců. Dialog, o který se katolická církev jménem svých biskupů snažila, se tváří v tvář stupňujícímu komunistickému násilí postupně ukazuje jako beznadějný. Roku 1948 slaví otec Braito své padesáté narozeniny, k této příležitosti mu přejí téměř všichni čeští a moravští biskupové. V téže době se také stává provinčním ředitelem třetího řádu svatého Dominika, čítajícího v naší zemi přibližně 3 000 členů v téměř 100 místních sdruženích.\n\n23. března 1948 je olomouckým arcibiskupem jmenován Josef Matocha, ten si vybírá jako svého zpovědníka právě otce Silvestra. Nicméně postupné utužování totalitního režimu přivede nejprve do internace otce arcibiskupa, ke kterému je pod záminkou zpovědi 16. března 1950 přiveden otec Silvestr, který je však na místě zatčen.\n\n\"„Otec Braito odešel [z kláštera] a dlouho se nevracel. Dacík a všichni olomoučtí otcové dominikáni byli zneklidněni. Braito se již do večera nevrátil. Nevrátil se ani druhý den. Dacík potom již déle nečekal a odjel do Prahy. Po Braitově zatčení byla provedena policejní prohlídka jeho cely. Když příslušníci bezpečnosti míjeli Dacíkovu celu a četli si jeho vizitku na dveřích, prohodil jeden z nich: „Ten je už také zralý.“\"\n\nZ Olomouce je otec Braito odvezen do věznice v Praze-Ruzyni, kde absolvuje první (šestnáctihodinový) výslech. Z Ruzyně pak míří na Pankrác, kde čeká čtrnáct dní na soudní přelíčení. Proces Machalka a spol. s představiteli řádů byl prvním monstrprocesem v českých moderních dějinách, stal se prvním krokem snahy o diskreditaci církevních řádů, jejímž cílem byla likvidace řeholního života na území Československa a v konečném důsledku katolické církve vůbec.\n\n31. března 1950 zasedlo na lavici obžalovaných (de facto však již odsouzených) deset mužů, devět z nich patřilo k předním představitelům mužského řeholního života v českých zemích: Augustin Machalka – opat premonstrátského kláštera v Nové Říši, Bohumil Vít Tajovský – opat premonstrátského kláštera v Želivě, František Šilhan – provinciál české provincie jezuitů, Adolf Kajpr – jezuita, František Mikulášek – jezuita, Jan Evangelista Urban – františkán, Josef Silvestr Braito – dominikán, Ivan Mastiliak – redemptorista, Jan Blesík – redemptorista; desátý, premonstrát Stanislav Barták, byl do procesu zařazen pro svou ochotu vypovídat podle předem stanoveného scénáře.\n\nJiž 4. dubna byli všichni obvinění shledáni vinnými, a to kromě Bartáka z velezrady a kromě Mikuláška z vyzvědačství, pro otce Braita původně rozsudek znamenal patnáct let vězení, která strávil v několika ústavech: Mírov, Valdice, Leopoldov, odkud je povolán do Prahy, kde odmítá nabídku učit na problematické bohoslovecké fakultě v Litoměřicích:\n\n\"„Dali mu den na rozmyšlenou. „Bylo to strašný,“ líčil Braito své pocity. „Na jediném slově záleželo, zda půjdu zítra domů, nebo strávím další roky v kriminále. Prosil jsem Ducha svatého o moudrost a sílu. Když přišli: ‚Tak jak? Ano nebo ne?‘ Řekl jsem: ‚Ne.‘ Odešli a já padl na kolena a zpíval: Te Deum laudamus!“\"\n\nPak následuje opět vězení ve Valdicích, Pankrác, zase Valdice, Mírov, odkud je na měsíc hospitalizován ve vězeňské nemocnici v Brně, kde je pro vysoký krevní tlak a srdeční nemoc, která nakonec přivodí i jeho smrt, uznán práce neschopným, potom je opět převezen na Mírov, posledním místem, kde strávil svá vězeňská léta je Leopoldov.\n\nPo amnestii 10. května 1960 se otec Braito vrací o den později z leopoldovského vězení do Prahy; s podlomeným zdravím, zcela nezajištěn, bez vlastního bytu, s pouhými 190 Kčs měsíčního důchodu. Díky starostlivé péči přátel se však otec Braito postupně vrací do „normálního“ života. Stejně jako v dobách před zatčením, ani teď neumí odpočívat a šetřit se. Intenzivně pracoval na přípravě druhého vydání svého díla o církvi, což bylo téma, které intenzivně reflektoval během desetiletého pobytu ve vězení. Krátce před smrtí dokončil životopis svatého Dominika.\n24. září 1962 otec Braito slaví své čtyřicáté výročí kněžské primice, nikdo z přítomných netušil, že to bude jeho polední mše svatá. Silvestr Braito zemřel 25. září 1962 v Praze. Přátelé, u nichž bydlel, ho nalezli mrtvého, jak klečí u postele. Příčinou úmrtí bylo selhání srdce.\n\n\n\n\n"}
{"id": "343696", "url": "https://cs.wikipedia.org/wiki?curid=343696", "title": "Kumáragupta I.", "text": "Kumáragupta I.\n\nKumáragupta I. byl v letech 415-455 panovník Guptovské říše. Podobně jako jeho otec a předchůdce Čandragupta II. byl Kumáragupta I. schopným vládcem, který dále upevňoval rozsáhlou říši, v jeho době se rozprostírající na velké části Indického subkontinentu.\n\nKumáragupta (možná však již jeho otec Čandragupta II.) nechal vztyčit železný pilíř s dosud čitelným nápisem, který je dnes možné spatřit v komplexu Kutub (jehož součástí je i Kutub Minar) v Dillí. Tento sloup dnes patří k metalurgickým unikátům. Původně stál v jednom z chrámů v Mathuře a na svém vrcholu měl boha Garudu. Po příchodu muslimů byl však celý chrámový komplex přestavěn a vznikla zde řada islámských staveb, takže pilíř byl přemístěn.\n\nV posledních letech své vlády musel Kumáragupta I. čelit vpádu středoasijského kmene Pušjamitrů. Podařilo se mu říši před nimi ubránit, v boji s Pušjamitry ještě pokračoval Kumáraguptův syn, který hrozbu jejich vpádu definitivně odvrátil. Není však zcela jisté, kdo tímto synem byl. Byl jím pravděpodobně Skandagupta, někteří moderní badatelé však hovoří o postavě jménem Purugupta, případně ztotožňují Skandaguptu s Puruguptou.\n\nMezi hlavní prameny, které se o Kumáraguptovi prvním zmiňují, patří dobové mince a různé kratší či delší nápisy, jako jsou ty na železných sloupech.\n"}
{"id": "343699", "url": "https://cs.wikipedia.org/wiki?curid=343699", "title": "Gustaf von Paykull", "text": "Gustaf von Paykull\n\nGustav von Paykull (21. srpna 1757 Stockholm – 28. ledna 1826) byl švédský šlechtic, ornitolog a entomolog.\n\nByl členem Švédské královské akademie a zakladatelem přírodovědeckého muzea (Naturhistoriska Riksmuseet) ve Stockholmu.\n\nJeho nejznámějšími publikacemi jsou:\n\n\nPaykullova sbírka je ve švédském přírodovědném muzeu ().\n\n"}
{"id": "343702", "url": "https://cs.wikipedia.org/wiki?curid=343702", "title": "Preempce", "text": "Preempce\n\nSlovo preempce může znamenat:\n\n"}
{"id": "343704", "url": "https://cs.wikipedia.org/wiki?curid=343704", "title": "Velkokníže", "text": "Velkokníže\n\nTitul velkokníže (rus. \"великий князь - velikij kňaz\") nosili\n\nV Rusku od 18. století - v době absolutismu se tituly „velkokníže“ (rus. „Великий Князь“ - velikij kňaz) a „velkokněžna“ (rus. „Великая Княжна“ či „Великая Княгиня“ - velikaja kňažna nebo velikaja kňagiňa)začaly používat pro děti (mužského i ženského pohlaví) panujícího monarchy, což bylo oficiálně stvrzeno v \"Nařízení o imperátorské rodině\" cara Pavla I. z 5. dubna 1797. Titul v zásadě odpovídal, třebaže ne zcela, evropskému titulu „princ“ nebo „kníže“ (angl. „prince“, špan. „príncipe“, něm. „Prinz“ ap.]. Titul „velkokníže“ dával jeho držiteli formální právo být jedním z pretendentů trůnu Ruského impéria. Velkokníže mohl ovšem také být rozhodnutím imperátora titulu zbaven, pokud okolnosti jeho narození nebo života byly v rozporu s články \"Nařízení\", stanovujícími požadavky na osoby vhodné k nastoupení na trůn. V ruském impériu byl člen imperátorské (= carské) rodiny oslovován titulem „Vaše imperátorská Výsosti“ («Ваше императорское высочество»). Tento titul měli členové carské rodiny, příbuzní imperátora (cara): \"„Titul velkoknížete, velkoněžny a imperátorských Výsostí přináleží synům, dcerám, bratrům, sestrám, a po mužské linii též všem vnukům imperátora.“\" (Úplná sbírka zákonů ruského impéria, sv. XXIV, 1830). Podle nařízení Alexandra III., vydaného s cílem omezit počet osob nosících tento titul (a snížit tak náklady zatěžující státní pokladnu, neboť s titulem byly spojeny nemalé finanční požitky), mohli jej nosit pouze děti a vnuci imperátora. Pravnuci a další nosili titul „kníže imperátorské krve“.\n\nV anglickém a francouzském jazyce byli také ruští carští princové a princezny, od 18. století až do svržení carství roku 1917, označovaní titulem „velkokníže“ resp. „velkokněžna“ , překládáno poněkud nepřesně jako „grand duke“ nebo „grand-duc“ resp. „grand duchess“ nebo „grande-duchesse“ - (což je přesně vzato velkovévoda/velkovévodkyně) namísto „grand/great prince“ nebo „grand-prince“ resp. „grand/great princess“ a „grande-princesse“.\n"}
{"id": "343707", "url": "https://cs.wikipedia.org/wiki?curid=343707", "title": "Velký Karaman", "text": "Velký Karaman\n\nVelký Karaman ( ) je řeka v Saratovské oblasti v Rusku. Je dlouhá 198 km (včetně v létě vysychajícího horního toku až 220 km). Plocha povodí měří 4260 km².\n\nPramení na výběžcích Obščého Syrtu. Ústí zprava do Volgogradské přehrady, jako levý přítok Volhy.\n\nZdrojem vody jsou sněhové srážky a podzemní voda.\n\nVodní doprava je na jaře.\n"}
{"id": "343710", "url": "https://cs.wikipedia.org/wiki?curid=343710", "title": "Ghana na Letních olympijských hrách 2008", "text": "Ghana na Letních olympijských hrách 2008\n\nGhana se účastnila Letní olympiády 2008 ve dvou sportech. Zastupovalo ji 9 sportovců.\n\nVida Anim, Seth Amoo, Ignatius Gaisah\n\nManyo Plange, Issah Samir, Prince Dzanie, Samuel Kotey Neequaye, Ahmed Saraku, Bastir Samir\n"}
{"id": "343711", "url": "https://cs.wikipedia.org/wiki?curid=343711", "title": "Process control block", "text": "Process control block\n\nProcess control block (zkratka PCB, \"Task Control Block\" nebo \"Task Struct\") je v informatice označení pro datovou strukturu uloženou v jádře operačního systému, která obsahuje informace potřebné pro správu a běh procesů. Každý proces má svoji vlastní PCB, přičemž jejich maximální počet může být pevně určen nebo mohou být vytvářeny dynamicky (omezením bude jen dostupná paměť).\n\nV různých implementacích se obsah PCB může lišit, avšak všeobecně obsahuje o procesu následující informace:\n\n\nBěhem změny kontextu ( ) je běžící proces zastaven a jiný proces je vybrán, aby mohl běžet. Jádro operačního systému musí zastavit proces a uložit stav procesoru do PCB, aby při opětovném spuštění mohl být stav procesu obnoven a pokračovat tak, jako kdyby nebyl přerušen.\n\nProtože PCB obsahuje důležité informace o procesech, musí být umístěn v části paměti, která je chráněna před přístupem ostatních uživatelů a procesů. V některých operačních systémech je PCB umístěna na začátku zásobníku jádra operačního systému pro daný proces, protože je to vhodně chráněné místo.\n"}
{"id": "343714", "url": "https://cs.wikipedia.org/wiki?curid=343714", "title": "Sharky", "text": "Sharky\n\nSharky je zakládající členka skupiny The Prodigy. Ve skupině účinkovala jako vokalistka a tanečnice, ale kvůli tomu, že jí kariéra zasahovala do rodinného života, na počátku 90. let ze skupiny odešla.\n\nV nedávné době se objevila ve videoklipu \"Voodoo People (Pendulum Remix)\".\n"}
{"id": "343716", "url": "https://cs.wikipedia.org/wiki?curid=343716", "title": "Guinea na Letních olympijských hrách 2008", "text": "Guinea na Letních olympijských hrách 2008\n\nGuinea se účastnil Letní olympiády 2008 v jediném sportu, kde jej zastupoval jediný sportovec.\n\nBarry Mariama Dalanda\n"}
{"id": "343717", "url": "https://cs.wikipedia.org/wiki?curid=343717", "title": "Guinea-Bissau na Letních olympijských hrách 2008", "text": "Guinea-Bissau na Letních olympijských hrách 2008\n\nGuinea-Bissau se účastnila Letní olympiády 2008 ve dvou sportech. Zastupovali ji tři sportovci.\n\nHolder Silva, Domingas Togna\n\nAugusto Midana\n"}
{"id": "343720", "url": "https://cs.wikipedia.org/wiki?curid=343720", "title": "Dálnice A17 (Německo)", "text": "Dálnice A17 (Německo)\n\nDálnice A17, německy Bundesautobahn 17 (zkratka BAB 17), zkráceně Autobahn 17 (zkratka A17), je německá dálnice, která vede od Drážďan od dálniční křižovatky s dálnicí A4 (exit 77b − Dreieck Dresden-West) na jihovýchod a jih k českým hranicím, kde překonává německou stranu Krušných hor a v oblasti Breitenau-Krásný Les se volně napojuje na českou dálnici D8.\n\nPrvní plánování dálnice začalo již v roce 1938, kdy se poprvé objevila v dálničních plánech jako \"Strecke 13\".\n\nPo mnoha sporech začala v srpnu 1998 výstavba prvního úseku. Jednalo se o 3,6 km dlouhý úsek, začínající dálniční křižovatkou \"Dreieck Dresden-West\" (exit 1) s již tehdy postavenou dálnicí dálnicí A4, a končící MÚK Dresden-Gorbitz se silnicí B173 (exit 2). Tento úsek byl otevřen 8. října 2001 a stál 53,6 mil. €.\n\n22. prosince 2004 byl otevřen druhý úsek délky 8,8 km. Začínal hned za MÚK Dresden-Gorbitz (exit 2) a vedl k MÚK Dresden-Südvorstadt (exit 3), kde dálnice křížila starou silnici B170, která vedla ve směru Drážďany-Dippoldiswalde-Altenberg-Cínovec-Dubí-Teplice-Praha. Tento úsek stál 286,8 mil. €, přičemž 87% nákladů šlo na stavbu dvou tunelů − Dölzschener Tunnel a Coschützer Tunnel a jednoho mostu mezi těmito dvěma tunely souhrnné délky (tunel-most-tunel) 2332 m.\n\nJeště ten rok, 25. října 2004, byl otevřen navazující úsek k MÚK Dresden-Prohlis (exit 4), který stál 45 mil. €.\n\nDalší 9,9 km úsek k Pirně (exit 6) byl otevřen 22. července 2005. Vyžádal si náklad 112,7 mil. €.\n\nPoslední chybějící úsek z Pirny ke státní hranici Německo/Česko (hr. přechod Breitenau-Krásný Les) byl stavěn ve stejné době jako na opačné straně Krušných hor úsek 0807 české dálnice D8. Oba úseky dálnic − český a německý − se stavěly ve stejný termín, aby mohly být společně zprovozněny a mohly tak propojit dálniční sítě obou zemí. Bylo velice důležité, aby oba úseky byly zprovozněny ve stejný termín, jinak by dříve zprovozněný úsek (ať český či německý) končil uprostřed hor a nemohl by tak sloužit svému plánovanému účelu, tedy dálkové tranzitní dopravě o vysokých provozních intenzitách. Před dokončením druhého navazujícího úseku by osamocený úsek jen propojoval několik menších horských obcí na jedné straně hor.\n\nÚsek Pirna - státní hranice se začal stavět 8. prosince 2004 a zprovozněn byl 21. prosince 2006. Jeho délka je 19,3 km, obsahuje dvě mimoúrovňové křižovatky (exity 6 a 7) a stál 154,2 mil. €.\n\nAsi 4,5 km od hranice Německo/Česko směrem do německého vnitrozemí byl na této dálnici vybudován obousměrný společný hraniční přechod pro policisty obou zemí, i když Česko i Německo v tu dobu byly již v EU. Tento hraniční přechod byl 1,5 roku po vstupu do Schengenského prostoru na jaře 2009 odstraněn, takže průjezd zde je od té doby možný bez jakéhokoli omezení (jízdní pásy, rychlost).\n\n\n"}
{"id": "343721", "url": "https://cs.wikipedia.org/wiki?curid=343721", "title": "Keňa na Letních olympijských hrách 2008", "text": "Keňa na Letních olympijských hrách 2008\n\nKeňa se bude účastnit Letní olympiády v 5 sportech. Zastupovat ji bude 48 sportovců.\nVincent Mumo Kiilu, Wilfred Bungei, Boaz Kiplagat Lalang, Alfred Kirwa Yego, Augustine Choge, Asbel Kipruto Kiprop, Nicholas Kemboi, Edwin Soi, Eliud Kipchoge, Thomas Longosiwa, Moses Ndiema Masai, Martin Mathathi, Micah Kogo, Ezekiel Kemboi, Brimin Kipruto, Richard Matelong, Martin Lel, Samuel Wanjiru, Robert Cheruiyot, David Kimutai, Elizabeth Muthuka, Pamela Jelimová, Janeth Jepkosgei, Josephine Nyarunda, Viola Kibiwot, Nancy Langat, Irene Jelagat, Priscah Jepleting, Sylvia Kibet, Vivian Cheruiyot, Lucy Kabuu, Grace Momanyi, Linet Masai, Ruth Bosibori, Eunice Jepkorir, Veronica Nyaruai, Catherine Ndereba, Martha Komu, Salina Kosgei\n\nSuleiman Bilali, Bernard Ngumba, Nick Okoth, Aziz Ali\n\nMathew Lidaywa\n\nJason Dunford, David Dunford\n\nDickson Wamwiri, Milka Akinyi\n\n"}
{"id": "343723", "url": "https://cs.wikipedia.org/wiki?curid=343723", "title": "Trnuchovití", "text": "Trnuchovití\n\nTrnuchovití (\"Dasyatidae\") je čeleď paryb z řádu pravých rejnoků, která je typická tvarem svého těla a pohybem, zdánlivě připomínajícím ptačí let. Český název získala podle jedovatého trnu na konci ocasu. Čeleď zahrnuje 7 rodů, které obsahují okolo 70 druhů.\n\n\n\n\n\n\n\n\n"}
{"id": "343726", "url": "https://cs.wikipedia.org/wiki?curid=343726", "title": "Lesotho na Letních olympijských hrách 2008", "text": "Lesotho na Letních olympijských hrách 2008\n\nLesotho na Letních olympijských hrách 2008 v Pekingu reprezentovalo 5 sportovců, z toho 4 muži a 1 žena. Nejmladší účastnicí byla maratonská běžkyně Mamorallo Tjoka (23 let, 297 dní), nejstarším účastníkem pak marathonský běžec Simon Maine (34 let, 15 dní) . Reprezentanti nezískali ani jednu medaili.\n\nMarathon\n\n"}
{"id": "343727", "url": "https://cs.wikipedia.org/wiki?curid=343727", "title": "Marie Marčanová", "text": "Marie Marčanová\n\nMarie Marčanová (3. října 1892, Mšeno u Mělníka – 3. září 1979, Praha) byla česká překladatelka z ruštiny a ukrajinštiny.\n\nMarie Marčanová se narodila roku 1892 v Praze. Roku 1914 ukončila studium na dívčím pedagogickém ústav v Plzni, stala se učitelkou a vyučovala na obecných školách v Plzni a od roku 1936 v Praze. Po předčasném odchodu do důchodu roku 1940 se věnovala překladatelské činnosti. \n\nRuštinu se učila soukromě. S prvními překlady jí od roku 1926 pomáhal Bohumil Mathesius, s nímž pak nadále spolupracovala a který některá vydání jejích překladu doprovodil předmluvami či doslovy. Těžiště její překladatelské práce spočívalo nejprve v překladech ruské přírodní a intimní lyriky. Po roce 1945 se více zaměřila na poezii ukrajinskou a patřila k předním propagátorům ukrajinské literatury v českém prostředí.\n\nMarie Marčanová zemřela roku 1979 v Praze.\n\n\n\n"}
{"id": "343729", "url": "https://cs.wikipedia.org/wiki?curid=343729", "title": "Libérie na Letních olympijských hrách 2008", "text": "Libérie na Letních olympijských hrách 2008\n\nLibérie se účastnila Letní olympiády 2008 pouze v atletice. Vlajkonošem výpravy byl desetibojař Jangy Addy, který obsadil dvacáté místo v národním rekordu 7665 bodů. Dále nastoupili Siraj Williams v běhu na 400 metrů a Kia Davisová na dvoustovce a čtyřstovce, ale ti vypadli už v rozbězích.\n\n"}
{"id": "343730", "url": "https://cs.wikipedia.org/wiki?curid=343730", "title": "Libye na Letních olympijských hrách 2008", "text": "Libye na Letních olympijských hrách 2008\n\nLibye se účastnila Letní olympiády 2008 v 5 sportech. Zastupovalo ji 7 sportovců.\n\nGhada Ali, Adel Zaid\n\nAhmed Belgasim\n\nMohammad Ben Salah\n\nSufian Aljaddi, Asmahan Farhat\n\nEzzideen Tlish\n\n"}
{"id": "343732", "url": "https://cs.wikipedia.org/wiki?curid=343732", "title": "Madagaskar na Letních olympijských hrách 2008", "text": "Madagaskar na Letních olympijských hrách 2008\n\nMadagaskar se bude účastnit Letní olympiády 2008 ve 3 sportech. Zastupovat ho budou 4 sportovci.\n\nBerlioz Andriamihaja, Harifidy Nirina Ramilijaona\n\nJean de Dieu Soloniaina\n\nNorbert Elie\n"}
{"id": "343735", "url": "https://cs.wikipedia.org/wiki?curid=343735", "title": "Malawi na Letních olympijských hrách 2008", "text": "Malawi na Letních olympijských hrách 2008\n\nMalawi se zúčastnilo Letních olympijských her 2008 v Pekingu ve dvou sportech. Zastupovali ho čtyři sportovci, žádný z nich do finále nepostoupil.\n\n\n"}
{"id": "343737", "url": "https://cs.wikipedia.org/wiki?curid=343737", "title": "Javor klen", "text": "Javor klen\n\nJavor klen (\"Acer pseudoplatanus\") je kvetoucí rostlina z čeledi mýdelníkovité (\"Sapindaceae\"). Je to velký opadavý a širokolistý strom, tolerantní vůči větru a pobřežnímu prostředí. Je původem ze Střední Evropy a Západní Asie, od Francie na východ do Ukrajiny, severního Turecka a na Kavkaz a jih z hor severního Španělska a Itálie.\n\nSnadno se rozmnožuje ze semen a byl introdukovaný na Britské ostrovy v 16. století, kde je také naturalizovaný, stejně jako i v dalších částech Evropy, Severní Ameriky, Austrálie a Nového Zélandu, kde se může stát invazním druhem.\n\nMůže růst do výšky asi 40 metrů. Větve tvoří širokou a zaoblenou korunu. Mladá borka je šedá a hladká; když je starší, odlupují se z ní nepravidelné šupiny. Listy rostou na dlouhých červených řapících, jsou velké a dlouhé, s pěti velkými vyrůstajícími laloky a hrubými zoubky. Květy jsou zelenožluté barvy a uspořádány v převislém květenství nazývaném lata (\"panicula\"). Produkují velké množství pylu a nektaru, a jsou tak přitažlivé pro hmyz. Okřídlená semena nebo dvounažky (\"diachenium\") se tvoří v párech. Když jsou zralé, tak se ve větru vrtí k zemi. Padají od října a během zimy. Následující jaro klíčí.\n\nObčas se pěstuje v městských oblastech jako okrasný strom. Má tvrdé, krémově bílé hutné dřevo, které se používá na výrobu hudebních nástrojů, nábytku, v truhlářství, na dřevěné podlahy a kuchyňské nářadí. Je také dobrý jako palivové dřevo. Jarní míza se používá pro výrobu cukru a výrobu alkoholických a nealkoholických nápojů. Včely vyrábějí z nektaru javorový med.\n\nPoprvé tento druh popsal švédský přírodovědec Carl Linné ve své práci \"Species Plantarum\" z roku 1753. Jde o typový druh rodu javor (\"Acer\"). Byly popsány víceré formy a variety, včetně přírodních variet, jako je varieta \"macrocarpum\" Spach, varieta \"microcarpum\" Spach a varieta \"tomentosum\" Tausch, a forem jako f. \"erythrocarpum\" (Carriere) Pax, f. \"purpureum\" (Loudon) Rehder a f. \"variegatum\" (Weston) Rehder. Všechny jsou nyní považované za synonyma \"Acer pseudoplatanus\" L.\n\nDruhové jméno \"pseudoplatanus\" se týká podobnosti listů a kůry javoru se stromy rodu platan (\"Platanus\"), prefix pseudo- (z řečtiny) znamená „nepravý“. Tyto dva rody jsou ovšem v různých čeledích, dokonce i řádech, a jsou tak jen velmi vzdáleně příbuzné. \"Acer\" a \"Platanus\" se liší mimo jiné umístěním listů na stonku (střídavě u rodu \"Platanus\", vstřícně u rodu \"Acer\"), a také plody, které jsou kulovité hlávky u platanu a spárované dvounažky (okřídlené plody) u javoru.\n\nVlastí tohoto javoru je střední Evropa a jihozápadní Asie, oblast od Francie na východ po Ukrajinu, od hor na jihu Evropy po severní Španělsko, severní Turecko a Kavkaz. Pěstovaný a přirozeně se šířící je ale na mnoha místech.\n\nJavor klen je poměrně mohutný strom, výjimečně dosahuje výšky až 40 m a obvodu kmene i přes 300 cm. Dospělosti dosahuje jako solitér ve věku 25 – 30 let, v zápoji 40 – 50 let. Kleny se v příhodných podmínkách dožívají maximálně 400 až 500 let. Druh je proměnlivý v utváření borky i ve tvarech listů a plodů. Jednotlivé fenologické formy se liší časným nebo pozdním rašením nebo i zbarvením a strukturou dřeva. Kůra je zpočátku hladká, šedá, od středního věku tmavě šedá. Borka klenu je šedohnědá, šupinovitě až deskovitě odlupčivá (to dodává klenu charakteristický vzhled). Letorosty zelenošedé s křižmostojnými, zelenými, hnědě lemovanými pupeny. Vstřícné, po obvodu nerovnoměrně pilovité listy dosahují velikosti do 12 cm a jsou dělené do 5–7 laloků. Laloky na rozdíl od příbuzného javoru mléče nejsou ostře zašpičatělé. Srdcovitý kořenový systém strom dobře ukotvuje v půdě. Může mít kořeny hluboké i přes 1 metr a dlouhé přes 6 metrů.\n\nPlodnost stromů nastupuje poměrně brzy (u solitérních stromů asi v 25 letech, v zápoji později) a je každoroční. Klen kvete před rašením listů, v květnu. Květy jsou nevýrazné, zelené, uspořádané v převislých hroznech, plody jsou klenuté dvounažky s křídly. Křídla spolu svírají ostrý úhel. Strom se šíří pomocí větru (anemochorie).\nJavor klen je polostinnou dřevinou náročnější na půdní i vzdušnou vlhkost. Roste nejčastěji na humózních vlhčích půdách s vyšším podílem skeletu (kamenů) a na suťových půdách obohacených dusíkem. Je typickou dřevinou vyšších poloh s oceánickým typem klimatu. V ČR tak roste v nadmořské výšce 400 až 1300 m. Klen je typickým druhem biotopů suťový les a horská klenová bučina. Místy se jako příměs může vyskytovat i v jiných typech bučin. Vzhledem k šíření větrem mohou jeho semena překonávat i relativně velké vzdálenosti, navíc mají poměrně dobrou klíčivost (pod jediným klenem na neudržované louce tak může být až 10 000 semenáčků). Klen porůstá (kolonizuje) také opuštěné stavby, zídky a kamenné snosy na hranicích pozemků. To je dáno skutečností, že tyto sekundární biotopy na antropogenních stanovištích jsou svým charakterem blízké suťovým lesům (v podstatě suť často obohacená dusíkem).\n\nJavor klen není častou dřevinou vysazovanou v parcích (oproti mléči), místy (zejména v podhorských oblastech) se používá ve stromořadích. V lesích je nejrozšířenějším javorem, ale i tak jeho procentní zastoupení zůstává nízké (pod úrovní jednoho procenta). Lesníci jej používají jako meliorační a zpevňující dřevinu v místech s mělčí či suťovou půdou, kde by se již buku či smrku tolik nedařilo. Lesní půdu dobře stíní a svým opadem zlepšuje. Dřevo je světlé, bez barevně odlišeného jádra. Je středně těžké, tvrdé, těžko štípatelné, s krátkými vlákny. V suchu je trvanlivé, ale ve vlhku rychle podléhá hnilobě. Javory kleny byly od středověku využívány k výrobě potaše při tzv. popelářství. Pálením zejména javoru a břízy, ale také buku se získával draselný popel. Z něj se vyluhováním vodou a následným odpařením získávala potaš – surovina nezbytná pro výrobu skla, mýdla atp. V mnoha jinak přirozených lesích tak bylo zastoupení klenu a břízy touto činností sníženo.\n\nPatří též mezi významné včelařské rostliny.\n\n\n\n\n\n\n"}
{"id": "343739", "url": "https://cs.wikipedia.org/wiki?curid=343739", "title": "Železná (Vrbno pod Pradědem)", "text": "Železná (Vrbno pod Pradědem)\n\nŽelezná (1880–1947 \"Buchberkstál\", německy \"Buchbergsthal\", polsky \"Żelazna\") je místní část města Vrbno pod Pradědem v okrese Bruntál v Moravskoslezském kraji.\n\nPůvodně hutnickou osadu založil vratislavský biskup hrabě Filip Gotthard von Schaffgotsch v roce 1770. První hamr dostal jméno Nepomuk a hutnická osada měla jméno Hammerdörfel. Osada byla v područí obce Einsiedel (Mnichov). Od roku 1795 se pokoušela osamostatnit, což se napoprvé nezdařilo. Velké úsilí pro osamostatnění prokázal krajský hejtman Mückusch von Buchberg, po němž získala osada v roce 1795 nové jméno Buchbergstahl a na jeho počest byl zasazen v roce 1795 historický strom – buk, který roste dodnes. Osada získala samostatnost až v roce 1835. V letech 1850 až 1877 byla součástí obce Mnichov. K obci také patřila osada Wolfseife. Název Steinseifen zde neobstojí, protože je to název Skalního Potoka. Dále po roce 1835 osada Vidly (německy Gabel) a po roce 1930 i Bílý Potok (též Bílý Zejf), tato obec vznikla v roce 1827 pod jménem Zainhütte, jak je vidět na mapě z roku 1870. Od konce 19. století do roku 1947 měla jméno Weisseseife. V roce 1947 byla obec přejmenována na Železnou.\n\nŽelezárny, válcovny a slévárny patřily vrchnostenské správě v Javorníku. Od roku 1805 byly pronajímány. Roku 1852 až 1875 je měl v nájmu rod Kleinů. Po roce 1900 se zde výroba omezovala, zatímco dolování železné rudy zaniklo již koncem 19. století. Od roku 1921 byly v nájmu a. s. Ferrum Praha a od roku 1935 H. Grosse. Až v roce 1939 zakoupil celý komplex továrník A. Grohmann a spol. Hutě pracovaly do roku 1949. K roku 1925 je zaznamenána výroba razítek. K roku 1880 se uvádí obecná škola, která měla roku 1900 dvě třídy, po roce 1918 měla expozituru ve Vidlích. Roku 1925 zde byla pošta.\n\nRoku 1938 se stala obec součástí Německa. 8. května 1945 byla obec obsazena Rudou armádou a opět připojena k Československu. Poté bylo německé obyvatelstvo vysídleno. Do té doby byla obec čistě německou. Obec ztratila samostatnost v roce 1960 připojením k městu Vrbno pod Pradědem.\n\nPočet obyvatel Železné podle sčítání nebo jiných úředních záznamů:\n\nV Železné je evidováno 142 adres: 136 čísel popisných (trvalé objekty) a 6 čísel evidenčních (dočasné či rekreační objekty). Při sčítání lidu roku 2001 zde bylo napočteno 131 domů, z toho 113 trvale obydlených.\n\n\n"}
{"id": "343740", "url": "https://cs.wikipedia.org/wiki?curid=343740", "title": "Mali na Letních olympijských hrách 2008", "text": "Mali na Letních olympijských hrách 2008\n\nMali se zúčastnito Letních olympijských her 2008 ve 4 sportech. Zastupovalo ho 17 sportovců. Celkem to byla jedenáctá účast Mali na letních olympijských hrách.\n\nFatoumata Bagayoko, Nagnouma Coulibaly, Mariatou Diarra, Diéné Diawara, Diana Leo Gandega, Kadiatou Kanoute, Hamchétou Maiga, Aminata Sinita, Djenebou Sissoko, Meiya Tirera, Kadiatou Toure, Nassira Traore\n\nIbrahima Maïga, Kadiatou Camara\n\nMohamed Coulibaly, Mariam Keita\n\nDaba Modibo Keita\n"}
{"id": "343742", "url": "https://cs.wikipedia.org/wiki?curid=343742", "title": "Mauritánie na Letních olympijských hrách 2008", "text": "Mauritánie na Letních olympijských hrách 2008\n\nMauritánii reprezentovali na Letních olympijských hrách 2008 dva sportovci v lehké atletice. Souleymane Ould Chebal se zúčastnil běhu na 800 metrů a běžkyně Bounkou Camara běhu na 100 metrů. Oba nepostoupili z rozběhů. Celkově to byla sedmá účast Mauritánie na letních olympijských hrách.\n\n"}
{"id": "343743", "url": "https://cs.wikipedia.org/wiki?curid=343743", "title": "Poličany (Křečovice)", "text": "Poličany (Křečovice)\n\nPoličany jsou vesnice v okrese Benešov, která je součástí obce Křečovice. Poličany leží v katastrálním území Nahoruby.\n\nPrvní písemná zmínka o vesnici pochází z roku 1561.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat.\n\n"}
{"id": "343745", "url": "https://cs.wikipedia.org/wiki?curid=343745", "title": "Mauricius na Letních olympijských hrách 2008", "text": "Mauricius na Letních olympijských hrách 2008\n\nMauricius se účastnil Letní olympiády 2008 v 7 sportech. Zastupovalo ho 12 sportovců. Jedinou medaili, bronzovou, získal Bruno Julie v boxu.\n\nVeronique D´Unienville\n\nKaren Foo Kune\n\nBruno Julie, Richarno Colin\n\nAurelie Halbwachs\n\nGael Adam, Diane Etiennette\n\nEric Milazar, Stephan Buckland, Arnaud Casquette, Annabelle Lascar\n\nRavi Bhollah\n\n"}
{"id": "343747", "url": "https://cs.wikipedia.org/wiki?curid=343747", "title": "Ignacy Mościcki", "text": "Ignacy Mościcki\n\nIgnacy Mościcki (1. prosince 1867 v Mierzanówě u Ciechanówa, Polsko – 2. října 1946 ve Versoix u Ženevy, Švýcarsko) byl polský vědec, politik a meziválečný prezident.\n\nIgnacy Mościcki pocházel z majetné rodiny střední šlechty a studoval chemii na Technické univerzitě ve Vídni a Technické univerzitě v Rize. V roce 1912 se stal členem katedry chemie na univerzitě ve Lvově, kde pracoval až do roku 1922. Do roku 1926 napsal přes 60 vědeckých prací z oboru chemie, které mu přinesly mezinárodní uznání.\n\nPo tzv. Květnovému převratu Józefa Piłsudského v květnu 1926, který zapříčinil odchod tehdejšího prezidenta Stanisłava Wojciechowského, byl Mościcki navržen maršálem Piłsudskim (sám Piłsudski nabídku na post prezidenta odmítl) do funkce prezidenta. Tím byl také 1. června 1926 sejmem zvolen. Do roku 1935 zůstal Mościcki v politickém stínu maršála Piłsudského, bez toho, že by měl výrazný politický vliv.\n\n23. dubna 1935 (19 dnů po Piłsudského smrti) vstoupila v platnost nová polská ústava, která dávala dalekosáhlé pravomoci (např. právo během války nebo výjimečného stavu nominovat svého nástupce). Ačkoliv všichni očekávali, že prezident Mościcki po nabytí platnosti nové ústavy odstoupí a budou se konat volby podle nových pravidel, Mościcki odstoupil nechtěl (jeho volební období končilo teprve v roce 1940).\n\nPo Piłsudského smrti se vytvořila v Polsku dvě mocenská centra – skupina „zámek“ (pojmenovaná podle prezidentského sídla – královského zámku ve Varšavě) a skupina „oficírů“ okolo nového polského maršála Edwarda Rydz-Śmigłyho.\n\nPolská porážka v září 1939 jej donutila k odstoupení. Nejprve uprchl do Rumunska, odkud v prosinci 1939 odcestoval do Švýcarska, kde také v roce 1946 zemřel. Z podnětu Lecha Wałęsy a Józefa Glempa byly ostatky v roce 1993 přeneseny do Polska a pohřbeny v kryptě katedrály sv. Jana ve Varšavě. Ostatky jeho manželky jsou pohřbeny na varšavském Powązkém hřbitově.\n\nNa královském zámku byl v nedávné minulosti znovu postaven mobiliář z jeho pracovny.\n\n\n\n"}
{"id": "343749", "url": "https://cs.wikipedia.org/wiki?curid=343749", "title": "Klášter Naší Paní nad Vltavou", "text": "Klášter Naší Paní nad Vltavou\n\nKlášter Naší Paní nad Vltavou je klášter trapistek ve středočeské obci Poličany v okrese Benešov. Stavba kláštera byla zahájena v roce 2008. Součástí areálu je \"Dům pro hosty\", provozovaný již od roku 2007.\n\nTrapistky přišly do Čech na pozvání kardinála Vlka z kláštera Vitorchiano v Itálii. Zakládající komunita měla při založení kláštera při započtení novicek a postulantek 16 členek a tvořily ji Češky, Italky a jedna Maďarka. Od roku 2007 provozuje komunita v Poličanech \"Dům pro hosty\", jehož účelem je umožnit lidem prožít chvíle v ústraní, tichu a modlitbě.\n\nZákladní kámen kláštera byl posvěcen apoštolským nunciem Diegem Causerem 5. srpna 2008.\n\nKlášterní kostel byl vysvěcen 28. července 2012 kardinálem Vlkem. Je zasvěcen Blahoslavené Panně Marii, Matce jednoty křesťanů. Zasvěcení má souvislost se sestrou Marií Gabriellou Sagheddu, členkou komunity, z níž byl poličanský klášter založen. Tato sestra se ve 30. letech 20. století nabídla Bohu jako oběť za sjednocení všech křesťanů v jednu církev.\n\nKlášter sester v Poličanech byl povýšen na opatství v den slavnosti výročí posvěcení kostela, 29. července 2018. 30. července 2018 byla za první abatyši zvolena Sr. Lucie Paola Tartara (na dobu neurčitou). Benedikci udělil pomocný pražský biskup Mons. Zdenek Wasserbauer. \n\nSestry ve zdejším klášteře žijí dle řehole svatého Benedikta, tedy \"v práci a modlitbě\". Vyrábějí potravinářské výrobky, (čokoládu, sušenky, hořčice, džemy a marmelády, oleje, bylinkové čaje, bio kosmetiku apod.\n\nV roce 2008 byl životu českých sester trapistek věnován díl pořadu České televize Cesty víry \n\n\n"}
{"id": "343752", "url": "https://cs.wikipedia.org/wiki?curid=343752", "title": "Maroko na Letních olympijských hrách 2008", "text": "Maroko na Letních olympijských hrách 2008\n\nKhadija Abbouda\n\nRedouane Bouchtouk, Abdelillah Nhaila, Hicham Mesbahi, Mahdi Ouatine, Tahar Tamsamani, Driss Moussaid, Mehdi Khalsi, Said Rachidi, Mohamed Arjaoui, Mohamed Amanissi\n\nAissam Rami\n\nYouness Ahamdi, Rachid Rguig, Safouane Attaf, Mohammad El Assri\n\nAbdelkader Zrouri, Ghizlane Toudali, Mouna Benabderrassoul\n\n"}
{"id": "343753", "url": "https://cs.wikipedia.org/wiki?curid=343753", "title": "Fatoumata Bagayoko", "text": "Fatoumata Bagayoko\n\nFatoumata Bagayoko (* 23. května 1988 Markala, Mali) je malijská basketbalová reprezentantka, od roku 2005 je hráčka malijského klubu Djoliba AC. Na olympijských hrách v Pekingu v roce 2008 byla členkou reprezentačního týmu.\n"}
{"id": "343755", "url": "https://cs.wikipedia.org/wiki?curid=343755", "title": "Antigua a Barbuda na Letních olympijských hrách 2008", "text": "Antigua a Barbuda na Letních olympijských hrách 2008\n\nAntigua a Barbuda se účastnila Letní olympiády 2008 ve dvou sportech. V lehké atletice ho reprezentovali 4 zástupci a v plavání 1.\n\nDaniel Bailey: 100 m Muži\n\nBrendan Christian: 200 m Muži\n\nJames Grayman: Skok do výšky Muži\n\nSonia Williams: 100 m Ženy\n\nKareem Valentine\n"}
{"id": "343760", "url": "https://cs.wikipedia.org/wiki?curid=343760", "title": "Rudolf Götz", "text": "Rudolf Götz\n\nRudolf Götz (* 10. dubna 1983, Praha) je český atlet, sprinter. Jeho hlavní disciplínou je běh na 400 metrů, ve které se stal čtyřikrát mistrem republiky. Závodil za klub ASK Slavia Praha, později pak za AK Kroměříž.\n\nV roce 2008 reprezentoval Českou republiku na letních olympijských hrách v Pekingu v běhu na 400 metrů. Ve čtvrtém rozběhu obsadil s časem 46,38 s šesté místo a do dalších bojů tak nepostoupil.\n\n"}
{"id": "343761", "url": "https://cs.wikipedia.org/wiki?curid=343761", "title": "Mikuláš Zrinský", "text": "Mikuláš Zrinský\n\nMikuláš Zrinský (chorvatsky: Nikola Zrinski, maďarsky: Zrinyi Miklós, 1. května 1620, Čakovec – 18. listopadu 1664, Gornji Kuršanec) byl chorvatský a maďarský básník, vojevůdce a politik. Patřil do významné chorvatské šlechtické rodiny Zrinski.\n\nByl synem chorvatského šlechtice Juraje Zrinského. Dostalo se mu kvalitního vzdělání na poli vojenském i humanitním. Coby mladý muž procestoval Itálii, kde se seznámil s tehdejšími nejmodernějšími trendy v umění, ekonomii a politice. Po návratu z cest bojoval na maďarsko-tureckém pomezí proti Osmanům a později na Moravě proti Švédům. U maďarského Egeru přišel na poslední chvíli na pomoc císaři Ferdinandu III., který byl zaskočen náhlým útokem, který proti němu podnikl generál Carl Gustaf Wrangel. Porazil armádu proti císaři rebelujícího Jiřího I. Rákoczyho. Dostalo se mu uznání od samotného císaře: byl povýšen a při korunovaci Ferdinanda IV. směl nést císařský meč. V letech 1652–1653 bojoval proti Osmanům. Roku 1655 neúspěšně kandidoval na úřad uherského palatina. Dosáhl významných úspěchů ve válce proti Turkům a díky tomů získal mnoho vysokých poct (například Řád zlatého rouna).\n\nV roce 1664 patřil k iniciátorům odboje uherské šlechty proti Leopoldovi I. V listopadu ale zemřel při lovu, když byl napaden zraněným kancem. Do čela hnutí se pak postavil František Vešeléni, podle kterého se hnutí označuje jako Vešeléniho spiknutí.\n\nMikuláš Zrinský nebyl jen šlechticem a vojevůdcem, ale i vzdělancem a literátem. Mluvil plynně několika jazyky: chorvatsky, maďarsky, latinsky, německy a italsky. Roku 1651 mu ve Vídni vyšla sbírka epické poezie \"Jadranská siréna\", ve které oslavuje hrdinnou smrt svého praděda Mikuláše Šubiče Zrinského při obraně Szigetváru. Z maďarštiny do chorvatštiny toto dílo přeložil jeho bratr Petr Zrinský.\n\n"}
{"id": "343762", "url": "https://cs.wikipedia.org/wiki?curid=343762", "title": "Nagnouma Coulibaly", "text": "Nagnouma Coulibaly\n\nNagnouma Coulibaly (* 31. května 1989 Bamako, Mali) je malijská basketbalistka, členka reprezentačního týmu Mali na olympijských hrách v Pekingu v roce 2008 a hráčka francouzského Basket Landes.\n"}
{"id": "343763", "url": "https://cs.wikipedia.org/wiki?curid=343763", "title": "Zahajovací ceremoniál XXIX. letní olympiády", "text": "Zahajovací ceremoniál XXIX. letní olympiády\n\nZahajovací ceremoniál XXIX. letní olympiády proběhl 8. srpna 2008 na Pekingském národním stadionu (tzv. \"\"Ptačí hnízdo\"\"), zahájen byl ve 20.00 místního času, tj. od 14 hodin středoevropského času.\n\nJako již tradičně celé zahájení vysílala Česká televize. Před samotným začátkem přenosu moderátor Robert Záruba představil olympijská sportoviště a telefonicky se spojil s vlajkonoškou české výpravy, Štěpánkou Hilgertovou. Ceremoniál komentovali Michal Dusík a Vladimír Drbohlav.\n\nSlavnostní ceremoniál započal v 13:45 středoevropského letního času, hlavní část pak ve 14.00. Čínští organizátoři pomocí ohňostrojů, světel, tanečníků, choreografů a dalších lidí v první hodině programu představili čínskou historii, především pak vynálezy, ke kterým neodmyslitelně patří papír, kompas, knihtisk, kaligrafický a bambusový svitek, dále pak nemohlo chybět zobrazení umění Tai-chi a také představení historických hudebních nástrojů či tanců. Podle informací komentátorů ČT přímý přenos ceremoniálu sledovaly přes 4 miliardy lidí. Mezi hosty přímo na stadionu nesměly chybět důležité osobnosti olympijského i politického života. Přítomni byli Jacques Rogge, Juan Antonio Samaranch, Chu Ťin-tchao, Vladimir Putin, Nicolas Sarkozy, George W. Bush, Ivan Gašparovič, Traian Băsescu, kníže Albert II., Henry Kissinger nebo i běloruský autoritativní vůdce Alexandr Lukašenko. Z českých politiků nebyl nikdo přítomen.\n\nSlavnost byla doprovázena nahrávanou i živou hudbou, o kterou se staral Čínský lidový orchestr řízený Ju-haiem. Využity byly i citáty či pozdravy z knih čínského myslitele Konfucia. Organizátoři samozřejmě nemohli zapomenout ani na předchozí Olympijské hry, které připomněli 29 ohňostrojovými sloupy. Na ceremoniálu vystoupily i známé či méně známé osobnosti čínské i světové hudby, ke kterým patří pianista Lang Lang a jeho 5letá kolegyně Lu Mu-si, pěvci Liu Huan a Sarah Brightman, kteří zazpívali píseň You and Me, s výpravou Číny přišel i 9letý chlapec Lin Hao, který přežil sesuv své školy při nedávném zemětřesení v Číně, pomohl dvěma svým spolužákům a vrátil se do trosek školy, aby pomohl třetímu. Nezapomnělo se ani na to, že olympijské hry nerozlišují etnické skupiny, proto vlajku podle informací pořadatele přinesly děti všech 56 etnických skupin žijících v Číně, včetně té Tibetské. Později však agentura Reuters přinesla správu, že tomu tak nebylo. Na zahájení se podílelo přes 14 tisíc osob, diváci mohli vidět i slavné sloupy Císařského paláce, dále pak i tváře tisíců dětí z celého světa, jejichž fotografie zaslali zájemci na oficiální stránky her. Myslelo se i na budoucnost, když byl znázorněn úmysl Číny obsadit měsíc. Po 60 minutách se postupně na ploše objevily všechny sportovní výpravy. Na poslední chvíli se odhlásila výprava Bruneje.\n\nV 17 hodin a 20 minut skončilo defilé sportovců a rozhrnul se červený koberec ve společnosti hostesek. Sportovci při chůzi středem stadionu šlapali do barevných prášků a pomocí barvy vytvořili na předem připraveném svitku duhu z červené, zelené, modré a žluté barvy a doplnili tak obraz hor, řeky a usmívajícího se slunce, který již před nimi při ceremoniálu vytvořili umělci pomocí jiných barev. Před půl šestou večerní pak přicházejí předseda MOV Jacques Rogge a činovník MOV Liu Shi, aby pronesli projevy, po nich prezident Číny Chu Ťin-tchao prohlásil hry za zahájené. Nemohly chybět ani obvyklé akty Olympijského zahájení, jako vztyčení olympijské vlajky za pomoci čínských sportovních celebrit a čínské armády, dále pak znázornění holubice míru a také sliby sportovců a rozhodčích, které pronesli stolní tenistka Zhang Yining a gymnastický rozhodčí Huang Liping. Pár minut před 18. hodinou na stadion přibíhá střelec Sü Hai-feng s olympijskou pochodní a předává ji dalším sportovcům – skokance do vody Gao-Min, gymnastovi Li Sheo-shuangovi, vzpěrači Zhang Zhuangovi, badmintonistovi Chuang Zhunovi, taekwondistovi Cheng Zhongovi a volejbalistce Sun Jing-fang. Jako poslední pochodeň obdržel legendární gymnasta Li Ning, aby se s ní mohl vznést ke střeše stadionu, po které se symbolicky proběhl, a aby mohl pomocí železné konstrukce zažehnout olympijský oheň.\n\nJe tradicí, že jednotlivé výpravy jdou po sobě podle abecedy, která je v dané zemi nejpoužívanější. Vzhledem k tomu, že čínština je zapisována pomocí znaků, byly výpravy seřazeny podle metody, na základě které jsou řazena i slova v čínských slovnících, tedy podle prvních tahů prvních znaků jmen daných zemí. Pořadí tedy neodpovídalo žádné z běžných evropských abeced. První, jak je zvykem, nastupovala země zakládající Olympijské hry, tedy Řecko, výpravy uzavřela Čína jakožto pořadatelská země. Výpravy šly po sobě v tomto pořadí:\n\nNěkteré hlavy států bojkotují jak Olympiádu, tak zahajovací ceremoniál jako takový, vzhledem k utiskování občanů Tibetu.\n\nNěkolik dnů před samotným úvodem navíc korejská televize SBS uveřejnila záznamy z přísně utajované zkoušky zahajovacího ceremoniálu.\n\nZahajovací ceremoniál se stal také zdrojem některých pozdějších kontroverzí, protože se ukázalo, že některé ze záběrů ohňostroje byly předtočené, a že při zahájení devítiletá dívka Lin Miao-kche zpívala na playback, nazpívaný stejně starou Jang Pchej-i. Tu samotnou organizátoři nenechali zpívat jako příliš ošklivou.\n\nZdrojem pro zapsání informací o zahajovacím ceremoniálu je přímý přenos ČT.\n"}
{"id": "343772", "url": "https://cs.wikipedia.org/wiki?curid=343772", "title": "Dan Šustr", "text": "Dan Šustr\n\nDan Šustr (* 3. května 1965 Kladno) je český skladatel, textař, producent a multiinstrumentalista a kreativní lídr skupiny Tichá dohoda . Příležitostně je i překladatelem.\n\nVystudoval Filozofickou fakultu Univerzity Karlovy v Praze, půl roku absolvoval na Humboldtově univerzitě v Berlíně. Pobyt v tomto městě měl zásadní vliv na jeho vztah k této postindustriální metropoli.\n\nJeho profesemi jsou manažer, skladatel, textař a producent kytarové Indie rockové skupiny Tichá dohoda. Cesta k ní vedla přes skupiny Stress Oswalda Shneidera, První liga, Dr. Max a Marlene. Tichou dohodu založil v roce 1986 s bubeníkem punkové a novovlnné skupiny Letadlo, které zakázal socialistický systém činnost, Jiřím Šimečkem (později Toyen) a basistou Zdeňkem Mackem (ten si později změnil jméno na Zdeněk Marek).\n\nUmělecky a emocionálně inspirativní studijní pobyt v Berlíně v roce 1987 však způsobil vakuum a rozpad první sestavy Tiché dohody v níž Dan Šustr působil jako frontman - zpěvák a textař. Skupiny po sobě zanechala novoromatické kytarové demo \"Zlatý Grál\", silně ovlivněné tehdejší britskou scénou - U2, Cure a Simple Minds. \"Zlatý Grál\" obsahuje mj. skladby „Přátelé“ a „Milion tajemství“, které vyšly v roce 1990 na debutovém CD \"Chci přežít\".\n\nK další činnosti skupiny došlo znovu v roce 1989.\n\nJe autorem nebo většinovým spoluautorem a hudebním producentem/aranžérem veškerého materiálu skupiny včetně hitů „Cizí pohled“, „Má duše se vznáší“, „Kotva & Kříž“, „Marioneta“, „Tulák po hvězdách“, „Droga v kůži“, „Kde spí andělé“, „Saint Tropez“ či „Večírek osamělých srdcí“.\n\nS Tichou dohodou byl pionýrem v nových technologiích. Debutové album vyšlo již v roce 1990 na nosiči CD. V roce 1993 natočili pro Českou televizi a na CD vydali první český unplugged koncert UnplugGag 1993 a s režisérem a videoartistou Ivanem Tatíčkem vydali v roce 1995 první původní český CD ROM \"Fucktography\" (1995).\n\nOd roku 2006 vytvořil s mužskými spoluhráči z Tiché dohody vedlejší projekt skupinu 2Wings, s hudebníky z Tiché dohody - basistou Michalem „Sherry“ Šerákem a bubeníkem Václavem „Wendy“ Švábem. S kapelou níž vydal tři alba \"Overseas Pilots\" (2007), jeho akustickou verzi \"3bees sessions\" (2008) a \"Songs from another Pocket\" (2010). 2Wings se přihlásily k odkazu písničkového rocku 70. let a nesou se na vlně označované jako „retrorock“.\n\nV květnu 2019 vydává svoji debutovou sólovou desku \"Old Shootterhand \"\n\nDan Šustr se od roku 1999 stal specialistou reklamy a marketingu. Prošel několika reklamními agenturami (TBWA, Saatchi & Saatchi) nejprve na pozici kreativce a posléze account manažera. Pracoval jako specialista marketingu v Komerční bance a na České poště.\n\nV letech 2013–2015 pracoval v marketingu ČT jako dramaturg upoutávek.\n\nDan Šustr je rovněž příležitostným překladatelem z německého a anglického jazyka. Překládal mj. populární texty pro některé licenční hudební časopisy, návody počítačových her, katalog k výstavě \"Crossings\" pro Rudolfinum či životopis novozélandského motocyklového rekordmana Burta Munroa \"V zajetí rychlosti\" (Netopejr 2011).\n\n\n\n\n\nKoncertní CD Live in Lucerna Music Bar si skupina vydala sama, pro odmítnutí ze strany velkých vydavatelství. Tichá dohoda si rovněž samostatně vydala experimentální elektronické album \"Blanka and the Shroom Party\" (1997).\n\n\n\n\n"}
{"id": "343773", "url": "https://cs.wikipedia.org/wiki?curid=343773", "title": "Yves Montand", "text": "Yves Montand\n\nYves Montand, rodným jménem Ivo Livi (13. října 1921, Monsummano Alto, Toskánsko, Itálie – 9. listopadu 1991, Senlis (Oise)) byl francouzsko-italský herec a šansoniér.\n\nPocházel z prosté rodiny chudých katolických venkovanů. V roce 1921, krátce po jeho narození jeho rodiče odešli z Itálie do Francie. Když žádali o francouzské občanství, jeho otec uvedl, že opustili Itálii, aby unikli Mussoliniho režimu. Montand vyrůstal v Marseille, kde pracoval v holičství své sestry. Začal svou kariéru jako zpěvák v marseilleském music-hallu. Měl velmi atraktivní vzhled a podmanivou barvu hlasu. V roce 1944 ho objevila Édith Piaf, v roce 1945 přešel do théâtre de l'Étoile v Paříži, zde byla odstartována nejprve jeho kariéra obdivovaného šansoniéra a později i úspěšného filmového herce. Po boku Edith Piaf, která se stala jeho rádkyní, učitelkou i milenkou dosáhl svých prvních úspěchů, během roku 1946 se však jejich cesty rozdělily.\n\nJakožto šansoniér a protagonista mnoha filmů byl znám po celém světě. V roce 1951 se oženil s herečkou Simone Signoret a během své kariéry spolu vytvořili mnoho hlavních rolí. Manželství bylo podle známých svědectví velmi harmonické a trvalo do Simoniny smrti v roce 1985, i když měl Yves řadu jiných vztahů, především s Marilyn Monroe, se kterou natočil jeden ze svých posledních filmů, \"Let's Make Love\" Milujme se. \n\nBěhem své kariéry Montand hrál v mnoha amerických filmech, jako např. v Broadwayi. V roce 1980 byl nominován na cenu César jako nejlepší herec za film \"I comme I care\" a znovu v roce 1984 za film \"Garçon!\"\n\nV roce 1986, poté, co jeho mezinárodní věhlas znatelně upadl, Yves v 65 letech získal jednu ze svých nezapomenutelných rolí jako strýc ve dvoudílném filmu \"Jean de Florette\" (\"Jean od Floretty\"), natočeného podle románu francouzského spisovatele Marcela Pagnola \"Živá voda\". Dalšími protagonisty byli Gérard Depardieu a Daniel Auteuil. Ve druhém díle filmu ze stejného roku \"Manon des Sources\" (\"Manon od pramene\"), hrála po jeho boku herečka Emmanuelle Béart. Filmy dosáhly světového úspěchu a příznivé kritiky přinesly Montandovi roli v americké talkshow \"Late Night with David Letterman\".\n\nJediného syna Valentina (narozen 1988) měl Montand se svou asistentkou Carole Amiel. V žalobě o určení otcovství, která rozbouřila Francii, jiná žena označila Montanda jako otce své dcery a žádala poskytnutí jeho vzorku DNA. Montand se bránil, ale neustoupila a řízení neskončilo ani jeho smrtí – žena získala právo k exhumaci a odebrání vzorku DNA. Prokázalo se ovšem, že Montand otcem holčičky není. \n\nV posledních letech svého života našel svůj domov v Saint-Paul-de-Vence, Provence. Zemřel 9. listopadu 1991 na infarkt myokardu během natáčení filmu \"IP5 (L'Ile aux pachydermes)\" (režie Jean-Jacques Beineix). Pochován je na hřbitově \"Père Lachaise\" v Paříži ve Francii, vedle své první ženy Simone Signoret.\n\n\n\n"}
{"id": "343776", "url": "https://cs.wikipedia.org/wiki?curid=343776", "title": "Dobývání Aztécké říše", "text": "Dobývání Aztécké říše\n\nDobývání Aztécké říše (Mexika) Španěly začalo v únoru roku 1519 a skončilo 13. srpna 1521. Výpravě velel Hernando Cortés.\nCortés neměl nařízeno, aby se pokoušel o dobytí tak veliké říše, což nakonec dokázal. Aztékové byli pověstní válečníci, avšak jejich říše byla slabá a jejich ujařmené národy čekaly na vhodnou chvíli ke vzpouře. To byl také hlavní důvod, proč se Cortésovi podařilo Aztéky porazit. Za celé dva roky výpravy Cortés mnohokrát zvítězil, porážka ho však také neminula. Za noci, kterou Španělé nazvali \"La Noche Triste\" („Smutná noc“), byla většina jeho mužů pobita. Španělé se ale vrátili a spolu se svými indiánskými spojenci dobyli Tenochtitlán, hlavní město Aztéků. Většina aztéckých památek byla zničena a téměř všichni Aztékové zahynuli (pokud nebyli přímo vyvražděni, podlehli chorobám z Evropy). Nemoce zdecimovaly většinu domorodé populace, která nebyla proti nim dostatečně imunní, a neušetřily ani spojence Španělů, kteří bojovali po jejich boku proti Aztékům. Španělům tak nic nebránilo získat celé Mexiko a udrželi si ho následujících 300 let.\n\nV noci 12. října 1492 pomalu pluly po Atlantském oceánu směrem k západu tři malé plachetnice. Plavily se teď už přes měsíc po neznámém moři. Neměly daleko ke vzpouře. Náhle se na obzoru vynořila země.\n\nTakto začala nová éra a byl objeven nový neznámý svět. Ameriku obývali pouze Indiáni a neměli tušení, co je čeká. Zprávy o tom, že Kryštof Kolumbus objevil Ameriku, se rychle šířily a mnoho Španělů zde chtělo zbohatnout, dostat půdu a nebo začít nový život.\n\nŠpanělé ihned rozpoznali možnost získání nových území a tak začali dobývat Karibik. Původní obyvatelé, Indiáni, zde žili primitivním způsobem a proti Španělům se nezmohli na nějaký větší odpor. Postupně byly karibské ostrovy dobyty a začali se zde usazovat Evropané. Většina Indiánů zemřela buď násilnou smrtí, nebo na nemoci, které sem zavlekli Evropané. Toto dobývání stálo životy desetitisíců Indiánů a většina jejich historických památek byla zničena. Evropané si mysleli, že Indiáni na pevnině budou stejní, i když se objevovaly legendy, které mluvily o velkém království na západě.\n\nDne 8. února 1517 vyslal Velásquez, guvernér Kuby, Franciska Hernándeze de Córdoba na výzkumnou cestu na západ, kde měl hledat poklady. Sotva Cordóba vyplul na otevřené moře, zahnala ho bouře do neznámých končin. O tři týdny později doplul k nehostinnému pobřeží. Když vystoupil se svými vojáky na pevninu, objevil k svému úžasu indiánskou civilizaci, o níž neměl nikdo ani tušení. Stály tam kamenné domy a bohatě zdobené chrámy podobající se pyramidám. Obyvatelé té země nosili obleky z barevných bavlněných látek.\n\nCordóba přistál na poloostrově Yucatán, přesně na západ od Kuby. Objevil tam nejskvělejší předkolumbovskou americkou civilizaci, civilizaci Mayů. Na rozdíl od povolných Aravaků, obývajících Karibské ostrovy, byli Indiáni na pevnině velmi bojovní. Sprškou kamenů a šípů zahnali Cordóbu a jeho vojáky na útěk. Cordóba se potom vydal kolem poloostrova, ale také na pobřeží Campeche, státu na jihovýchodě Mexika, narazil na tak nepřátelské Indiány, že utrpěl velké ztráty a rozhodl se vrátit na Kubu. O rok později dne 1. května 1518, vyslal Velásquez na tutéž cestu druhou výpravu, pod velením Juana de Grijalva. Ten se dostal až do dnešního Tabaska a narazil na přátelské Indiány, s nimiž si mohl pohovořit. Tady se dověděl o zemi jménem Mexiko, mocném státě ve vnitrozemí, kde je prý ohromné množství zlata.\n\nTři sta kilometrů odtud v Tenochtitlánu, hlavním městě Aztéků, Moctezuma II. celý měsíc sledoval každý Grijalvův krok. Rychlí poslové mu podávali podrobné zprávy o jeho lodích, o počtu ozbrojených mužů a o dalších zajímavostech. Moctezuma chtěl vědět stále víc, neboť příchod neznámých mužů se přesně shodoval s věštbou o návratu boha Quetzalcoatla. Bílá pleť, vousy a nadpřirozené zbraně Španělů přesně odpovídaly indiánské legendě. Věštba říkala, že se Quetzalcoatl vrátí v roce Ce Acatl, tedy příštího roku. Bůh se zřejmě chystal znovu usednout na svůj trůn. Bylo třeba přivítat ho velice přátelsky - Moctezuma byl teď středního věku a bude-li mu osud přát, podaří se mu boha přimět k tomu, aby se vrátil až po jeho smrti. Moctezuma vyslal své vyslance do Tabaska, aby mu přinesli zprávu o bílých mužích. Vyslanci mu vyprávěli o obrovských domech na vodě. Cizinci také Aztékům řekli, že se brzy vrátí. Teď Moctezuma věděl, že se Quetzalcoatl vrátí.\n\nTeď, kdy se zdálo, že zprávy o bájném království na západě odpovídají pravdě, chtěl si guvernér Velásquez tuto zemi podrobit. V největším spěchu sestavil novou, mnohem větší výpravu, jejímž vedením nakonec pověřil Hernanda Cortése. Cortés, který na takovou příležitost už dlouho čekal, zastavil celý svůj majetek a uhradil valnou část nákladů. Když bylo všechno připraveno, vydal se Cortés 18. února 1519 na moře. Vezl s sebou na jedenácti lodích 550 vojáků, patnáct koní, deset mosazných děl, kuše a arkebuzy.\n\nCortés zamířil k ostrovu Cozumel před pobřežím Yucatánu. Když tam dorazil, zjistil, že část jeho mužů tam přistála už před ním a Indiány oloupila. Pobouřen tímto neodpovědným jednáním povolal k odpovědnosti tvrdohlavého Pedra de Alvarada a poručil, ať je majetek Indiánům vrácen. Cortés dbal vždy na zachování diplomatických zvyklostí. Cortés potřeboval doplnit zásoby a zamířil do Tabaska. Zdejší Indiáni však Cortése napadli a měli značnou početní převahu. Avšak evropská taktika a zbraně zvítězily nad Indiány. Indiánští náčelníci odpřisáhli, že se stávají poddanými španělského krále, a přijali křesťanství. Potom obdarovali Španěle mnoha dary. Mezi dary pro Cortése bylo také dvacet dívek z Tabaska. Jedna z nich, zvaná Malinche, se stala Cortésovou milenkou a porodila mu i syna. Chápavá Malinche se brzy naučila španělsky a dávala Cortésovi cenné rady ohledně Aztéků. Cortés byl natolik chytrý, aby jí důvěřoval a dbal vždy na její rady.\n\nCortés a jeho muži přistáli u nehostinné části mexického pobřeží. Nazvali toto ploché, písečné, moskyty zamořené území Tierra Caliente. Teplé, páchnoucí bažiny pro ně byly utrpením. Proto Cortés odvedl svůj oddíl dál k severu, do příjemnějších končin. Tam se osvobodil s Velásquezova jařma. Dal se zvolit za kapitána a nejvyššího soudce nové kolonie - od té chvíle neuznával kraj, kde leží dnešní Veracruz, jinou autoritu než autoritu španělského krále Karla V. Aby měl jistotu, že ho vojáci budou následovat, dal potopit všechny lodě.\n\nMezitím ho navštívili vyslanci jednoho náčelníka z totonacké federace slučující městské federace této oblasti. Stěžovali si, že na ně Aztékové jako na vazaly nakládají nesnesitelná břemena, a žádali o pomoc. Chytrý Cortés poznal, že se mu naskýtá příležitost posílit své oddíly, početně tak slabé. Určitě zde sídlí ještě další kmeny, jež musejí odvádět Aztékům daně a jsou stejně nespokojené jako totonačtí Indiáni. Poradili Cortésovi, aby táhl na Tlaxcalu, jejíž obyvatelé cítí k Aztékům rovněž nepřátelství.\n\nŠpanělé opustili Cempoalu uprostřed srpna roku 1519 a o čtrnáct dní později dorazili do Tlaxcaly. Její obyvatelé nebyli Aztéky nikdy podrobeni, a proto Cortésovi, který vyjednával s Moctezumovými posly a totonackými Indiány, vazaly Aztéků, příliš nevěřili. Jejich postoj byl jasný: \"Zabijeme ty bohy a jejich maso sníme\". A bez váhání na Španěly zaútočili.\n\nCortésovy oddíly byly co do počtu beznadějně slabší a navíc narazily tentokrát na protivníka, který byl mnohem bojovnější než pobřežní kmeny a dovedl lépe vládnout zbraněmi. Zvlášť účinné byly v rukou zkušených Indiánů vrhače kopí. Cortés měl však na své stráně jednu obrovskou výhodu - děla. Každá střela z děla pobila další desítky Indiánů. Boj potom pokračoval a Španělé zvítězili. Indiáni se Cortésovi vzdali se slovy: \"Učinili jsme vše, abychom tebe a tvé průvodce zabili, ale naši bozi jsou proti tobě bezmocní\". Tlaxcalané Cortése ve svém městě přivítali a obdarovali ho. Podpora tohoto kmene byla pro Cortése velkou výhrou, neboť věrnější a odhodlanější spojence nikdy nenašel.\n\nZa Cortésova pobytu v Tlaxcale se Moctezuma znovu ozval. Tentokrát pozval Španěly do Tenochtitlánu a navrhl, aby se tam vydali přes Cholulu. Cholula byla svatým městem boha Quetzalcoatla. Kromě čtyř set chrámů tam byla pyramida větší než Cheopsova (Chúfevova) v Egyptě. Tlaxcalští spojenci Cortése varovali, že cesta přes Cholulu je léčka. Když Cortés přesto pozvání přijal, dali mu na cestu 600 bojovníku jako tělesnou stráž. Teď už dělila Španěly od jejich cíle Tenochtitlánu, vzdáleného 130 kilometrů, pouze Cholula. Její obyvatele, kteří ho přivítali před městem, pobouřila přítomnost úhlavních nepřátel, Tlaxcalanů. Cortés proto poručil svým spojencům, aby zůstali mimo hranice města, zatímco on sám se ubytoval v chrámové čtvrti.\n\nŠpanělští vojáci si začali všímat některých znepokojivých znamení. Určité městské ulice přehrazovaly barikády a na plochých střechách domů byly navršeny hromady kamení, které mohly sloužit jako zbraň. Malinche Cortése varovala, že se Indiáni chystají Španěly pobít. Cortés reagoval okamžitě. Pozval všechny bojovníky, náčelníky a hodnostáře do chrámového okrsku. Předtím rozmístil strategicky děla, některá mířila na náměstí, jiná na přístupové ulice. Všechny městské brány obsadili španělští kopiníci. Když se dav shromáždil, obvinil je ze zrady. Potom zahájili Španělé palbu a pěšáci se s tasenými meči vrhli na indiány, zatímco kopiníci blokovali ústupové cesty. Cholulští bojovníci běželi na pomoc svým druhům, ale španělští dělostřelci je kosili svou palbou z děl. Pak zaútočili ještě Tlaxcalové a napadli Cholulany zezadu.\n\nTeď už byla cesta na Tenochtitlán volná.\n\nPouhý jeden týden a 60 kilometrů dělily Cortése od Moctezumy. Dne 1. listopadu 1519 opustili Španělé Cholulu, truchlící město. Po třiceti kilometrech před sebou spatřili obě slavné sopky, Popocatépetl a Ixtacihuatl s dvěma vrcholky. Cortésova trasa vedla přímo mezi těmito zasněženými vrcholky, které se tyčí do výšky přes 5000 metrů. Když nastala noc, utábořilo se vojsko asi deset kilometrů od průsmyku. Druhý den ráno stoupali dál. Odtud měli výhled na celé Mexické údolí.\n\nMoctezuma přivítal Španěly před městem. Širokou ulici, po které ho nesli ve zlatých nosítkách posázených klenoty, lemovali šlechtici. Zelený baldachýn, ozdobený ocasními pery posvátného ptáka kvesala, ho chránil před sluncem. Před nosítky zametali dvořané zem a kladli na ni bavlněné koberce. Šlechtici klopili oči, když kolem nich nesli panovníka chystajícího se přivítat cizince, které sem přes moře poslalo nebe. Mexickou verzi tohoto historického setkání zapsal Bernardino de Sahagún.\n\n\"Je pravda, že jsi Montezuma? zeptal se Cortés. A král řekl: Ano jsem Montezuma. Potom vstal, aby Cortése pozdravil. Předstoupil, hluboce se uklonil a pronesl tato slova: Pane jsi unaven. Cesta tě vyčerpala, ale nyní jsi dorazil na zemi. Přišel jsi do svého města. Přišel jsi usednout na svůj trůn, pod jeho baldachýn. Králové před tebou, tvoji zástupci, ho střežili a uchovali pro tvůj příchod... Znají králové osud těch, jež zanechávají po sobě, svých potomků? Kdyby se tak mohli dívat? Kdyby mohli vidět, co vidím já! Ne, já sním... Teď tě přece vidím. Stojím naproti tobě. Pět, deset dnů jsem byl na smrt nemocen, zatímco moje oči hleděly do říše tajemství. A teď si přišel z mraků a mlhy, abys usedl na svůj trůn. Tak to prorokovali králové vládnoucí tvému městu – a teď se to stalo skutečností. Vrátil ses k nám, sestoupil jsi z nebe. Odpočiň si a ujmi se svého paláce. Buď vítán ve své zemi, můj bože! Cortés odpověděl: Řekněte Montezumovi, že přicházíme jako přátelé.\"\n\nŠpanělé se ubytovali v překrásném paláci na hlavním náměstí. Moctezuma jednal s Cortésem s vybranou zdvořilostí, ale ten se měl stále na pozoru. Po týdnu pojal Cortés odvážný plán. Rozhodl se krále zajmout a překvapivě se zmocnit vlády nad Aztéky. Moctezuma měl panovat dál jen formálně, jako loutka v jeho rukou. Tento plán uskutečnil Cortés tak, že se s třiceti muži a Malinche vydal do královského paláce. Tam prohlásil, že krále odvede do svého sídla, aby ho tam mohl střežit. Moctezuma se vzpouzel, ale když Malinche řekla, že pokud nepůjde, bude zabit, souhlasil. Poté musel Moctezuma odpřisáhnout věrnost králi Karlu V.\n\nCortésovi se donesla zpráva, že připlul silný španělský oddíl pod vedením Pánfila de Narvaéze, aby zúčtoval s rebely. To mohlo být pro Cortése nebezpečné, protože mnoho vojáků shromažďovalo zlato. Proto přenechal velení nad Tenochtitlánem Alvaradovi a vydal se s více jak polovinou mužů (přibližně 260) proti Narvaézovi, který měl k dispozici 900 mužů. Pod ochranou noci a prudkého deště se Cortésovi podařilo Narvaéze překvapit a porazit. Během boje se však Cortésovi donesla hrozná zpráva.\n\nZa Cortésovi nepřítomnosti Alvarado dovolil Aztékům, aby slavili velký svátek toxcatl, během něhož nosili sochu Huitzilopochtliho (aztéckého boha) od jednoho chrámu ke druhému. V den oslav se tisíce neozbrojených Aztéků, ozdobených pery a vzácnými drahokamy, sešly na hlavním náměstí k rituálnímu tanci. Alvarado buď dostal strach, a nebo bohaté ozdoby tanečníků vzbudily jeho chtivost a dal signál k útoku. Krvavý masakr, který zde nastal, stál život skoro celé aztécké mládeže a šlechty. Alvarado a jeho muži utekli zpátky do paláce, kde je rozzuření obyvatelé Tenochtitlánu začali obléhat.\n\nKdyž se Cortés vrátil do města, panoval tam mrtvý klid. Cortés měl výbornou náladu. Nemusel si cestu na zpět probojovat, jak se obával. Z kubánských oddílů k němu přeběhlo tolik vojáků, že se jeho vojsko ztrojnásobilo. Neuvědomil si však, že muž zaručující jeho nezranitelnost je bezmocný. Nejvyšší rada už totiž hledala Moctezumova nástupce. Cortés, který si přál, aby se ve městě opět konal trh, propustil ze zajetí králova bratra Cuitláhuaca. Tím dal Aztékům nového vůdce, pod jehož vedením Indiáni hned příští den na Španěly zaútočili. Jejich zuřivost Španěly překvapila:\n\n\"Nepomáhala ani děla, ani arkebuzy, ani kuše, ani boj muže proti muži. Bojovali dál se stále větší urputností a jejich řady byly stejně husté jako na začátku\"... napsal Díaz.\n\nPátého dne vyzval Cortés Moctezumu, aby svému lidu řekl, že Španělé odtáhnou, když jim zajistí volný odchod z města. Moctezuma s ním souhlasil jen váhavě, protože věděl, že už nic nepořídí - jeho bývalá moc přešla na jeho bratra. Moctezuma vystoupil na střechu paláce. Bojová vřava ustala. Sotva však začal mluvit o Španělech, kteří stáli z obou stran vedle něho, ozval se zuřivý výkřik. Tři kameny zasáhly Moctezumu, jeden z nich smrtelně do spánku.\n\nCortés poznal, že šance Španělů na přežití bude tím menší, čím déle zůstanou ve městě. Musejí se probít přes jezero na pevninu. Nejkratší cesta na západ do Tacuby byla dlouhá pouze tři kilometry. Cestou však bylo potřeba překonat osm kanálů, přes které teď nevedly mosty, protože je Aztékové strhli. Cortés dal sestrojit přenosný most, pomocí něhož chtěl kanály zdolat. Svůj plán uskutečnil v den Moctezumovy smrti.\n\nV noci 30. června 1520, která je známá jako La Noche Triste (strašná nebo smutná noc), se armáda vykradla z paláce. Španělé se pokusili projít prázdným městem pod ochranou temnoty, ale Aztékové zanedlouho začali bít na poplach. Kněží bušili do bubnů, že se to rozléhalo do celého údolí. Jezero bylo plné kánoí, které se snažily Španělům odříznout cestu. Přenosného mostu se Španělé museli vzdát. Aztékové na ně házeli z kánoí kameny a vrhali šípy a kopí. Mrtvoly koní, lidská těla, děla a odvlékané poklady tvořily teď mosty, po nichž vojáci přecházeli z jednoho úseku na druhý. Cortés, krvácející z mnoha ran, se dostal na pevninu, v bezpečí byla i Malinche. V nesnázích se octl Alvarado a jeho vojáci. Cortés cválal na koni zpátky a probojoval se k poslednímu mostu, na jehož druhé straně stál Alvarado obklíčen Indiány. Alvarado zapíchl kopí do spleti těl a kánoí před sebou a mohutným skokem se přehoupl na druhou stranu.\n\nV následujícím rozbřesku oba viděli, jaké ztráty při průlomu utrpěli. Zemřelo přibližně 600 Španělů a tisíce indiánských spojenců. Podle legendy se Cortés otočil a hořce se rozplakal nad cypřišem, který stojí dodnes v Mexiku a připomíná tuto událost.\n\nŠpanělé museli urazit téměř 200 kilometrů, aby se dostali ke svým tlaxcalským spojencům. Aztékové je však pronásledovali a došlo k bitvě u Otumby. Španělští pěšáci drželi pozice a odráželi další a další útoky Aztéků. Cortés osobně velel kavalérii, která neustále útočila na Aztéky. Situace byla pro Španěly zoufalá, protože Aztéků bylo příliš mnoho.\n\nCortés si ale všiml Aztéckého velitele, a když ho zabil, tak Aztécká armáda utekla z bitvy. Po této bitvě zbylo Cortésovi pouhých 20 koní. V Tlaxcale ho přivítali a slíbili mu vojenskou pomoc. Ovšem Španělé museli přijmout jejich podmínky. Podmínky zněly takto: nebudou muset platit žádné peníze španělskému králi, dostanou pod svou kontrolu město Cholula, budou mít právo postavit v Tenochtitlánu pevnost a tím budou mít nad městem kontrolu.\n\nCortés musel tyto podmínky přijmout. Bez Tlaxcaly měl jen malou šanci přežít. Přijal podmínky jménem španělského krále Karla V.\nBohužel pro Tlaxcalu, Španělé neměli po dobytí Tenochtitlánu v plánu tyto podmínky dodržovat. Když tlaxcaltští bojovníci pomohli dobýt Tenochtitlán, Španělé ustanovili nové zákony a nová pravidla. Čtyřicet let po dobytí Tenochtitlánu museli Tlaxcaltékové odvádět Španělům stejné peníze, jako každý jiný.\n\nCortés se začal okamžitě připravovat na definitivní dobytí Tenochtitlánu. Přípravy skončily po deseti měsících. Díky podpoře ze Španělska měl teď dohromady 86 jezdců, 118 střelců z kuší a arkebuz, 700 mužů s meči a píkami a 18 děl. Také měl k dispozici 75 000 tlaxcalských bojovníků. Této armádě čelili aztékové v počtu 250 000 bojovníků vyzbrojených meči, dřevěnými kyji, kopími a sekerami. Tentokrát Cortés postupně útočil na všechna aztécká města v okolí Tenochtitlánu. Mezitím ve městě vládl Cuauhtémoc, neboť Cuitláhuac zemřel na spalničky. Cortés zablokoval všechny přístupové cesty k městu. Potom jeho společníci Alvadaro a Olid uzavřeli vodovod vedoucí do hlavního města z Chapultepeku.\n\n10. května 1521 podnikl Cortés útok ze tří stran. Z jihu postupoval Pedro de Alvarado se 30 jezdci, 150 pěšáky a 25 000 Tlaxcalany. Z jihozápadu se do města pokoušel dostat Cristóbal de Olid se 33 jezdci, 18 střelci z kuší, 150 pěšáky a 25 000 Tlaxcalany. Ze třetí strany, z jihovýchodu, se dobýval Gonzalo de Sandoval se 24 jezdci, 4 arkebuzíry, 13 střelci z kuší, 150 pěšáky a 30 000 indiánskými spojenci. Čtvrtá cesta byla ponechána Aztékům pro únik, ale tuto možnost nevyužil téměř nikdo. Zbytek španělských vojáků útočil pod velením Cortése. Ten na jezero spustil brigantiny, na které byly umístěny děla a arkebuzy. Aztékové vyslali 500 kánoí, aby zaútočili na Španěly a jejich indiánské spojence na hrázích, ale Cortés proti nim nasadil své brigantiny. Jejich posádky ničily kánoe po desítkách. Zanedlouho v Tenochtitlánu žádné kánoe nezůstaly. Cortesovi vojáci zjistili, že jim v postupu brání zvětšené předěly v hrázích. Za průrvami vystavěli Aztékové kamenné zdi. Španělští dobyvatelé postupovali velice pomalu, protože Aztékové za sebou ničili mosty a z každého domu udělali pevnůstku. Vždy, když Cortés postoupil vpřed, použil materiál z rozbitých domů na opravu cest. Cortés byl jednou dokonce i zajat, ale Cristobal de Olid ho dokázal včas vysvobodit. Aztékové prováděli protiútoky, ale španělské střelné zbraně odsoudily každý jejich pokus k nezdaru. Když viděli, že mají vojensky Španělé navrch, začali využívat psychickou válku - svému bohu válek Huitzilpochtlimu obětovali podle svých zvyků zajatce. Pohled na Aztéky rvoucí srdce z hrudi zajatcům vzbuzoval ve Španělech hrůzu. Cortés neustále nabízel Cuauhtémocovi smír, ale ten každou nabídku odmítl. Obyvatelé Tenochtitlánu umírali po stovkách kvůli spalničkám, které sem španělští vojáci přivezli. V srpnu byli Aztékové také díky nedostatku potravy na konci sil. Cortés 13. srpna dobyl jejich poslední opevnění, což znamenalo zkázu Aztéků. Indiánští spojenci Španělů jako by v tu chvíli zdivočeli. V Tenochtitlánu se rozpoutal hrozný masakr, kde zahynulo odhadem 100 000–150 000 lidí. Zbytky lidí si Tlaxcalané odvedli jako oběti pro svého boha. Tenochtitlán byl z velké části zničen, ale na jeho základech bylo postaveno hlavní město Mexika – Mexico City.\n\nDobytí Tenochtitlánu je někdy označováno za hlavní epizodu v dobývání Střední Ameriky, ale toto dobývání je komplexnější a trvalo ještě tři roky než Cortés dobyl celou Střední Ameriku.\n\nPo pádu Tenochtitlánu byly ještě skoro všechny středoamerické kultury v plném rozkvětu. Tlaxcaltékové začali expandovat a dožadovali se území, které jim bylo slíbeno ve smlouvě. Purepechasové a Mixtecové byli šťastní, že Tenochtitlán padl a že jejich úhlavní nepřátelé jsou zničeni. Na západ od aztéckého území panovník (\"cazonci\") rozlehlé Taraskánské říše Tangáxuan II. vyslal k vítězným Španělům své vyslance se zlatem, aby jim jejich prostřednictvím pogratuloval k vítězství. Taraskové („vyznavači ohně“) byli, stejně jako mnozí jiní, dlouholetými nepřáteli Aztéků, a úspěšně bránili v jejich expanzi dál na západ. Taraskové sídlili v centrální planině dnešního státu Michoacán na nesmírně rozsáhlém území, podle všeho i větším, než měli Aztékové. Aztékům se nikdy nepodařilo si Tarasky podrobit a dokonce aztécký panovník uznával taraskánského krále za sobě rovného. Tangáxuan však ale ještě netušil, že dobývání a zlato Španělům imponuje mnohem víc, než jen dobré vztahy s indiány, a že to bude on sám, kdo bude dalším na řadě. Španělé postupovali obdobně jako v případě Aztéků. Pod vedením Cristóbala de Olid byly španělské jednotky vyslány k Tzintzuntzanu, hlavnímu městu Taraskánského státu. Zaskočení Taraskové v počtu 100 000 bojovníků se ale nezmohli k ozbrojenému odporu a Tangáxuan se podvolil španělské nadvládě. Uzavřel zvláštní dohodu se Španěly, která ustanovovala Cortése jako Tangáxuanova spoluvládce, oba muži se měli společně podílet o vládu nad Michoacánem a jeho obyvatelé jim měli vyplácet daně půl na půl. Když ale španělská výprava pod vedením Nuña Beltrána de Guzmán prozkoumávala důkladněji oblast, conquistador odhalil, že Tangáxuan je fakticky jediným opravdovým vládcem říše. Tangáxuan byl zajat a popraven a jeho mrtvé tělo bylo vhozeno do řeky Lermy. Tím ale období násilí a nepokojů teprve začalo. V průběhu následujících let byly španělskou vládou na taraskánský trůn dosazováni loutkoví vládci a území bylo postupně pokřesťanštěno misionáři. To už ale Španělé věnovali pozornost dalším výbojům.\n\nTrvalo ještě dalších 60 let než byla Střední Amerika plně podrobena. Španělské úplné dobytí Yucatánu trvalo 170 let. Od 16. do 19. století vedli Čičimekové, kočovné skupiny ze severního Mexika a Texasu, války proti Španělům. Čičimekové byli téměř vybiti. Dnes jich tvoří pouhých 600 osob.\n\nHlavním důvodem, proč středoamerické kultury padly, byly evropské nemoci. Ty zapříčinily smrt až 75 % indiánského obyvatelstva a podlomily tak všechny indiánské kultury, včetně těch, kteří uzavřely se Španěly spojenectví.\nEvropané se dlouho nemohli rozhodnout, zda mají s Indiány zacházet jako s lidskými bytostmi, zda mají nesmrtelnou duši a zda je mají křtít. Teologové se brzy usnesli, že Indiáni mají nesmrtelnou duši a že je třeba obrátit je na pravou víru. I tak byli Indiáni využíváni jako otroci. K břemenům, které Indiánům ukládali světští páni, se družila břemena církevní. Křesťanští mniši většinou chránili Indiány před krutostí conquistadorů, ale když šlo o Boha, dokázali být krutí i oni. Je potřeba zmínit způsob, jak \"přesvědčovali\" původní obyvatele k víře: Když se nechtěli poddat, pověsili je po třinácti za krk na břevno, tak, aby se špičkami nohou sotva dotýkali země. Pak pod nimi udržovali oheň, dokud nezemřeli. Když je křik obětí příliš rušil, nezabili je rovnou, ale dali jim roubíky. Třináct obětí proto, aby byl jeden za každého apoštola a jeden za Krista. Tak šířila římská \"církev\" svou \"víru\" mezi indiány.\n\nNejstrašnější následek španělské kolonizace však byly evropské nemoci - neštovice, spalničky a chřipka, proti nimž neměli Indiáni obranné látky. V Mexiku se často opakovaly epidemie, které kosily statisíce Indiánů a sužovaly Mexiko ještě dvě staletí. Po dlouhá staletí žilo v Mexiku méně lidí než před příchodem Evropanů. Přesto mnoho Indiánů splynulo se španělskou kulturou a vytvořilo základ dnešního obyvatelstva Mexika.\n\n\n"}
{"id": "343777", "url": "https://cs.wikipedia.org/wiki?curid=343777", "title": "Životická tragédie", "text": "Životická tragédie\n\nŽivotická tragédie je označení odvetné akce nacistických bezpečnostních složek v roce 1944 proti obyvatelům obce Životice (dnes součást Havířova).\n\nPříčinou tragédie byla přestřelka mezi partyzány a gestapem 4. srpna 1944 v životické hospodě Isidora Mokrosze (partyzáni napadli příslušníky gestapa, kteří zde zrovna byli). Při této přestřelce byli zabiti tři příslušníci gestapa, jeden partyzán a hostinský.\n\nV odvetě za tuto akci byla obec 6. srpna ráno obklíčena a byli zastřeleni všichni muži, kteří neprokázali německou státní příslušnost. Dohromady bylo zastřeleno 36 lidí z Životic, Horní a Dolní Suché a Horního Těrlicka. Národnostně se jednalo o 28 Poláků a 8 Čechů. Gestapo při tomto zásahu nemělo občany nijak vytipováno, proto lidé, kteří se tou dobou nacházeli mimo území obce, zastřeleni nebyli. Dalších 31 lidí bylo gestapem odvedeno do koncentračních táborů, odkud se vrátili jen čtyři. Těla zastřelených byla odvezena do Orlové, kde byla pohřbena do hromadného hrobu na židovském hřbitově.\n\n24. června 1945 byla těla exhumována a převezena zpět do Životic, kde byla pohřbena. 25. září 1949 byla nad hrobkou odhalena mohyla, jejímž autorem byl karvinský akademický sochař a malíř Franciszek Świder. V současnosti je Životický památník připomínkou obětí této tragédie a zároveň muzeem protinacistického odboje na Těšínsku.\n\nPamátník životické tragédie\nPadlých hrdinů 47a\n736 01 Havířov - Životice\n\n"}
{"id": "343782", "url": "https://cs.wikipedia.org/wiki?curid=343782", "title": "Peter Štyvar", "text": "Peter Štyvar\n\nPeter Štyvar, někdy chybně uváděn jako Peter Štyvár, (* 13. srpna 1980) je slovenský fotbalista, hrající za klub FK Fotbal Třinec. V roce 2009 odehrál dva zápasy za slovenskou fotbalovou reprezentaci.\n\nPeter Štyvar je odchovancem klubu FK Rožňava.\n\nV sezoně 2006/07 vstřelil za AS Trenčín 3 branky a za MŠK Žilina 10 branek.V sezoně 2007/08 skončil na třetím místě v tabulce střelců s 15 brankami.\n\nV A-mužstvu Slovenska odehrál v únoru 2009 dva zápasy na turnaji Cyprus International Tournament. Debutoval 10. února v Limassolu proti týmu Ukrajiny (prohra 2:3).\n\n\n"}
{"id": "343785", "url": "https://cs.wikipedia.org/wiki?curid=343785", "title": "Jindřich Maudr", "text": "Jindřich Maudr\n\nJindřich Maudr (10. ledna 1906, Praha – 1. května 1990) byl československý zápasník, olympionik. Získal stříbrnou medaili na olympiádě 1928 v Amsterdamu v řecko-římském zápase v bantamové váze. Účastnil se také olympiády 1932 v Los Angeles, kde v kategorii do 62 kg vypadl ve čtvrtém kole. Na mistrovství Evropy 1931 získal bronzovou medaili.\n\nSe zápasem začínal v AFK Vršovice (později Bohemians) kam ho roku 1923 přivedli kamarádi Sedmera a Komárek. Nejprve ho nechtěli ani přijmout pro jeho drobnou postavu. Nakonec ho ovšem náčelník Václav Zvěřina přijal. Již o rok později, konkrétně 27. května 1924 se stal dorosteneckým mistrem republiky. V roce 1926, ještě jako nováček, uspěl na mistrovství republiky dospělých, když porazil i vynikajícíhoJana Bozděcha. V roce 1927 si již zajistil titul Mistra republiky v bantamové váze (56 kg) a tím se dostal do nominačních bojů na Olympijské hry do Amsterdamu. V nominačních závodech posléze porazil všechny své největší soupeře Bozděcha, Niče a Zemana a tak mohl odcestovat do holandské metropole.\n\nMaudr se od počátku turnaje prosazoval bojovností a aktivním pojetím zápasu. Postupně porazil Dána Anderssona, Holanďana van Maarena a následně i Mistra Evropy Itala Gazziho, což bylo označeno za největší překvapení turnaje. Pokračoval výhrou nad Švédem Lindöfem a ve finále jej čekal Němec Leucht. Maudr po vyrovnaném boji podlehl soupeři na body a získal stříbrnou medaili.\nDvacetiletý Maudr se stal rázem velmi populárním. Na uvítanou mu vyhrávala dechovka Elektrických podniků, kde byl zaměstnán a dočkal se i slavnostního přijetí od legendárního Josefa Šmejkala v Mnichovicích.\n\nNa domácím Mistrovství nastoupil Maudr ve váze pérové do 61 kg. Porazil postupně francouze Molleta a dána Schacka. Poté ovšem podlehl mistru Evropy Pihlajamäkimu z Finska. V rozhodujícím utkání porazil Maďara Zomboryho a získal bronzovou medaili. Na tomto championátu byl naším jediným medailistou.\n\nNa Olympijské hry do Los Angeles mohl odjet z důvodu špatné hospodářské situaci svazu jen díky veřejné sbírce. \nV prvním kole porazil švéda Lindöfa a ve druhém japonce Kaseho. Následovala ovšem porážka od němce Ehrla a fina Koskeli. Na Maudra tak zbylo čtvrté místo.\n\n\n\n"}
{"id": "343788", "url": "https://cs.wikipedia.org/wiki?curid=343788", "title": "Platónovo pojetí demokracie", "text": "Platónovo pojetí demokracie\n\nPlatónovo pojetí demokracie představuje hodnocení a zejména kritiku athénské formy demokratického zřízení. \n\nV řeckých obcích dosáhla demokracie svého největšího rozkvětu v 5. a 4. stol. př. n. l. Vláda lidu byla realizována skrze dvě instituce: \n\nSchůze lidového sněmu se konaly nejméně čtyřicetkrát do roka. Účast jednotlivých členů na něm byla honorována platem. Členy sněmu se mohli stát svobodní athénští občané, kteří mohli nosit zbraň a byli starší 21 let. Mezi lid se v Athénách nepočítali cizinci, ženy a otroci. Například před začátkem Peloponéské války (roku 431 př. n. l.) žilo v Attice kolem 200 000 dospělých jedinců, z toho bylo 20 – 25 000 občanů mužského pohlaví, 80 000 otroků a 25 000 cizinců \"(metoiků).\" \n\nSněm disponoval nejen zákonodárnými, ale také výkonnými a soudními pravomocemi. Mohl využít i institutu tzv. ostrakismu pro vyhnání populárních politických osobností za hranice země na 10 let, což byla prevence před možným využitím jejich popularity ke svržení demokratického zřízení.\n\nLidový soud byl tvořen 6 000 volenými občany starších 30 let. Náhradníci pak tvořili z tohoto počtu 1 000 osob, zbylých 5 000 bylo přiděleno k 10 soudním sborům (1 tak čítal 500 občanů). Rozhodování probíhalo formou veřejných trestních žalob a soudní tribunály měly také pravomoci odvolacích soudů v občanskoprávních sporech.\n\nAbsence dělby moci v této demokracii významně posilovala sílu lidu. Orgány, které jsou v dnešních formách demokracie nazývány jako výkonné (exekutivní), měly v athénské demokracii obdobu v instituci známé jako Rada pěti set \"(bulé)\", která ale nebyla skutečnou vládou, ale spíše jen výkonným výborem během shromáždění. Každá z 10 administrativních jednotek Athén \"(fýl)\" nominovala do Rady pěti set 50 svých občanů. Předseda rady byl volen každý den losem a nikomu nebylo umožněno zastávat tuto funkci déle než jeden den v životě. Rada v podstatě řídila práci úředníků a fungovala tak spíše jako zmocněnec sněmu, než jako nezávislý orgán. Druhou její úlohou byla příprava návrhů usnesení pro sněm. Celý veřejný sektor v Athénách byl dovršen prací úředníků, kteří byli voleni na jeden rok a bez nároku na plat za svoji práci pro obec.\n\nDůležitým faktorem pro fungování demokracie v Athénách byl fakt, že se všichni občané mohli osobně znát a shromažďovat se na sněmech. Tento jev byl někdy přínosem, jindy však i nevýhodou systému, zejména tehdy, když sněm podlehl ve svých soudních rozhodnutích vlivu velmi obratných řečníků a vůdců \"(demagogů)\".\n\nSvůj pohled na demokracii vtělil Platón, který byl athénským občanem, do 8. knihy dialogu Ústava, v níž zmiňuje čtyři formy \"pomýlených\" státních zřízení. \n\nVětšinu textu v dialogu věnuje obhajobě pro něj nejlepšího zřízení, kterým je \"aristokracie\" (timokracie). Ta postupně degeneruje směrem k horším formám vlády. Každé takové formě pak Platón přiřazuje odpovídající typ člověka (lidských vlastností) a ukazuje mechanizmus, jakým se horší zřízení vyvíjí z předchozího lepšího.\n\nPodle Platóna se demokracie rodí, poté co zdegenerovala oligarchie, tedy vláda malé skupiny bohatých. Všechny systémy si nesou imanentně v sobě prvky svého konce. Principem oligarchie je \"toužení po bohatství\", které společnost rozděluje na úzkou skupinu bohatých a velký zbytek nemajetných. Nevýhodou bohatství je to, že oslabuje statečnost těch, kteří jím disponují, a tak není složité, aby se velká část chudých (např. s pomocí demokratů z jiné obce) chopila moci a bohaté svrhla. Nově vzniklé zřízení pak stojí na \"principu absolutní rovnosti všech členů obce\". Platón demokracii přiřazuje hlavní charakteristiku, kterou je neomezená svoboda - „uspořádat život tak, jak se komu líbí.“ Tato vlastnost je pak určující v chování jedinců. Člověk žijící v oligarchii byl střídmý a svou vášnivost asketicky usměrňoval ve prospěch jediného cíle, totiž shromažďování bohatství. Naopak občan žijící v demokracii směřuje své konání k dennímu potěšení, nechce uspokojování svých potřeb odkládat za žádnou cenu, ať by to bylo poznání, čest nebo bohatství. Ale tento princip svobody také přinese demokratickému zřízení konec. Ve společnosti totiž dochází k oslabení autority a vzrůstu anarchistických tendencí. Respekt a autorita se hroutí nejen v politické sféře, ale také v rodině, výchově, v oblasti mezilidských vztahů a dokonce i v poměru lidí ke zvířatům. \nDemokracie zaniká a rodí se nová forma zřízení - tyranie.\n\nNejvětší slabinou demokracie je to, že hlavní slovo a moc získává skupina demagogů - trubců . Ti totiž prezentují vůdčí elitu každé demokracie:\nVyjma trubců jsou v demokracii zastoupeny další dvě skupiny lidí, které jsou trubci vtahovány do sporu. Jedná se o bohaté, kteří jsou vykořisťováni trubci. Avšak, aby trubci dosáhli svých vytoužených cílů, musí nejdříve na svou stranu přitáhnout hlas lidu. \n\nBohatí se začínají bát a instinktivně bránit, což způsobuje v lidu pocit ohrožení. Takže ten si zvolí ze svých dosavadních vůdců vyvoleného ochránce, který na sebe v pravý čas připoutá veškerou moc. Demokratický řád se tak vnitřní logikou změní v \"tyranii\", dle antických myslitelů, v nejhorší formu vlády.\n\n\nZa svůj první bod kritiky je Platón sám kritizován z nepřátelství k demokracii . Druhá kritika může být považována za náznak analýzy skutečného fungování demokratických systémů, vycházející ze zkušenosti.\n\nPo skončení peloponéské války představitelé vítězné nedemokratické Sparty vybrali 30 athénských aristokratů, kteří měli napsat pro své město ústavu. Historie na ně vzpomíná jako na „třicet tyranů“. Jejich vůdce, Kritiás, jeden ze Sókratových žáků, byl bratrancem Platónovy matky. Charmidés, jenž pod ním působil, byl zase Platónovým strýcem. Kritias prohlásil, že všechny změny ústavy budou spojeny s krveprolitím a že nejlepší ústava je spartská. 30 tyranů potom zneškodnilo své oponenty bez jakéhokoliv soudu. O život přišlo asi 1500 lidí, včetně vůdce umírněných aristokratů. O několik měsíců později počátkem roku 403 před naším letopočtem Athéňané tyrany svrhli a opět ustanovili demokracii. 30 tyranů a jejich hlavních pobočníků bylo buď zabito v bojích, nebo popraveno.\n\nRoku 399 před naším letopočtem byl předveden před soud Sókratés, byl obviněn ze zavádění nových bohů do společnosti. Nejvážnějším obviněním proti Sókratovi bylo, že kazí mysl mladým lidem. Obvinění se opíralo o fakt, že mnoho ze Sókratových studentů se podílelo na svržení athénské demokracie, mimo jiné Kritiás a Charmidés. Sókratés byl nakonec odsouzen k trestu smrti. Občané demokratických Athén tak Platónovi zabili nejen jeho aristokratické příbuzné, ale rovněž jeho milovaného učitele. Je možné, že to ovlivnilo jeho názory na demokracii.\n\n\n"}
{"id": "343791", "url": "https://cs.wikipedia.org/wiki?curid=343791", "title": "HC Baník Karviná", "text": "HC Baník Karviná\n\nHC Baník Karviná (celým názvem: Hockey Club Baník Karviná) byl český klub ledního hokeje, který sídlil v Karviné v Moravskoslezském kraji. Založen byl v roce 2011 pod názvem HC Plus Oil Karviná. Svůj poslední název nesl od roku 2012. Zanikl v roce 2013 po vyloučení ze druhé ligy. Klubové barvy byly modrá, bílá a červená.\n\nSvé domácí zápasy odehrával na zimním stadionu Karviná s kapacitou 7 374 diváků.\n\n18. června 2011 získali druholigovou licenci od sousedního týmu HC Plus Oil Orlová . Po získání licence vznikl nový klub pod názvem HC Plus Oil Karviná, předešlí klub SK Karviná zanikl jenom seniorský A-tým. Klub sjednotil kádr po příchodu Orlovských hráčů, svých bývalých hráčů z SK Karviná a juniorů. 10. září 2011 odehrál první zápas ve druhé lize nad klube HC Uherské Hradiště. Celkové umístění v prvním ročníku druhé ligy 2011/12 obsadili po základní části druhé místo, v playoff postoupili přes týmy HC Bobři Valašské Meziříčí (3:0 na série) a HC Zubr Přerov (3:1 na série). Ve finále prohráli nad sousedním klubem HC AZ Havířov 2010. Před novým ročníkem 2011/12 se klub přejmenován na HC Banik Karviná. Příchody do kádru byl Lukáš Smolka ze španělského klubu Club Gel Puigcerdà, Pavel Kowalczyk z francouzského klubu Hockey Club Amiens Somme, Martin Zajac taktéž z Francie, ze zámoří přišel kanadský útočník Garrett Nystedt a Američan Brandon Contratto, který byl v průběhu sezóny poslán na hostování do Frýdku Místku. V průběhu sezóny přišli posílit klub Garip Saliji z MOL Ligy, Vladimír Luka z polského klubu Zagłębie Sosnowiec a navrátilec Marek Ivan z HC Nový Jičín.\n\nUmístění v základní části 2012/13 obsadili šesté místo. V playoff se ve čtvrtfinále utkali s LHK Jestřábi Prostějov, kterého porazili 3:0 na zápasy. V semifinále porazili favorita základní části HC Zubr Přerov 3:2 na série. Ve finále se opět utkal s Havířovským klubem, se kterým opět prohráli na série 2:3. Karvinský klub Banik nereagoval na výzvy zaplacení částky hráči Petru Tomisovi, 8. srpna 2013 rozhodl český svaz ledního hokeje o vyloučení týmu z druhé ligy. 9. srpna 2013 podal Banik Karviná přihlášku do krajského přeboru, jeho přijetí bylo zamítnuto. Druholigová licence se vrátila zpět do klubu HC Orlová. Po pár dnech klub podal přihlášku do polské nejvyšší soutěže. Po nepřijetí do polské ligy klub přerušil činnost.\n\n\n\nZdroj: \n\n\n\nZdroj: \n\n"}
{"id": "343800", "url": "https://cs.wikipedia.org/wiki?curid=343800", "title": "HK Kroměříž", "text": "HK Kroměříž\n\nHK Kroměříž (celým názvem: Hokejový klub Kroměříž) je český klub ledního hokeje, který sídlí v Kroměříži ve Zlínském kraji. Svůj současný název nese od roku 2000. Od sezóny 2008/09 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou žlutá, bílá a černá.\n\nPrvní hokejový klub v Kroměříži byl založen v roce 1913 pod názvem SK Haná, na počátku první světové války se ale rozpadl. Klub SK Haná byl obnoven až v roce 1933, který hrál pod různými názvy hokej až do roku 1960. Obnoven byl kroměřížskými nadšenci o tři roky později. V sezoně 2007/08 se Kroměříž umístila na 11. příčce skupiny východ 2. hokejové ligy. To sice zaručovalo záchranu, avšak z důvodu nedostatku financí Kroměříž nebyla nadále schopna pokračovat v soutěži. Druholigová licence tak putovala do Trutnova. Pro sezónu 2008/09 se HK Kroměříž stává účastníkem Krajské ligy Jižní Moravy a Zlína.\n\nSvé domácí zápasy odehrává na zimním stadionu Kroměříž s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "343801", "url": "https://cs.wikipedia.org/wiki?curid=343801", "title": "Lokomotiva 350", "text": "Lokomotiva 350\n\nLokomotiva řady 350 je dvousystémová elektrická lokomotiva, přezdívaná \"Gorila\" nebo \"Krysa\", někdy také \"Potkan\". Patří k nejrychlejším a nejvýkonnějším lokomotivám vyrobeným v Československu. Vyráběl ji podnik Škoda Plzeň pod typovým označením 55E.\n\nNa konci 60. let 20. století se vlivem stále rostoucí hmotnosti vnitrostátních i mezinárodních rychlíků a nedostatku výkonných lokomotiv, které by tyto rychlíky vedly, začalo v Československu uvažovat o vývoji nové řady lokomotiv. 23. prosince 1969 podalo Federální ministerstvo dopravy ČSSR oficiální zakázku na vývoj dvousystémové, rychlíkové lokomotivy s výkonem 4 000 kW a maximální rychlostí 160 km/h (pro podvozek a další mechanické části až 200 km/h). Dále byla požadována hmotnost lokomotivy do 88 tun a výkonná elektrodynamická brzda.\n\nVývojem nové lokomotivy byla pověřena Škoda Plzeň, šéfkonstruktérem byl Ing. František Palík, CSc.\n\nJedním ze zcela nových konstrukčních celků, které měly být na lokomotivě (označené ES 499.0) uplatněny, byly podvozky pro vysoké rychlosti. Aby byl vývoj urychlen, po dohodě s ČSD byla poslední lokomotiva ze série řady E 469.3 (123) vybavena těmito podvozky za účelem zkoušek. Roku 1972 s ní byly na Železničním zkušebním okruhu Cerhenice prováděny rozsáhlé zkoušky a tato lokomotiva (později označená řadou 124) zde vyvinula rychlost 219 km/h; podvozky vyhověly a po několika drobných změnách byly použity právě u řady 350 a následně i dalších lokomotiv Škoda II. generace. V roce 1973 byl vyroben první prototyp označený jako ES 499.0001 a v rámci testování dosáhl 3. dubna 1974 na ŽZO Cerhenice rychlosti 180 km/h. O rok později byl vyroben druhý prototyp (ES 499.0002), ten byl zpřevodován na rychlost 200 km/h. Prototypy byly zařazeny do služby u ČSD 28. a 29. prosince 1974. Lokomotivy začaly sloužit na expresních vlacích Slovenská strela a Hungaria. Odpadla časově náročná výměna lokomotivy v místě styku dvou železničních napájecích soustav v Kutné Hoře a díky tomu se uvedené vlaky mohly stát nejrychlejšími na tehdejší síti ČSD. Během podzimu 1975 bylo vyrobeno 18 sériových lokomotiv, cena jedné lokomotivy činila 6 454 000 Kčs. Po úspěšném testování těchto strojů následně FMD objednalo výrobu série čistě stejnosměrné řady E 499.2 (nyní 150), odvozené z řady 350; vyrobena byla roku 1978.\n\nLokomotiva řady 350 měla na svou dobu moderní hranatý design. Na pravé bočnici jsou žaluzie výdechů chlazení, do kterých uprostřed zasahuje odporová skříň (viz obrázek). I mezi zahraničními odborníky jsou lokomotivy řady 350 (spolu se sesterskou řadou 150) považovány za jedny z designově nejhezčích elektrických lokomotiv v Evropě.\n\nPodvozek disponuje dvoustupňovým vypružením šroubovými pružinami s příčným a svislým tlumením hydraulickými tlumiči. Na rámu jednoho podvozku jsou umístěny dva stejnosměrné trakční motory AL 4741 Flt, každý o výkonu 1 000 kW. Regulace výkonu je odporová a má 56 stupňů. Přenos síly na jednotlivé nápravy je řešen kloubovou spojkou Škoda. Brzdový systém tvoří pneumatická přímočinná brzda, samočinná brzda s elektricky ovládaným brzdičem, ruční zajišťovací brzda a také elektrodynamická brzda o výkonu 3 600 kW, tu lze aktivovat při rychlostech vyšších než 60 km/h a poté její funkci přebírá brzda samočinná.\n\nZ výroby byly všechny lokomotivy až na poslední stroj 350.020 osazeny na svou dobu poměrně futuristickým řízením pomocí tlačítek. Tento systém se však příliš neosvědčil a na posledním vyrobeném stroji bylo již nainstalováno tzv. unifikované stanoviště strojvedoucího. Později byly na toto provedení upraveny i všechny ostatní stroje. Regulace výkonu je tak realizována klasickým pákovým jízdním kontrolérem. \n\nLokomotiva řady 350 předběhla možnosti tehdejší infrastruktury a její potenciál nebyl dlouhou dobu využit. Například své maximální rychlosti 160 km/h začaly lokomotivy pravidelně dosahovat až po úpravách trati a povolení této rychlosti v úseku Brno – Břeclav teprve v roce 2000.\n\nCelá řada byla po vyrobení a zkouškách dodána do RD Bratislava s určením pro elitní mezinárodní vlaky na hlavním tahu Praha – Brno – Bratislava – Budapešť. Po elektrifikaci dalších tratí v 80. letech byla nasazena i na vlacích do Košic a v některých letech se příležitostně objevovala např. na Ostravsku či v Děčíně. Po roce 2000 byl její provoz stabilizován na obou zmíněných hlavních ramenech a navíc doplněny jízdy z Budapešti do Košic přes Miskolc. Lokomotivy jsou deponovány v Bratislavě bez jakýchkoli přesunů do dnešních dnů. Celkem bylo vyrobeno 20 lokomotiv řady 350, po nehodách tří strojů jich je v provozu jen 18; jeden po opravě byl navrácen zpátky do provozu (viz níže).\n\nV současnosti zajišťují dopravu vlaků vyšší kvality (EC, IC, Ex) a rychlíků na trasách:\nV době výroby lokomotiv bylo počítáno se životností zhruba 20–25 let. I dnes, 40 let po vyrobení prototypů, se „do důchodu“ nechystají a jsou stále pravidelně nasazovány do čel prestižních spojů napříč několika státy a vyřazení jim tak v nejbližších letech nehrozí, i proto, že ZSSK nemají peníze na nákup novějších strojů, které by tyto přestárlé a dnes již nevyhovující lokomotivy mohly nahradit. V posledních letech jsou postupně přistavovány do ŽOS Vrútky k provedení dalších hlavních oprav a prodloužení životnosti o dalších několik let. Od zahájení platnosti nového GVD v prosinci 2014 však větší část vlaků na trati Praha – Budapešť převzaly moderní třísystémové stroje řady 380; zajíždění řady 350 do Prahy je proto omezeno a v budoucnu se počítá s převzetím všech vlaků právě řadou 380. ZSSK taktéž roku 2014 předběžně vypsaly výběrové řízení na nákup nových lokomotiv pro provoz vlaků Bratislava – Košice a Košice – Budapešť, a tak se dá čekat postupný útlum provozu těchto sice přestárlých, ale stále nepostradatelných lokomotiv.\n\n\nLokomotiva je zachycena také na poštovní známce vydané roku 1989 africkým státem Guinea-Bissau.\n\n\n"}
{"id": "343802", "url": "https://cs.wikipedia.org/wiki?curid=343802", "title": "Get Ur Freak On", "text": "Get Ur Freak On\n\nGet Ur Freak On je Hip-hopový singl napsaný americkou raperkou Missy Elliott a produkovaný Timbalandem pro její třetí studiové album Miss E… So Addictive.Byl vydaný jako pilotní singl z alba, dosáhl 7.místa \"Billboard Hot 100\" a stal se pátým nejúspěšnějším singlem doposud. Singl dosáhl nejlepšího Missyina umístění v Anglii a to čtvrtého a udržel se v Top 20 šest týdnů. V remixu písně se objevila Nelly Furtado. Ve videoklipu se objevují hosté jako Nate Dogg, Nicole Wray, Ludacris, Busta Rhymes, Spliff Star, Eve, Master P, Romeo, Timbaland, Ja Rule a LL Cool J.\n\n\n\n\"Strana A\"\n\"Strana B\"\n\n\n\n\"Strana A\"\n\"Strana B\"\n\nRemix této skladby ve kterém hostuje Nelly Furtado, se objevil na soundtracku k filmu Lara Croft: Tomb Raider.\n\nV roce 2005, skotská akustická rocková zpěvačka zazpívala svou verzi Get Ur Freak On na BBC Radio Live Lounge.\nAmerická rocková kapela Eels vydala svou verzi Get Ur Freak On na albu Meet the Eels: Essential Eels Vol. I .\n"}
{"id": "343803", "url": "https://cs.wikipedia.org/wiki?curid=343803", "title": "Maroš Klimpl", "text": "Maroš Klimpl\n\nMaroš Klimpl (4. červenec 1980, Martin) je slovenský fotbalový obránce a záložník a později trenér, v sezóně 2015/16 nastupoval za český klub TJ Sokol Vraný. Je bývalým reprezentantem své země.\nMimo Slovensko působil na klubové úrovni v České republice, Skotsku, Dánsku, Srbsku a na Kypru.\n\nKlimpl je odchovancem Dynama Dolný Kubín, potom hrával i za MFK Ružomberok a FK Dukla Banská Bystrica. V roce 2001 přestoupil do FK Viktoria Žižkov. Žižkov v roce 2004 sestoupil do druhé ligy a Klimpla koupil FC Baník Ostrava.\n\nV červnu 2007 podepsal kontrakt s dánským klubem FC Midtjylland až do roku 2010. Pak hrál za více klubů, od r. 2013 působil ve třetiligovém FC Chomutov, jenž úzce spolupracuje s prvoligovým klubem FK Teplice. Právě Teplice si jej v březnu 2014 vyžádaly kvůli problémům se stopery. Za Teplice nastoupil poprvé 24. března 2014 proti FK Mladá Boleslav (porážka 0:1). Nekompletní sezonu 2013/14 v dresu Teplic zakončil s bilancí 9 ligových zápasů a 0 vstřelených branek. Před ročníkem 2014/15 odešel do týmu nováčka druhé ligy FK Kolín, ale v říjnu 2014 změnil působiště, jeho novým klubem se stal divizní SK Sokol Brozany. Se Sokolem slavil po sezóně 2014/15 postup z divize do ČFL (třetí nejvyšší liga v ČR).\n\nV srpnu 2015 odešel na hostování do týmu Přeboru Středočeského kraje TJ Sokol Vraný. 30. dubna 2016 se po zranění gólmana musel ve 25. minutě postavit do brány a stal se mužem zápasu, přičinil se k výhře 2:1 nad Poříčím nad Sázavou, když v penaltovém rozstřelu zlikvidoval v osmé sérii pokutový kop. V mužstvu se stal hrajícím trenérem.\n\nV A-mužstvu Slovenska debutoval 14. 5. 2002 v Prešově v přátelském zápase proti týmu Uzbekistánu (výhra 4:1).\n\nPrvní branku za slovenské reprezentační A-mužstvo vstřelil v kvalifikačním utkání proti Irsku 8. září 2007 (byl to jeho 18. zápas ve slovenské seniorské reprezentaci). Celkem odehrál ve slovenském národním týmu v letech 2002–2007 19 zápasů (a vstřelil výše zmíněnou 1 branku).\n\nV lednu 2016 jej vedení klubu TJ Sokol Vraný angažovalo na post hlavního trenéra mužstva. Šlo o jeho první trenérskou zkušenost. Na jaře 2016 byl ještě hrajícím trenérem.\n\n"}
{"id": "343805", "url": "https://cs.wikipedia.org/wiki?curid=343805", "title": "Jan z Dražic", "text": "Jan z Dražic\n\nJan IV. z Dražic (kolem 1260 – 5. ledna 1343 Praha) byl v letech 1301–1343 předposlední biskup pražský; jeho nástupce, Arnošt z Pardubic, se během svého episkopátu stal prvním pražským arcibiskupem. Biskup Jan se podílel na uvedení Lucemburků na český trůn, dal postavit řadu významných staveb a dal patrně podnět k prvnímu úplnému českému překladu Bible.\n\nJan pocházel ze šlechtické rodiny pánů z Dražic, jeho otec, Řehník (Řehoř) z Litovic, zastával významné úřady na dvoře krále Přemysla Otakara II. a z jeho rodu pocházeli i dva dřívější pražští biskupové: Jan II. z Dražic († 1236) a jeho synovec Jan III. z Dražic († 1278).\n\nJan IV. z Dražic je poprvé zmiňován roku 1274 jako kanovník v Praze, roku 1287 byl vysvěcen na podjáhna a po smrti biskupa Řehoře Zajíce z Valdeka roku 1301 byl zvolen jeho nástupcem. Po investituře králem Václavem II. byl 10. prosince 1301 vysvěcen na biskupa basilejským biskupem Petrem z Aspeltu, který byl zároveň českým kancléřem. Roku 1310 Jan podporoval volbu Jana Lucemburského českým králem a vojensky mu také pomáhal proti odbojným městům. Roku 1313 doprovázel krále na říšský sněm v Norimberku a roku 1315 byl krátce zemským správcem.\n\nJako biskup prosadil proti odporu šlechty svrchovanost biskupa nad faráři a roku 1308 na synodě vyhlásil nový statut podle norem církevního práva. V letech 1311–1312 se zúčastnil koncilu ve Vienne a po návratu svolal opět diecézní synodu. Vedle sporů se šlechtou a městy se dostal do sporu s dominikány kvůli tehdy začínající inkvizici, protože neschvaloval tvrdé trestání beghardů. Litoměřický probošt a dominikán Jindřich ze Šumburka ho proto roku 1316 obžaloval u papeže, že chrání kacíře. Roku 1318 proto papež Jana zbavil úřadu a povolal ho do Avignonu, kde Jan IV. z Dražic strávil 11 let. Teprve roku 1326 byl uznán nevinným, vrácen do úřadu a roku 1329 se mohl – jako téměř sedmdesátiletý – vrátit do Čech.\n\nPo návratu se věnoval reformám církevního uspořádání, omezil působení žebravých řádů a začal zvelebovat biskupské město Roudnici, kde opravil hrad a z Říma povolal mistra Viléma, aby postavil kamenný most (1333–1338). Roku 1333 Jan v Roudnici založil augustiniánský klášter a věnoval mu mnoho knih, které přivezl z Francie nebo dal napsat. V tomto klášteře a z jeho podnětu patrně vznikl někdy kolem roku 1360 první český překlad celé Bible.\n\nVšestranně podporoval umění a z jeho podnětu napsal probošt František Pražský pokračování \"Zbraslavské kroniky\" Petra Žitavského, v níž pak pokračoval Beneš Krabice z Veitmile. Vzácná biskupova knihovna se stala základem Kapitulní knihovny při chrámu svatého Víta v Praze, kde byl Jan z Dražic také pohřben v rodové kapli svatého Silvestra.\n\nVedle svých zásluh o český překlad Bible byl Jan z Dražic také velkým stavebníkem: dal přestavět kostel svatého Jiljí na Starém Městě v Praze, biskupský dvůr na Malé Straně, rodinnou tvrz v Litovicích, biskupský hrad a klášter v Roudnici. Založil město Nové Benátky (dnes Benátky nad Jizerou), dal postavit roudnický most, kostel svaté Ludmily v Dražicích a další.\n\nPo Janu z Dražic je pojmenováno dolní náměstí v Roudnici nad Labem. Také je po něm nazváno Dražického náměstí u Malostranské věže Karlova mostu v Praze, kde stával středověký biskupský dvůr. Jeho čtyřhranná věž, postavená za Jana z Dražic, se zachovala ve dvoře domu čp. 47/III., Mostecká 16.\n\n\n\n"}
{"id": "343812", "url": "https://cs.wikipedia.org/wiki?curid=343812", "title": "Karel Mejta (1928)", "text": "Karel Mejta (1928)\n\nKarel Mejta (18. června 1928 Třeboň – 6. listopadu 2015 České Budějovice) byl reprezentant Československa ve veslování.\n\nV roce 1952 získal na OH v Helsinkách zlatou medaili ve veslování. Ve čtyřce s kormidelníkem společně s ním medaili získali: Stanislav Lusk, Jiří Havlis, Jan Jindra, Miroslav Koranda. Vítězný čas byl 7:33.4.\n\n\n"}
{"id": "343813", "url": "https://cs.wikipedia.org/wiki?curid=343813", "title": "Jiří Havlis", "text": "Jiří Havlis\n\nJiří Havlis (16. listopadu 1932 Majdalena – 31. ledna 2010) byl reprezentant Československa ve veslování.\n\nV roce 1952 získal na OH v Helsinkách zlatou medaili ve veslování. Ve čtyřce s kormidelníkem společně s ním medaili získali Stanislav Lusk, Karel Mejta, Jan Jindra a Miroslav Koranda. Jejich vítězný čas byl 7:33,4.\n\n\n"}
{"id": "343814", "url": "https://cs.wikipedia.org/wiki?curid=343814", "title": "Jan Jindra", "text": "Jan Jindra\n\nJan Jindra (* 6. března 1932) byl reprezentant Československa ve veslování.\n\nV roce 1952 získal na OH v Helsinkách zlatou medaili ve veslování. Ve čtyřce s kormidelníkem společně s ním medaili získali: Stanislav Lusk, Karel Mejta, Jiří Havlis, Miroslav Koranda. Vítězný čas byl 7:33.4. Dále získal bronzovou medaili v osmiveslici na OH v roce 1960.\n\nVeslovat začal na třeboňském rybníku Svět v roce 1949, když se učil strojním zámečníkem. S J. Havlisem, S. Luskem, K. Mejtou a M. Korandou jezdili na stařičké čtyřce s kormidelníkem. V roce 1951 porazili na mistrovství Československa v Brně všechny své soupeře a byli nominovaní na XV. olympijské hry 1952 v Helsinkách. Tady \"chlapci z neznáma\" porazili daleko známější posádky ze Švýcarska, USA a Británie a získali první olympijskou medaili v historii českého veslování, navíc zlatou. Na mistrovství Evropy 1953 v Kodani už proslulá \"třeboňská čtyřka\" své prvenství z olympiády potvrdila, o rok později byla ve stejné soutěži, ale v pozměněné sestavě s kormidelníkem R. Plšíkem třetí.\nV letech 1951–1954 pravidelně vítězila na mistrovství Československa.\n\nV Amsterdamu 1954 usedl i do posádky osmy, která skončila na čtvrtém místě. S osmiveslicí pak spojil svůj veslařský osud. Posádka, v níž vedle partnerů ze čtyřky Luska a Korandy byli též J. Švec, J. Švéda či J. Věntus, vyhrála mistrovství Evropy 1956 na jezeru Bled a s ambicemi odjela na XVI. olympijské hry do Melbourne. Tam však byla v semifinále vyřazena. Následující rok 1957 skončila na mistrovství Evropy v Duisburgu třetí, 1958 byla čtvrtá a v Mâconu 1959 už znovu bojovala s Němci o prvenství. Mezi zkušené veslaře dobře zapadli mladé naděje jako P. Hofmann, B. Janoušek či L. Pojezný. Souhra československé osmy se projevila na XVII. olympijských hrách 1960 v Římě, kde jen v mírně pozměněné sestavě si dojela pro bronzovou medaili za veslaři Německa a Kanady. Po skončení závodnické kariéry pracoval jako trenér veslařského oddílu v Třeboni a byl členem dráhové komise svazu veslování.\n\n\n"}
{"id": "343815", "url": "https://cs.wikipedia.org/wiki?curid=343815", "title": "Miroslav Koranda", "text": "Miroslav Koranda\n\nMiroslav Koranda (6. listopadu 1934 – 6. říjen 2008) byl reprezentant Československa, olympijský vítěz a dvojnásobný mistr Evropy ve veslování.\n\nV roce 1952 získal na LOH v Helsinkách zlatou medaili ve veslování. Ve čtyřce s kormidelníkem společně s ním medaili získali: Stanislav Lusk, Karel Mejta, Jiří Havlis, Jan Jindra. Vítězný čas byl 7:33.4. V osmičce se účastnil také LOH 1956 v Melbourne kde skončil v semifinále.\n\nV registrech svazků StB byl vedený jako agent pod krycím jménem \"Karel\".\n\n\n"}
{"id": "343816", "url": "https://cs.wikipedia.org/wiki?curid=343816", "title": "John Fowles", "text": "John Fowles\n\nJohn Robert Fowles (31. března 1926 – 5. listopadu 2005) byl britský spisovatel a esejista. Mnozí kritici řadí jeho díla na rozmezí modernismu a postmodernismu. Lze jej však považovat za prvního postmodernistického autora v tom smyslu, že se mu jako prvnímu podařilo propojit vysokou a nižší literaturu.\n\nProslavil se především trojicí prvních románů \"Sběratel\", \"Mág\" a \"Francouzova milenka\". Všechny tři byly zfilmovány, k \"Mágovi\" dokonce Fowles napsal vlastní scénář. Odmítá být zaškatulkován povrchní nálepkou „romanopisec J. F.“ a svůj názor hájí v knize poznámek a myšlenek Aristos, jako jeden z mnoha motivů se tento vzdor mihne i metarománem Mantisa.\n\nJohn Fowles se narodil v Leigh-on-Sea v Jihovýchodní Anglii v hrabství Essex do středostavovské rodiny Gladys May Richardsové a Roberta Johna Fowlese. Fowles prožil dětství ve společnosti matky a o osmnáct let starší sestřenice Peggy Fowlesové, jež byla jeho vychovatelkou a blízkou společnicí po deset let. Fowles nastoupil na soukromou základní školu Alleyn Court Preparatory School. V té době měl v oblibě knihy Richarda Jefferiese, především pak ty o dětském hrdinovi Bevisovi. Do svých 16 let byl Fowles jedináček.\n\nV roce 1939 Fowles získal umístění na státní Bedford School vzdálené dvě hodiny cesty vlakem od jeho domova. Bedford navštěvoval během druhé světové války až do roku 1944. Byl premiantem a často Bedford reprezentoval – mimo jiné se stal hvězdou atletiky, členem ragbyového či kapitánem kriketového týmu, kde působil jako nadhazovač.\n\nPoté, co v roce 1944 opustil Bedford, se Fowles zapsal na krátký námořní výcvik na Edinburské univerzitě. Připravoval se na pozici u Královského námořnictva. Výcvik ukončil 8. května 1945 – v den skončení druhé světové války v Evropě –, byl proto nakonec přidělen na dva roky do tábora Okehampton na venkově v blízkosti Devonu.\n\nV roce 1947, po dokončení vojenské služby, Fowles nastoupil na Oxfordskou univerzitu na New College. Začal studovat němčinu a francouzštinu, ale s němčinou skončil, aby se mohl soustředit na bakalářské zkoušky z francouzštiny. Prošel změnou politického smýšlení. Poté, co opustil námořnictvo, napsal: „... začal jsem nesnášet, co se ze mě stávalo -- mladá naděje britského establishmentu. Rozhodl jsem se namísto toho stát tak trochu anarchistou.“\n\nNa Oxfordu Fowles poprvé uvažoval o kariéře spisovatele, částečně pod vlivem existencialistů jako byli Jean-Paul Sartre či Albert Camus. Ačkoliv se neztotožnil s existencialisty, jejich psaní vycházelo, stejně jako Fowlesovo, z přesvědčení, že se světem je něco špatně. Vliv existencialismu je zřetelný téměř v celém jeho díle.\n\nPo studiích Fowles nastoupil jako učitel na Univerzitě v Poitiers. Hned po prvním roce obdržel dvě pracovní nabídky: jednu z francouzské katedry ve Winchesteru a druhou z „ošuntělé školy v Řecku“. Fowles prohlásil: „Samozřejmě, že jsem šel proti všem pravidlům zdravého rozumu a vzal jsem práci v Řecku.“\n\nV roce 1951, kdy se stal učitelem angličtiny na soukromé Anargyrios & Korgialenios School of Spetses na ostrově Spetsai (v blízkosti Peloponéského poloostrova) v Řecku, začala zlomová část Fowlesova života: později se měla ostrovní zkušenost stát podkladem pro jeho román \"Mág\". Fowles byl v Řecku spokojený, zejména mimo školu. Psal zde básně, které později publikoval, a sblížil se s hostujícími vyučujícími. V roce 1953 byl i s ostatními učiteli ze školy propuštěn pro pokusy o institucionální reformy. Fowles se pak vrátil do Anglie.\n\nNa ostrově Spetsai vzrostla Fowlesova náklonnost k Elizabet Christyové, jež byla provdána za dalšího z vyučujících na Anargyrios & Korgialenios School of Spetses. Její manželství kvůli vztahu s Fowlesem skončilo. Přestože se však vrátili do Anglie ve stejnou dobu, nenacházeli se již ve společnosti toho druhého. Během tohoto období začal Fowles pracovat na románu \"Mág\". Jeho odloučení od Elizabeth však netrvalo dlouho: 2. dubna 1954 byli oddání a Fowles se stal nevlastním otcem Elizabethiny dcery Anny pocházející z prvního manželství jeho nové ženy. Po svatbě Fowles vyučoval téměř deset let angličtinu jako cizí jazyk pro studentky ze zahraničí na dívčí St. Godric's College v Londýnské čtvrti Hampstead.\n\nV roce 1960, ačkoliv měl hotovou hrubou verzi \"Mága\", začal Fowles pracovat na románu \"Sběratel\". První verzi dokončil během měsíce, strávil však více než rok revizemi, než román ukázal agentovi. Michael S. Howard z nakladatelství Jonathan Cape byl z rukopisu nadšený. Kniha vyšla v roce 1963 a když byla prodána práva na brožované vydání, jednalo se podle Howardova názoru o „pravděpodobně nejvyšší částku, která byla dosud za prvotinu vyplacena“. Úspěch románu pro Fowlese znamenal, že mohl přestat učit a zasvětit všechen svůj čas literární kariéře. \"Sběratel\" byl vybrán ke zfilmování a v roce 1965 představen na plátně.\n\nNavzdory radě svého nakladatele trval Fowles na tom, že jeho druhá publikovaná kniha bude \"Aristos\", filozofická sbírka myšlenek a poznámek, mj. proto, aby nebyl zaškatulkován jako „romanopisec J. F.“. Poté se pustil do srovnávání a přepisování všech dosud napsaných verzí románu \"Mág\", jenž se měl stát jeho nejrozebíranějším dílem, částečně založeným na zkušenostech z Řecka.\n\nV roce 1965 Fowles opustil Londýn a přesunul se na statek v Underhillu v hrabství Dorset. Odlehlý statek byl předlohou pro „mléčnou farmu“ v románu \"Francouzova milenka\", který v té době psal. Hospodářství bylo však příliš odlehlé; sám Fowles o tom jednou poznamenal: „Naprostá samota se stává trochu monotónní.“ V roce 1968 se i se svou ženou odstěhoval do vily Belmont v Lyme Regis, kam také situoval některé části \"Francouzovy milenky\". Téhož roku adaptoval \"Mága\" do filmové podoby.\n\nFilmové zpracování \"Mága\" (1968) bylo všeobecně shledáno jako špatné; když se Woodyho Allena ptali, jestli by něco změnil ve svém životě, kdyby měl tu možnost, žertem odpověděl, že „by udělal všechno stejně, s výjimkou sledování \"Mága\"“. \"Francouzova milenka\" byla adaptována do filmové podoby v roce 1981; scénář napsal dramatik (pozdější laureát Nobelovy ceny) Harold Pinter, film byl nominován na Oscara.\n\nZbytek života Fowles strávil v Lyme Regis. Pozdější díla \"Věž z ebenu\" (1974), \"Daniel Martin\" (1977), \"Mantisa\" (1981) a \"Larva\" (1985) napsal ve vile Belmont. Žádné z jeho pozdějších děl však nedošlo stejného uznání u kritiky, jako jeho raná tvorba. Fowles toho ke konci života již mnoho nenapsal, pronesl však, že psaní románů nemusí být nutně povoláním na celý život: „V tom nejotevřenějším ze všech moderních románů o spisovatelích, poslední úzkostné próze Thomase Hardyho \"The Well-Beloved\", je neustále přítomna nespokojenost s tím, jak stále to mladší já ovládá dle předpokladu \"vyzrálejšího\" umělce středního věku. Člověk se může vzdát té tyranie, jak to udělal i sám Hardy; ale člověk nakonec zaplatí cenu svou schopností psát romány.“\n\nFowles se stal členem lymeregisské obce, v letech 1979–1988 vykonával funkci kurátora Muzea Lyme Regis, odkud odešel do důchodu po mozkové mrtvici. Příležitostně se věnoval místní politice a občas psal vydavateli obhajující dopisy. Navzdory této angažovanosti byl Fowles obecně pokládaný za samotáře. Zemřel v přítomnosti své druhé ženy Sarah 5. listopadu 2005 v Axminsterské nemocnici, 8 km od Lyme Regis.\n\nFowlesovo dílo charakterizuje míchání (modernistické) tradice s (postmodernistickým) experimentem.\nZnal velice dobře postupy modernistů (James Joyce, Virginia Woolfová) ale také tradici francouzské literatury, kterou studoval. Byl jedním z mála autorů, kterému se podařilo skloubit intelektuálně náročnou literaturu s předními příčkami prodejnosti. Lze jej považovat za prvního skutečného postmodernistického autora v tom smyslu, že se mu jako prvnímu podařilo smíchat vysokou a střední literaturu.\n\n\n\n\n"}
{"id": "343822", "url": "https://cs.wikipedia.org/wiki?curid=343822", "title": "Mikuláš Šubič Zrinský", "text": "Mikuláš Šubič Zrinský\n\nMikuláš Šubič Zrinský či Mikuláš Zrinský ze Serynu (chorvatsky \"Nikola Šubić Zrinski\", maďarsky: \"Zrínyi Miklós\"; asi 1508 Zrin – 7. září 1566 Szigetvár) byl chorvatský a uherský vojevůdce, který se proslavil za bojů s Turky. Jako mladík se účastnil bitvy o Vídeň (1529). Roku 1542 přispěl k záchraně císařské armády u Pešti a získal za to titul bána. V roce 1543 se oženil s Katarinou Frankopan, s níž měl vícero dětí, včetně Juraje IV. Zrinského. \n\nPorazil Turky v několika bitvách (např. u Somlyó a Babócsy). V roce 1561 ovdověl a v roce 1564 se oženil s Evou z Rožmberka, sestrou Petra Voka, která mu v jejich krátkém manželství porodila syna Jana, kterého Petr Vok později vychoval a určil svým dědicem. Mikuláš Šubič ještě jednou porazil Turky (u Szegedu roku 1564), ale roku 1566 padl v bitvě o vodní hrad Szigetvár. Ve chvíli, kdy celá pevnost byla v plamenech, nechal otevřít bránu, a vyrazil se zbytkem svých vojáků vstříc jisté smrti. Stal se tím maďarským a chorvatským národním hrdinou. V knize Trpimira Macana \"Dějiny Chorvatů\" je pro něj užita přezdívka „nový Leonidas“.\n\nByl pradědem maďarského spisovatele a šlechtice Mikuláše Zrinského. V Chorvatsku i Maďarsku je po něm pojmenováno mnoho ulic a náměstí, a také chorvatský koňak Zrinski. Chorvatský skladatel Ivan Zajc (1832–1914) o obraně Szigetváru napsal operu \"Mikuláš Šubič Zrinský\" (1876), která je považována za chorvatskou národní operu.\n\n"}
{"id": "343823", "url": "https://cs.wikipedia.org/wiki?curid=343823", "title": "Jan z Dražic (rozcestník)", "text": "Jan z Dražic (rozcestník)\n\nJan z Dražic je jméno několika pražských biskupů:\n\n"}
{"id": "343824", "url": "https://cs.wikipedia.org/wiki?curid=343824", "title": "One Minute Man", "text": "One Minute Man\n\nOne Minute Man je Hip-Hop singl vydaný v roce 2001 americkou raperkou Missy Elliott.V originální verzi se objevují Ludacris a Trina, ale na albu Miss E… So Addictive hostuje jenom Ludacris.\nPíseň napsali Missy Elliott, Ludacris a Trina a produkovali Timbaland, Big Tank a Missy Elliott.V remixu skladby se objevuje Jay-Z a je rovněž na albu Miss E… So Addictive.Singl se umístil na 15.místě Bilboard Hot 100 a stal se jejím druhým top 10 singlem v Anglii kde se umístil na 10.místě.\nMissy Elliott předvedla Get Ur Freak On a One Minute Man společně s Nelly Furtado, Ludacrisem a Trinou na MTV Video Music Awards 2001 jako poctu tragicky zesnulé zpěvačce Aaliyah.\nV roce 2002 bylo video k singlu nominováno na 6 cen MTV Video Music Awards, a to na Nejlepší Hip Hop video, Nejlepší direkce, Nejlepší edit, Nejlepší umělecký směr, Nejlepší speciální efekty a Nejlepší\nkinematografie.\n\n"}
{"id": "343825", "url": "https://cs.wikipedia.org/wiki?curid=343825", "title": "Verracos de piedra", "text": "Verracos de piedra\n\nVerracos de piedra jsou kamenné plastiky, nazývané \"verracos de piedra\" (dosl. překlad \"kamenní kanci\"), které se nacházejí ve Španělsku, v provinciích Cáceres, Salamanca, Zamora, Ávila a Toledo, a v Portugalsku, v oblastech Beira Interior Norte a Trás-os-Montes. Pocházejí z období Vetonů (počínaje 5. stoletím př. n. l.); jejich účel není zcela jasný. Předpokládá se, že ohraničovaly terén určený k pastvě, i když zrovna tak mohly mít jiný význam mystický nebo náboženský. Nejznámější jsou „verracos“ nazývané \"Toros de Guisando\" v provincii Ávila. Největší dosud známá tato plastika byla získána nedávno a nachází se na hlavním náměstí Villanueva del Campillo v Ávile. Velmi stará a velmi dobře dochovaná plastika existuje rovněž v Torralbě de Oropesa (provincie Toledo), další lze nalézt v Segura de Toro, severně od provincie Cáceres.\nSnad nejslavnější ze všech je plastika, nacházející se u římského mostu v Salamance, která se objevila v pikareskním románu Lazarillo de Tormes.\nTento typ \"verracos\" odkazuje na pastevecké populace.\nMají podobu a velikost býka, proto se nazývají též \"toros de piedra\" (býci z kamene, kamenní býci), i když výraz „verraco“ (prase) se používá především ve smyslu „kanec, obdařený plodivou silou“.\nUvažuje se i o spojitosti s keltskou mytologií. Velmi podobné plastiky se nacházejí na místě tak vzdáleném, jako je Ślęża v Polsku.\n\n\n\n\n\n"}
{"id": "343826", "url": "https://cs.wikipedia.org/wiki?curid=343826", "title": "Letiště Charlese de Gaulla", "text": "Letiště Charlese de Gaulla\n\nLetiště Charlese de Gaulla (IATA: CDG, ICAO: LFPG, také Roissy) je největší letiště u Paříže a druhé v Evropě co do počtu přepravených lidí po londýnském Heathrow. Leží mj. na území města Roissy-en-France.\n\nJe vzdáleno 23 kilometrů severovýchodně od Paříže a s městem je spojeno příměstským RER B i vysokorychlostním vlakem TGV, dálnicí, několika autobusovými linkami a taxíky. Bylo jedno z prvních v Evropě, kde byl zaveden integrovaný dopravní systém.\n\nTři terminály tvořící letiště spojují bezplatné autobusy, které denně přepraví přibližně 200 000 lidí.\n\nLetiště Charlese De Gaulla nabízí svým zákazníkům možnost ubytovat se v různých luxusních hotelech.\n\nV květnu 2018 se jednalo podle měření společnosti FlightStats z hlediska zpoždění o lepší průměr ze zkoumaných evropských letišť, lepší než letiště Frankfurt, Řím nebo Londýn (Gatwick). Se zpožděním menším než patnáct minut přilétalo a odlétalo přes 69 % letadel.\n\nV roce 2018 letiště odbavilo 72,2 milionu cestujících, čímž se zařadilo na 10. místo v žebříčku nejrušnějších letišť světa.\n\nNa letišti je možné najít jak základní služby jako např. směnárnu, dětský koutek, placený přístup na internet, ztráty a nálezy, tak také služby, které se většinou vyskytují na největších letištích – zdravotní středisko a lékárnu, modlitebnu, bankomaty, poštu a business salónek. Taxi služby zde zajišťuje dostatečné množství taxi společností. Parkování je zde jak venkovní, tak i kryté, na letišti CDG je možné zaparkovat auto i dlouhodobě. \n\nJízdenka linkou RER B do centrální části Paříže (do zóny 1) stojí 10,30 € včetně zavazadel a lze s ní přestupovat na linky metra.\nPokud ale cestujete např. s těžkým kufrem, ověřte si podmínky na vaší výstupní/přestupní stanici. Na několika totiž chybí eskalátor nebo výtah a některé přestupy na stanici Châtelet - Les Halles vedou po dlouhých pohyblivých chodnících. Proto stojí za úvahu i možnost taxi-dopravy, která do centra stojí okolo 30-60 € za max. 3 osoby, tedy při více osobách může vyjít cenově srovnatelně jako RER, ale s podstatně vyšším komfortem. Pozor, v taxi může být vyžadován příplatek za čtvrtou a další osobu nebo za více než 1 velké zavazadlo na osobu.\"(Aktualizováno: březen 2013)\"\n\nV objemu osobní dopravy bylo v roce 2015 Letiště Charlese De Gaulla (65,8 milionů pasažérů) druhé v Evropě po londýnském letišti Heathrow (2015: 75 milionů) a před Frankfurtem (2015: 61 milionů). Zároveň bylo deváté největší na světě: ACI Airport Statistics\n\nV objemu nákladní dopravy bylo v roce 2011 Letiště Charlese de Gaulla (2 090 795 tun) první v Evropě a deváté na světě: ACI Airport Statistics\n\n"}
{"id": "343827", "url": "https://cs.wikipedia.org/wiki?curid=343827", "title": "Take Away", "text": "Take Away\n\nTake Away je třetí singl americké raperky Missy Elliott z alba Miss E… So Addictive.Ve skladbě hostuje americký R&B zpěvák Ginuwine a v singlové verzi i objev Missy Elliott americká R&B zpěvačka Tweet.\nVideo bylo věnováno zesnulé zpěvačce Aaliyah.\n\n\n"}
{"id": "343828", "url": "https://cs.wikipedia.org/wiki?curid=343828", "title": "Seznam železničních nehod v Česku", "text": "Seznam železničních nehod v Česku\n\nToto je seznam smrtelných železničních nehod, k nimž došlo na území dnešního Česka od zavedení železniční dopravy do současnosti.\n\nVůbec první železniční nehoda na území dnešního Česka se odehrála na zahajovací jízdě na první parostrojní trati Břeclav – Brno dne 7. července 1839, kde jeden ze čtyř vypravených vlaků narazil do vlaku stojícího ve stanici Vranovice. Sedm cestujících bylo těžce zraněno.\n\nNejsmrtonosnější nehodou v české historii je železniční nehoda u Stéblové z roku 1960, při níž zemřelo 118 lidí (pro srovnání – nejsmrtonosnější železniční nehodu vůbec představuje smetení pobřežního expresu tsunami z roku 2004, při němž zemřelo přes sedmnáct set lidí).\n\n\"Seznam nezahrnuje menší nehody, jako například srážku vlaku s automobilem (i když má oběti)\"\n"}
{"id": "343831", "url": "https://cs.wikipedia.org/wiki?curid=343831", "title": "Jan III. z Dražic", "text": "Jan III. z Dražic\n\nJan III. z Dražic († 21. října 1278, Praha) byl pražský biskup a blízký spolupracovník krále Přemysla Otakara II.\n\nJeho otec patřil k nižší šlechtě, po matce pocházel z významného rodu pánů z Dražic a jeho strýc byl biskup Jan II. z Dražic. Šlechtický predikát „z Dražic“ mu tedy přísně vzato nepatří, přesto je tak často nazýván.\n\nPo smrti biskupa Mikuláše z Újezda byl zvolen jeho nástupcem a 12. května 1258 ve Vídni vysvěcen. Byl věrným přívržencem Přemysla Otakara II. a vykonával pro něho různé diplomatické úkoly. Roku 1264 vysvětil královskou kapli Všech svatých na Pražském hradě a roku 1266 ho papež Klement IV. pověřil vymáháním statků, které hrabě Jindřich Bavorský neprávem odňal salzburskému arcibiskupovi Vladislavovi. Roku 1267 se zúčastnil synody ve Vídni a roku 1274 byl na Druhém koncilu v Lyonu.\n\nRoku 1269 dal postavit novou kazatelnu v chrámu svatého Víta v Praze, o rok později opravit věž a 1276 pokrýt střechu kamennými deskami a osadit nová barevná okna s biblickými výjevy. Za jeho episkopátu byla založena řada nových klášterů, například Vyšší Brod, Zlatá Koruna, České Budějovice, Plzeň, Cheb a další.\n\nBiskup Jan III. zemřel 21. října 1278 v Praze.\n\n\n"}
{"id": "343832", "url": "https://cs.wikipedia.org/wiki?curid=343832", "title": "Rýnská republika", "text": "Rýnská republika\n\nRýnská republika označuje:\n\n\n"}
{"id": "343833", "url": "https://cs.wikipedia.org/wiki?curid=343833", "title": "Las Cogotas", "text": "Las Cogotas\n\nLas Cogotas je název archeologického naleziště nacházejícího se na území obce Cardeñosa (Španělsko). Lokalita, kterou zkoumal archeolog Juan Cabré již ve 20. letech minulého století představuje hlavní zdroj pramenů o Vetonech, populaci s laténskou kulturou, rozšířené na rozsáhlém území současných provincií Ávila a Salamanca a části území provincií Toledo, Zamora, Cáceres a Trás-os-Montes v Portugalsku v období doby železné.\n\nJejím nejvýraznějším charakteristickým rysem je existence verracos de piedra – na pastvinách se nacházejících plastik kanců a býků z granitu, o jejichž významu a funkci je dosud málo poznatků.\n\nVýzkum na Las Cogotas dovoluje poznat lépe způsob života na Pyrenejském poloostrově v období před římskou invazí. Na místě byly odkryty dvě fáze osídlení – první z doby bronzové, druhá z doby železné.\n\nStejně jako na jiných podobných nalezištích i na Las Cogotas byly zjištěny různé typy areálů, některé z nich pro dobytek a jeden, velmi důležitý pro poznání kultury Vetonů, s pohřebištěm.\n\nPro populaci Vetonů, kteří sídlili na tomto místě, byl dobytek byl velmi důležitý, proto se běžně na jejich sídlištích nebo blízko nich vyskytují zoomorfní plastiky býků a kanců. Tak je tomu i na Las Cogotas, kde se nacházejí různé plastiky tohoto typu, další pak nedaleko v obci Mingorría.\n"}
{"id": "343835", "url": "https://cs.wikipedia.org/wiki?curid=343835", "title": "Trnucha modroskvrnná", "text": "Trnucha modroskvrnná\n\nTrnucha modroskvrnná (\"Taeniura lymma\" Forsskål, 1775) je druh mořské paryby z čeledi trnuchovitých patřící mezi rejnoky. Obvykle dorůstá velikosti okolo 70 cm s průměrnou hmotností okolo 30 kg. Trnucha je mořský predátor, který se nachází na druhotném stupni potravního řetězce. Většinu času tráví zahrabána v písku či schována ve skalních puklinách, kde se ukrývá před predátory.\n\nNa svoji obranu je vybavena jedovatým ostnem, který je schopna v případě ohrožení zabodnout do oběti a vypustit do ní jed. Ten člověku může způsobit bolestivé zranění. V současnosti se jedná o druh, který není soustavně loven a je využíván pouze jako dekorační ryba v akváriích.\n\nTrnucha modroskvrnná může dorůstat velikosti okolo 70 cm, ale některé zdroje uvádějí velikost 1,5 až 2 m (pravděpodobně se jedná o nepodložená pozorování) s průměrnou hmotností okolo 30 kg. U druhu nebyl pozorován pohlavní dimorfismus, samec i samice mají podobnou velikost.\n\nTělo má oválný tvar s široce zaoblenými vnějšími rohy. Je tvořeno oválným diskem, který je veliký od 25 až po 95 cm a je zakončené dlouhým ocasem s jedním středně dlouhým jedovým ostnem. V případě ohrožení je trnucha schopna zabodnout osten do oběti, vypustit jed a následně část ostnu v oběti zanechat. Po čase se osten zase obnoví. Pokud je ocas nepoškozen, nachází se na spodní straně ocasu široká ocasní rýha, která se táhne až ke špičce ocasu. Na vrcholku hřbetní strany je umístěna dvojice očí, v jejichž blízkosti se nachází velké průduchy. Tlama se nalézá na břišní straně těla.\n\nCharakteristickým znamením pro trnuchu je její zbarvení. Hřbetní strana těla má zelenohnědou, žlutou až olivově zelenou barvu, která je nepravidelně poseta výraznými modrými skvrnami. Ty se v oblasti ocasu přeměňují v modré pruhy. Břišní strana je bílá.\n\nKostra trnuchy je zcela tvořena chrupavčitou kostrou, která neobsahuje jedinou pevnou kost.\n\nJedná se o velmi plachý druh, který se zahrabává do měkkého podloží, čímž se maskuje. Nad povrch vyčnívá pouze část hlavy s očima, kterými je schopna pozorovat okolí. Pokud je takto zahrabána v písku či bahně, může se stát, že na ni šlápne člověk. Kontakt s trnuchou mu tak může způsobit bolestivé zranění. V tomto případě se doporučuje rychle vytáhnout osten a ponořit poraněné místo do teplé vody, aby se minimalizovalo působení jedu.\n\nTrnucha modroskvrnná se vyskytuje často osamoceně, ale také v malých skupinkách v mělkých vodách, kde se většinou skrývá na mořském dně. K plavbě se často odhodlávají, pokud jsou ve svém ukrytu vyrušení např. potápěči. Ke komunikaci s ostatními jedinci svého druhu využívá elektroreceptory, které jsou schopné zaznamenávat drobné elektrické výboje ve vodě emitované dalšími jedinci.\n\nTrnucha modroskvrnná se vyskytuje v oblastech tropických vod v oblasti Indického a Tichého oceánu od oblastí Rudého moře, v pobřežních vodách východní Afriky, v okolí Šalamounových ostrovů až po oblast jižního Japonska na severní hranici jejího rozšíření a na jižní po pobřeží severní Austrálie.\n\nObývá převážně mělké vody kontinentálního šelfu s písčitým či bahnitým dnem, kde si vyhledává potravu či oblasti s korály a kamenitým dnem, kde vyhledává v době odpočinku úkryt před predátory. Maximální hloubka, ve které byla pozorována, dosahovala 25 m.\n\nRejnok vyhledává drobné živočichy žijící na mořském dně, jako jsou například měkkýši, červi, krevety, krabi či malé rybky. V době přílivu se vydává ve skupinkách blíže k pobřeží, kde v písčitém dně vyhledává potenciální kořist. V době odlivu se pak samostatně vydává ke korálovým útesům. V nich vyhledává skrýš.\n\nTrnucha se během pojídání potravy dostane nad kořist a tlakem přitlačí kořist k podloží, následně ji nasává do tlamy. K lokalizaci kořisti využívá elektroreceptory, které jsou schopné zachytit elektrické pole vyvolávané kořistí okolo sebe.\n\nVyjma člověka je znám jediný predátor, který trnuchu loví, jedná se o žraloky.\n\nBěhem dvoření často samec sleduje samici. Přibližuje se svým citlivým čenichem k její kloace, ze které samice vydává specifické chemické stopy značící, že je připravena na páření. Samec následně začne okusovat či hryzat do disku samice, až se zakousne, což mu během páření umožňuje přidržovat se u samice. Rozmnožování zpravidla probíhá v pozdních částech jara či začátkem léta.\n\nTrnucha modroskvrnná se řadí mezi živorodé. Po oplození v sobě chová po dobu 4,5 měsíců až 1 roku zárodky až do doby, kdy jsou schopné přežít v okolním prostředí. V jednom vrhu je schopna porodit 3 až 7 mláďat o velikosti kolem 9 cm. Během narození je osten zatím měkký a ohebný, čímž se minimalizuje možnost poranit matku během porodu. Po narození jsou mláďata šedá až nahnědlá s malými černými, červenými a bílými skvrnami, které jsou unikátní pro každého jedince.\n\nVzhledem k tomu, že samice porodí pouze malý počet mláďat za dlouhou dobu, je tento druh velmi náchylný k náhlým změnám v populaci. Vlivem ekologické katastrofy či nadměrného rybolovu může snadno dojít k narušení jeho populace a rychlému vyhubení druhu.\n\nV oblasti Austrálie je trnucha často lovena pro maso. Trnucha je častým obyvatelem akvárií, kde je ceněna pro svoji mírnou povahu. Pro úspěšné chování má ale vysoké nároky a vyžaduje značné zkušenosti. V současnosti je pro tento druh největší hrozbou náhodný rybolov a ničení korálových útesů.\n\n"}
{"id": "343837", "url": "https://cs.wikipedia.org/wiki?curid=343837", "title": "Vilém Mundy", "text": "Vilém Mundy\n\nJan Vilém Mundy, také Wilhelm von Mundi (1751, Montjoie – 17. května 1805, Předklášteří u Tišnova) byl na Moravě usazený podnikatel, majitel statků a panství Drnovice, Hvozdec, Říčany, Tišnov a Veveří.\n\nRoku 1773 přišel do Brna z Montjoie (dnešní Monschau) v Porýní a vyučil se v textilních manufakturách Johanna Leopold Köffillra v Brně. Brzy se však osamostatnil a zřídil roku 1780 druhou brněnskou továrnu na jemná sukna, od roku 1786 s pobočkou v pronajatých prostorech zrušeného kláštera v Předklášteří u Tišnova. Minimální konkurence a válečná konjunktura zajistily Mundymu monopolní postavení v zemi a především velké bohatství, které ho vyzdvihlo mezi moravskou elitu. Dne 20. dubna 1789 byl povýšen do stavu svobodných pánů. V roce 1799 zakoupil panství Tišnov a o tři roky později jej rozšířil o panství veversko-říčanské, jehož součástí byl i dům v Brně.\n\nVilém byl třikrát ženatý. První manželství bylo ale bezdětné.\n\n\n"}
