{"id": "348272", "url": "https://cs.wikipedia.org/wiki?curid=348272", "title": "Anderson Bruford Wakeman Howe", "text": "Anderson Bruford Wakeman Howe\n\nAnderson Bruford Wakeman Howe (někdy označována zkratkou ABWH) byla progressive rocková skupina vzniklá z členů Yes. Jejími členy byli zpěvák Jon Anderson, bubeník Bill Bruford, klávesista Rick Wakeman a kytarista Steve Howe (na baskytaru hrál Tony Levin). Tito spolu nahráli většinu nejznámějších nahrávek Yes na začátku 70. let. Skupina v roce 1989 vydala jediné stejnojmenné studiové album. Poté následovalo už jen živé album,ovšem existuje ještě soubor 21 tzv. demo- nahrávek v podobě dvojalba z roku 1990 (včetně 2 snímků datovaných rokem 1979),jež však nikdy oficiálně nevyšlo.Skladba \"Is it love\" tohoto projektu se o rok později objevila již i na českém trhu jako součást posledního alba tandemu Jon & Vangelis \"Page of life\".\n\nPřestože Anderson označoval za opětovné sjednocení Yes, ostatní členové se od tohoto názvu drželi dále. V té době totiž bylo jméno Yes vlastněno jak Andersonem, tak i Alanem Whitem (bicí) a Chrisem Squirem (baskytara), přičemž White a Squire pokračovali v nahrávání jako Yes s Tony Kayem a kytaristou Trevorem Rabinen. Také z těchto důvodů nebylo pro ABWH možné použít název Yes. Anderson navrhl název \"The Affirmative\" (významově podobné jako slovo yes), ale ostatní nesouhlasili. Ani návrh pojmenovat se \"No\" nebyl přijat a tak se nakonec skupina rozhodla pojmenovat se podle členů (podobně jako Emerson, Lake & Palmer). Na turné nazývali svou show jako \"An Evening Of Yes Music Plus\", což byl také název pod kterým bylo ono živé album vydáno.\n\nNakonec ale ABWH i Yes své spory vyřešili a tak vzniklo album \"Union\" (Yes), které obsahovalo skladby, jež měly být původně určeny pro další alba obou skupin.\n\nMnoho fanoušku považuje ABWH vlastně za Yes, lišící se jen jménem.\n\n"}
{"id": "348275", "url": "https://cs.wikipedia.org/wiki?curid=348275", "title": "Rémi Gaillard", "text": "Rémi Gaillard\n\nRémi Gaillard [\"gajjár\"] (* 7. února 1975 Montpellier, Francie) je francouzský komik. Pozornost mu věnovala řada médií, včetně několika televizí. Rád narušuje sportovní utkání, televizní přenosy nebo třeba jen lidem sebere limonádu z fast-foodu (video \"Rocky is back\"). Také narušil politický meeting nebo ukazuje lidem, jak zadarmo získat jídlo ve známém fast-foodu McDonalds.\nNa svém kontě má 598 žalob, tudíž je rekordmanem v počtu obvinění.\n\n\n"}
{"id": "348281", "url": "https://cs.wikipedia.org/wiki?curid=348281", "title": "Bad Elster", "text": "Bad Elster\n\nBad Elster (česky někdy také jako \"Lázně Halštrov\") je německé lázeňské město v saském zemském okresu Vogtland. Město se nachází v blízkosti hranic mezi třemi historickými zeměmi; Saskem, Bavorskem a Čechami, a v blízkosti měst Aše, Hofu a Plavna. Bad Elster patří mezi města mikroregionu Přátelé v srdci Evropy.\nMěsto ležící v údolí podél Bílého Halštrova, obklopují vysoké lesní porosty, které ho chrání před extrémními teplotními výkyvy.\n\nJeden až dva kilometry severozápadně od města se nachází zbytky kruhového valu (tzv. Starého zámku) z 12. století, které dokazují osídlení oblasti dlouho před první historickou zmínkou o městu v roce 1324.\nV roce 1412 vykupují pozemky města a okolí Zedtwitzové, v jejichž držení zůstávají až do 18. století.\nLéčebný účinek Halštrovského pramene (kdysi označován jako \"Säuerling (Kyselka)\", dnes \"Moritzquelle\") byl spoznán velmi brzy. Jiří Leisner, tehdejší plavenský městský fyzik a osobní lékař zemského pána, vévody Moritze ze Saska a Zeitzu zapisuje v roce 1669, že „\"tato voda byla od nepaměti používána nejen obyvateli Elsteru, ale jezdili si pro ni až z Adorfu\"“ a také píše, že „\"byla využívána pacienty s mnoha nemocemi\"“.\nV roce 1795 navštívil Elster slavný básník Johann Wolfgang von Goethe, a později ve svém díle uvádí halštrovské prameny Hermanna a Dorotheu.\n\nPřed rokem 1851 byl Elster jen samostatnou farou. V roce 1892 byl vysvěcen nový novogotický \"kostel Svaté Trojice\". Starý \"kostel Svatého Petra a Pavla\" byl zbourán.\nElster od roku 1848 patřil k \"Saským královským státním lázním\", díky čemuž se rychle rozrůstal počet lázeňských hostů: 1848: 129; 1850: 378, 1860: 1.750, 1870: 2450, 1890: 5870, 1900: 8900, 1990: 15.600.\nOd roku 1875 nese místo název Bad Elster a od roku 1935 užívá městských práv. Roku 1880 zde bylo otevřeno Lázeňské muzeum, které se stalo prvním svého druhu nejen ve městě, ale i v celém zemském okresu Vogtland.\n\n\n\nBad Elster žije především z turismu, který do městské kasy přináší velké množství peněz. Ve městě se nachází sedm lázeňských rehabilitačních klinik. V roce 2005 se zde nacházelo 35 ubytovacích míst, které nabízeli až 2400 lůžek. Během téhož roku bylo napočítáno 540 000 přenocování.\n\nV blízkosti města se nachází rychlostní silnice B 92, která bývá však jen málo vytížená.\nZ Bad Elsteru vedou do České republiky dva dopravní hraniční přechody; jeden do Hranic (část Krásňany), a druhý do Doubravy u Aše, pro dopravu otevřený v roce 2008. Proti otevření pro automobilový provoz protestovali radnice v Aši i v Bad Elsteru, ale marně. Důvodem protestů byly možné neblahé následky pro přírodní park Smrčiny. Nádraží v Bad Elsteru na trati Cheb - Plauen se nachází asi 2,5 kilometru od středu města, na okraji místní části Mühlhausen.\n\n\n"}
{"id": "348282", "url": "https://cs.wikipedia.org/wiki?curid=348282", "title": "Ta Noutri", "text": "Ta Noutri\n\nTa Noutri (Ta Netjerou) je francouzská kemetistická organizace, jejíž název v překladu znamená Země bohů (originální název je francouzskou transkripcí jednoho z původních názvů Egypta).\n\nTa Noutri je poměrně mladá organizace; začala osobními stránkami francouzské kemetistky Sylvie Etienne, která je známá pod přezdívkou Sat-Aset (egyptsky Esetina dcera), která založila první francouzský kemetistický web. Název webu byl Ta Noutri.\n\nO něco později, 13. května 2003, založia Yahoo-skupinu Ta Noutri, která měla sloužit ke komunikaci s ostatními kemetisty ve Francii a k vyměňování si zkušeností a názorů. Tato skupina pak tvořila základ budoucí organizace, a v listopadu téhož roku vzniklo první diskusní fórum.\n\nBěhem roku 2004 se Yahoo-skupina rozrostla natolik, že její zakladatelé začali uvažovat o vytvoření samostatné stránky s vlastním fórem, což se nakonec v září 2004 stalo a vznikla první verze stránek Ta Noutri (na rozdíl od předchozích však již nešlo o osobní stránky, ale o stránky skupiny lidí se společným zájmem). O necelý rok později byla zakoupena členy Ta Noutri vlastní doména, na níž se jak oficiální web tak i fórum nyní nachází. Prozatím nemají oficiální status neziskové organizace, třebaže tak jednají. Nicméně přípravy na to, aby se jí stali i oficiálně, probíhají.\n\nJako každá organizace má i Ta Noutri vymezený účel své existence a svých aktivit, stejně tak jako i pravidla, kterými by se měli členové řídit.\n\n1. Veřejná prezentace\nTa Noutri chce na svém webu prezentovat a svými aktivitami ukazovat cesty egyptského náboženství. Cílem Ta Noutri je taktéž zabránit vykořisťování odkazů egyptské kultury a náboženství k nečistým účelům (například kulty, které svou činností psychologicky či finančně využívají svých členů).\n\n2. Rozvoj a zkoumání egyptského náboženství v současnosti\nTa Noutri si klade za cíl rozvíjet kemetistické náboženství studiemi staroegyptských odkazů a textů, mítingy kemetistů a dialogem s různými kemetisty/kemetistickými organizacemi.\n\n3. Setkání a sdílení\nTa Noutri chce pomoci všem kemetistům sdílet své zkušenosti a názory s ostatními a napomáhá připravovat setkání. Web Ta Noutri a fórum jsou koncipované aby byly otevřené a přístupné všem členům.\n\n4. Denní život a duchovno\nTa Noutri navozuje diskuse o důležitosti duchovna v denním životě a nabízí rozšíření povědomí o egyptském náboženství v současné společnosti.\n\n1. Pokora a respekt\nČlenové Ta Noutri se nepovažují za nositele pravdy. Všichni a každý z nich hledá pravdu. Proto tedy respektují volbu ostatních pro jiná náboženství a tradice.\n\n2. Nevýhradná reprezentace kemetismu/egyptského náboženství\nTa Noutri nevlastní žádná exclusivní práva na reprezentování kemetismu ve Francii ani ve světě. Objeví-li se jiná organizace, Ta Noutri je otevřeno k diskusi a ke sbírání zkušeností s ostatními organizacemi a lidmi, sdílení svých vlastních doktrín a morálních principů.\n\n3. Boj proti diskriminaci, podpora lidské důstojnosti a respektování autority Francouzské republiky\nTa Noutri odmítá jakékoliv projevy diskriminace, ať již rasové, kulturní, pohlavní či náboženské, dbá a dodržuje Všeobecnou deklaraci lidských práv a Deklaraci práv dítěte. Ta Noutri otevřeně a jednoznačně zavrhuje veškeré praktiky, které nerespektují lidskou důstojnost. Veškeré aktivity organizace jsou uskutečňovány poklidně a v souladu se svobodou myšlení a trestá své členy za porušování zákonů země, vytváření nepokojů či napadání autority státu.\n\n4. Status osob mladším 18 let\nOsobám mladším osmnácti let není dovoleno se účastnit setkání, organizovaných Ta Noutri. Na fóru jim není dovolen vstup do privátní části fóra zvané \"PER ANKH\". Per Ankh je místo zasvěcené studiu spirituality, které vyžaduje jistou vyspělost. Považují volbu duchovní cesty za významné rozhodnutí a proto za volbu dospělého člověka, který k tomuto není nijak nucen nebo není snadno ovlivnitelný. Zbytek fóra je otevřen všem a mohou zde pokádat různé dotazy a hledat odpovědi.\n\n5. Sdílení zájmu\nTa Noutri je místo kde sdílíme své zájmy, svou spiritualitu a své znalosti o starověkém egyptě. Není to žádné místo pro proselytismus.\n\n6. Respektování svobodné vůle a zákaz proselytismu\nTa Noutri považuje za proselytismus jakékoliv snahy přivést někoho ke Kemetismu, ať již přímou či nepřímou cestou, proti jeho vlastní vůli. To může být silou, vydíráním, nátlakem, podvodem a další. Organizace nepovažuje za proselytismus podporováním Ta Noutri a kemetismu za účelem informování svého okolí. Organizace nepoužívá žádné metody přesvědčování či manipulace proti lidem, ani nepodniká žádné misionářské aktivity.\n\n\n"}
{"id": "348283", "url": "https://cs.wikipedia.org/wiki?curid=348283", "title": "Miloslav Troup", "text": "Miloslav Troup\n\nMiloslav Troup (30. června 1917 Hořovice – 22. února 1993 Praha) byl český akademický malíř.\n\nVystudoval gymnázium v Berouně (1935), Státní grafickou školu v Praze (1937), Vysokou školu uměleckoprůmyslovou v Praze – ateliér profesora Jaroslava Bendy (1942), École des Beaux Arts a École des Arts Décoratifs v Paříži u profesora Brianchona a profesora Desnoyera (1945–1947, stipendium francouzské vlády).\n\nV letech 1947–1950 byl samostatně umělecky činný ve Francii. Svá díla vystavoval se skupinou \"Peintres d'aujour d'hui\" (Malíři dneška) a \"Jeune École de Paris\" (Mladá Pařížská škola) a obesílal různé salony.\n\nV roce 1950 se vrátil do Československa, kde pracoval jako člen Svazu československých výtvarných umělců od jeho založení (od roku 1990 Unie výtvarných umělců).\n\nŽil v Praze, tvořil v oblasti volné malby a grafiky a hlavně knižní ilustrace. Ilustroval více než 160 titulů, z nichž některé až ve dvanácti jazykových mutacích a deseti vydáních (Artia Praha). U grafických technik převládají litografie, půltónový ofset a clichés verre.\n\nProsadil se rovněž v oboru užitého umění; vytvořil návrhy pro vitráže do olova umístěné v Praze, Olomouci, Pitíně, Ostravě, Martině a Češticích u Volyně.\n\nTapiserie podle jeho návrhů byly utkány pro Alšovu jihočeskou galerii v Hluboké nad Vltavou a pro reprezentační sály Staroměstské radnice v Praze. Zabýval se také propagační grafikou (plakáty, kalendáře, turistické příručky, katalogy apod.)\n\n\n\n\n\n\n"}
{"id": "348286", "url": "https://cs.wikipedia.org/wiki?curid=348286", "title": "Juli Tamir", "text": "Juli Tamir\n\nJael „Juli“ Tamir (: יולי תמיר, 26. února 1954) je izraelská politoložka, politička, bývalá ministryně školství, bývalá ministryně absorpce imigrantů a bývalá aktivistka organizace Mír nyní (, שלום עכשיו, ). V současné době je poslankyní Knesetu za Stranu práce.\n\nV letech 1972 až 1974 sloužila v jednotce 848 zpravodajské služby Aman a během Jomkipurské války sloužila jako důstojník na stanovišti v Sinaji. Na Hebrejské univerzitě v Jeruzalémě získala titul bakalář (BA) v oboru biologie a magistr (MA) v oboru politických věd. Na Oxfordské univerzitě získala titul PhD v oboru politické filosofie. V letech 1989 až 1999 působila jako profesorka filosofie na Telavivské univerzitě a jako výzkumný pracovník v Hartmanově institutu v Jeruzalémě, na Princeton University a Harvard University.\n\nTamir byla spoluzakladatelkou organizace Mír nyní a v letech 1980 až 1985 byla aktivistkou levicové politické strany Rac. V letech 1998–1999 byla předsedkyní Izraelské asociace pro lidská práva. Od roku 1995 je aktivní ve Straně práce. Přestože neuspěla v parlamentních volbách v roce 1999, byla jmenovaná ministryní pro absorpci imigrantů ve vládě Ehuda Baraka. V parlamentních volbách v roce 2003 byla zvolena za Stranu práce a působila v komisích týkajících se financí, ústavy, zákonů, kultury a sportu. Rovněž byla členem parlamentní vyšetřovací komise.\n\nV roce 2006 byla opět zvolena poslankyní za Stranu práce a od 4. května 2006 je ministryní školství v koaliční vládě vedené předsedou strany Kadima - Ehudem Olmertem.\n\n"}
{"id": "348287", "url": "https://cs.wikipedia.org/wiki?curid=348287", "title": "Kostel Panny Marie (Opočno)", "text": "Kostel Panny Marie (Opočno)\n\nHřbitovní kostel Panny Marie v Opočně, někdy označován jako Městská koncertní síň Opočno či Mariánský kostelík. Je chráněn jako kulturní památka České republiky.\n\nStavba stojí v areálu starého hřbitova v jihovýchodní části města. Na jejím místě stál původní farní dřevěný kostel z roku 1361, který byl přestavěn za Jana Rudolfa Trčky z Lípy na konci 16. století stavitelem Simonem de Paret.<br>\nDnešní objekt je renesanční stavba z počátku 17. století s pseudorenesančním zařízením s hodnotnou výtvarnou výzdobou vnitřních omítek a oken z úpravy v letech 1883–1884. Západní průčelí empírově upravil stavitel Zohorna v roce 1810; současně postavil pod kostelní lodí hrobku majitelů panství. Hrobku užívá rodina Colloredo-Mansfeld dodnes. Drobným barokním skvostem je vedle stojící márnice. Výstavba mohutné renesanční zvonice proběhla v roce 1596, těsně před výstavbou zděného kostela. V kostele jsou uloženy bohatě zdobené kované pozdně gotické dveře, dříve osazené v klasicistním portálu sakristie. Hřbitov, kam se pochovávali zemřelí z okolí, byl zrušen v roce 1881. Nejstarší náhrobník pochází z roku 1603, nachází se uvnitř kostela. V roce 1864 zde byl pochován zakladatel zdejší nemocnice MUDr. František Alois Skuherský, otec Františka Zdeňka Skuherského. Na hřbitov byla přemístěna socha sv. Jana Nepomuckého.\n\nKostelík, jehož vlastníkem je město Opočno, se využívá k pořádání kulturních akcí, zejména koncertů klasické hudby, které pořádá Kruh přátel hudby Opočenská beseda. Prostor slouží také ke svatebním obřadům a k vítání významných osobností ve městě.\n\nV roce 2006 byly vpředu, v místech bývalého oltáře, postaveny nové koncertní varhany. Dvoumanuálový mechanický zásuvkový nástroj postavil varhanář Vít Mišoň z Mladých Buků. Nástroj má bohatou dispozici s 24 registry, rozsahy manuálů do g3 a pedálu do f1. Od roku 2006 se zde koná varhanní festival Mladé varhany.\n\n"}
{"id": "348292", "url": "https://cs.wikipedia.org/wiki?curid=348292", "title": "Berger", "text": "Berger\n\nPříjmení Berger nese více různých osobností:\n\n\n\n"}
{"id": "348296", "url": "https://cs.wikipedia.org/wiki?curid=348296", "title": "Conciergerie", "text": "Conciergerie\n\nConciergerie je palác, který leží v severozápadní části ostrova Cité v Paříži. Budova sloužila původně správci královského paláce, proto se nazývá Conciergerie (neboli purkrabství). Patří do komplexu budov bývalého královského paláce \"Palais de la Cité\". Za Velké francouzské revoluce sloužila jako vězení. Bylo zde vězněno 1200 vězňů, mezi nimi také Marie Antoinetta. Od roku 1914 je budova přístupná veřejnosti.\n\nV prostoru ostrova Cité se již od 9. století nacházela rezidence zdejších vládců, sídlil zde pařížský hrabě a západofranský král Odo a francouzský král Hugo Kapet sem přenesl správu francouzského království (\"curia regis\").\n\nVe 13. století Ludvík IX. nechal postavit věž \"Bonbec\". Ve 14. století palác rozšířil Filip IV. Sličný, který sem soustředil královskou správu, nechal vybudovat mj. věže \"César\" a \"Argent\" a průchozí galerii kolem věže \"Bonbec\". Kolem roku 1353 za vlády Jana II. vznikla věž, do které roku 1370 Karel V. nechal instalovat hodiny, po kterých se dnes nazývá Hodinová (\"tour de l'Horloge\").\nV roce 1358 došlo k povstání pařížských měšťanů pod vedením Étienna Marcela a útoku na Palais de la Cité. V důsledku toho pozdější král Karel V. přenesl své sídlo na pravý břeh, kde nechal vybudovat lépe opevněný Hôtel Saint-Pol, a palác na ostrově přenechal zčásti pařížskému parlamentu. Ten jakožto nejvyšší soudní instance využíval palác až do novověku a justici slouží dodnes rozsáhlý komplex Justičního paláce.\n\nDalší části palácových budov využíval královský správce, purkrabí (\"concierge\"), podle nějž se začala nazývat jedna z částí palácového komplexu.\n\nV roce 1618 požár zničil Velký sál, který byl obnoven v roce 1622. Požáry zničily i Účetní komoru (1737) a královský příbytek (1776), které byly rovněž následně obnoveny.\n\nJiž před Velkou francouzskou revolucí, ale především pak během ní sloužila budova Conciergerie jako vězení a za revoluce měla kapacitu až 1200 vězňů. Od 2. dubna 1793 do 31. května 1795 zde zasedal revoluční tribunál, který odsoudil téměř 2600 osob k trestu smrti. K nejznámějším vězňům té doby patřili Marie Antoinetta, Marie-Jeanne Dubarry, Georges Danton nebo Maximilien Robespierre. Po Restauraci Bourbonů se Conciergerie rovněž využívala jako vězení, dočasně zde byl internován i Napoleon III.\n\nV letech 1812–1819 architekt Antoine-Marie Peyre restauroval klenby v sálu ozbrojenců (Gens d'armes) a vybudoval kapli v prostoru cely, kde byla vězněná Marie Antoinetta. V období 1847–1871 probíhaly rozsáhlé práce na rozšíření celého komplexu Justičního paláce. V letech 1868–1879 proběhlo restaurování středověkých sálů v Conciergerie. Po roce 1871, když za Pařížské komuny Justiční palác zničil požár, se na obnově podílel Eugène Viollet-le-Duc.\n\nV roce 1914 byla budova otevřena veřejnosti jako muzeum.\n\n\n"}
{"id": "348297", "url": "https://cs.wikipedia.org/wiki?curid=348297", "title": "Orelská pouť na Svatém Hostýně", "text": "Orelská pouť na Svatém Hostýně\n\nOrelská pouť na Svatém Hostýně je pouť, kterou od 1930 každoročně pořádá na Svatém Hostýně sportovní organizace Orel. Její tradice byla dvakrát přerušena: za druhé světové války, kdy Orel a jeho poutě zakázali nacisté, a za komunistického režimu, kdy oboje zakázali komunisté. \n\nZa první republiky čítala účast na poutích řádově desetitisíce lidí, po obnovení poutí po pádu komunistického režimu se účastní tisíce poutníků. Jde tedy o jednu z největších každoročně pořádaných hromadných celostátních poutí v České republice. V roce 2008 bylo před hlavní částí poutě poprvé zorganizováno i setkání orelské mládeže.\n\nZ historického hlediska je velmi významná pouť z roku 1948 (poslední před likvidací Orla komunisty), které se zúčastnily desetitisíce orlů a která představuje poslední velkou akci Orla před jeho likvidací a jednu z největších demonstrací odporu proti nastupujícímu komunistickému režimu.\n\n\n"}
{"id": "348299", "url": "https://cs.wikipedia.org/wiki?curid=348299", "title": "Omská oblast", "text": "Omská oblast\n\nOmská oblast ( \"Omskaja oblasť\") je federální subjekt Ruské federace (oblast). Nachází se v jihozápadní části Sibiře. Rozloha oblasti je 139 700 km² počet obyvatel 2 079 220, z čehož 1,1 milionu žije v hlavním městě, Omsku.\n\nOmská oblast sousedí na jihu s Kazachstánem, na severozápadě s Ťumeňskou oblastí a na východě s Novosibirskou a Tomskou oblastí. Území je dlouhé cca 600 km ze severu na jih a 300 km z východu na západ. Největším vodním tokem je řeka Irtyš.\n\nKlima je kontinentální\n, s velmi chladnými zimami a teplými léty. Průměrná teplota v lednu je -19 °C, v červnu pak 19 °C s výkyvy až do -35 °C, respektive +35 °C. Průměrné roční srážky se pohybují kolem 300-400 mm za rok.\n\nPři sčítání lidu 2002 bylo národnostní rozložení následující: Rusové (83,47 %); Kazaši (3,93 %); Ukrajinci (3,74 %); Němci (3,67 %); Tataři (2,30 %); Bělorusové (0,44 %); Arméni (0,32 %); Azerové 0,20 %); Čuvaši (0,20 %); Estonci (0,15 %); Poláci (0,14 %); Židé (0,12 %); Romové (0,11 %) a Lotyši (0,11 %). Další skupiny pak měly méně než 2000 členů, 0,16 % respondentů odmítlo uvést svou národnost.\n\n"}
{"id": "348302", "url": "https://cs.wikipedia.org/wiki?curid=348302", "title": "Václav Klaus", "text": "Václav Klaus\n\nVáclav Klaus (* 19. června 1941 Praha) je český ekonom a politik, spoluzakladatel Občanské demokratické strany a mezi roky 1991–2002 její první předseda. V letech 1992–1998 působil jako předseda vlády svého prvního a druhého kabinetu. Poté se na čtyřleté období stal předsedou dolní komory parlamentu a v letech 2003–2013 zastával úřad prezidenta České republiky.\n\nPřed vstupem do politiky působil jako bankovní úředník a prognostik, po listopadu 1989 se stal ministrem financí ČSSR ve vládách národního porozumění a později národní oběti, v níž zastával i post vicepremiéra. V roce 1991 inicioval založení Občanské demokratické strany. V letech 1992–1997 byl předsedou vlády a od ledna až do února roku 1993 vykonával z titulu své funkce premiéra některé pravomoci prezidenta republiky.\n\nPo pádu jím vedené vlády na podzim roku 1997 nakrátko ztratil rozhodující politický vliv, ale do vysoké politiky se vrátil již po volbách na jaře 1998, kdy se stal předsedou Poslanecké sněmovny Parlamentu České republiky (1998–2002). Po parlamentních volbách roku 2002, které ODS prohrála, se opět na krátký čas stáhl z vrcholné politiky. V únoru 2003 zvítězil v prezidentské volbě poprvé a na druhé pětileté období byl znovuzvolen prezidentem České republiky v roce 2008.\n\nPo svém odchodu z prezidentského úřadu v březnu 2013 opustil Klaus aktivní politiku. Nadále se však vyjadřuje k otázkám vnitřní i zahraniční politiky, například k problémům v Evropské unii či k Evropské migrační krizi a kritizuje omezování lidské svobody ve jménu různých ideologií, např. liberální demokracie. Zúčastňuje se také často mezinárodních konferencí a seminářů na různá témata po celém světě.\n\nRod Klausů pochází ze západočeské obce Mileč. Otec Václava Klause Václav (1901–1974) byl povoláním účetní. Jeho matka Marie rozená Kailová (1914–2006) pracovala jako pokladní a průvodkyně turistů a byla také příležitostnou autorkou básní. Rodina byla duchovně spřízněna s Církví československou husitskou.\n\nVáclav Klaus má o dva roky mladší sestru Alenu Jarochovou, která po okupaci Československa roku 1968 emigrovala i s manželem do Švýcarska. Dnes žije nedaleko Curychu a má švýcarské občanství.\n\nKlausovi rodiče kladli důraz na jeho dobré výsledky ve škole a mimoškolní aktivity. Mimo jiné Václav Klaus působil několik let v Dětském pěveckém sboru Československého rozhlasu, později byl juniorským i dorosteneckým reprezentantem Československa v basketbalu, což mu umožnilo získat zkušenosti z pobytů v zahraničí, a téměř deset let hrál celostátní první ligu v tomto sportu. V basketbalovém oddíle Dukla Praha pak také strávil povinnou vojenskou službu.\n\nVáclav Klaus studoval v letech 1958–1963 ekonomiku zahraničního obchodu na Vysoké škole ekonomické v Praze. Jako ekonomy, kteří ovlivnili jeho ekonomické uvažování, později uvedl Friedricha Hayeka, Miltona Friedmana, Ludwiga von Misese, Paula Samuelsona a Josefa Schumpetera. Při studiu se seznámil se svou pozdější manželkou Livií, dcerou Štefana Mištiny, pocházející z Oravy na Slovensku.\n\nPo vysoké škole a úspěšném konkursu nastoupil Klaus na místo v Ekonomickém ústavu ČSAV. V šedesátých letech absolvoval dva studijní pobyty na Západě, roku 1966 na \"Università degli Studi Federico II\" v italské Neapoli a roku 1969 na Cornellově univerzitě ve Spojených státech amerických. V roce 1968 získal titul kandidát ekonomických věd. Angažoval se v reformních periodikách \"Tvář\" a \"Literární noviny\", kde publikoval sloupky pod pseudonymem \"Dalimil\".\n\nPo pražském jaru byl Klaus podle svých slov z politických důvodů nucen opustit vědeckou kariéru a v roce 1970 odešel do Státní banky československé (SBČS), kde pracoval na různých pozicích až do roku 1987. V tomto období měl se ženou dva syny, Václava (* 10. září 1969) a Jana (* 2. září 1974).\n\nOd roku 1979 pořádal pravidelné semináře o ekonomických otázkách. Zúčastňovala se jich řada budoucích politiků. Kvůli této aktivitě začala Klause sledovat Státní bezpečnost (StB), která semináře považovala za „pravicové“. Založila na něj a vedla svazek pod krycím jménem Kluk, nasadila na Klause své agenty, odposlouchávala jeho telefony, tajně mu prohledala kancelář a nasadila do ní odposlouchávací zařízení. V roce 1986 StB pořádání dalších seminářů znemožnila a svazek 11. srpna t. r. uzavřela.\n\nV roce 1987 se Klaus vrátil k akademické činnosti jako analytik v Prognostickém ústavu ČSAV. StB na něj v dubnu 1988 založila další svazek pod krycím jménem Rek. Není jasné, co bylo důvodem obnoveného zájmu StB o Klause, svazek byl 9. prosince 1989 skartován. V té době již Klaus cestoval do zahraničí včetně nekomunistických zemí a vystupoval v západních médiích. Pět dní před pádem režimu (12. 11. 1989) vystoupil v diskusním pořadu rakouské televize ORF a obhajoval tam politiku pomalých postupných reforem ekonomiky, jak ji prosazovala KSČ.\n\nNěkolik dní po 17. listopadu 1989 se Václav Klaus dostal na doporučení Rity Klímové do centra Občanského fóra (OF), kde byl jednou z prvních osobností z jiného okruhu než disidentského a uměleckého.\n\nJiž 10. prosince 1989 se stal československým ministrem financí ve vládě Mariána Čalfy, nominovaným za Občanské fórum. Od června 1990 pokračoval na stejném postu pod Čalfovým vedením také ve federální vládě ČSFR a v říjnu 1991 byl jmenován i jejím místopředsedou. V červenci 1992 byl jmenován předsedou české vlády.\n\nOd konce roku 1989 až do demise své vlastní druhé vlády v roce 1997 tak Klaus nepřetržitě byl jedním z klíčových členů vlády, od roku 1992 tím zdaleka nejvlivnějším. Mimo jiné se směrodatně podílel na přeměně socialistické ekonomiky v kapitalistickou, na rozdělení Československa i na formování politické scény transformací Občanského fóra a vytvořením pravicové Občanské demokratické strany.\n\nObčanské fórum vzniklo jako názorově široce rozkročené nehierarchické hnutí se slabými strukturami, což omezovalo jeho akceschopnost. Již na jaře 1990 se v něm začaly projevovat spory o jeho směřování. Václav Klaus se do nich zapojil několik měsíců po parlamentních volbách, konaných v červnu 1990. Zastával názor, že OF je potřeba přeměnit na jasně definovaný politický subjekt s pevnější hierarchií, který by byl schopen prosadit potřebné reformy. Protože již před volbami z OF odešly některé levicové skupiny včetně sociální demokracie, hnutí se posunulo politicky doprava. Po vítězných volbách v OF zesílilo napětí a postupně se vyhranily tři názorové frakce: Klausem vedená pravice, centristé z řad bývalých disidentů (Pavel Rychetský, Jiří Dienstbier, Petr Pithart a další) a levice zastoupená hlavně členy klubu Obroda. Kongres OF v září 1990 nedokázal o budoucnosti hnutí přesvědčivě rozhodnout, což umožnilo Klausově skupině radikálních reformátorů, aby se pokusila OF převzít.\n\nKlaus problém transformace Občanského fóra představil jako střet mezi pravicí a levicí. Dne 10. října 1990 vytvořilo 57 pravicových poslanců OF Meziparlamentní klub demokratické pravice a 13. října byl Václav Klaus zvolen předsedou OF. Tím na dlouhou dobu získal rozhodující vliv na českou politiku a převzal politickou základnu, již doposud ovládal Václav Havel. Brzy poté se pravice neúspěšně pokusila vyloučit levicovou frakci z OF.\n\nV prosinci 1990 Václav Klaus navrhl, aby se Občanské fórum změnilo v politickou stranu s jasnou strukturou a disciplínou. Kongres OF, konaný 12. a 13. ledna 1991, tento návrh schválil hlasy 126 delegátů ze 175 a přijal prozápadní a protisocialistický program. Středoví a levicoví politici OF však chtěli přeměně hnutí v pravicovou stranu zabránit, a tak se rozkol v OF vyhrotil. Na schůzce u prezidenta Havla v Lánech 8. února 1991 se obě křídla dohodla, že alespoň do voleb, plánovaných na červen 1992, bude OF existovat jako koalice dvou skupin: pravicové strany vedené Klausem a centristického hnutí kolem bývalých disidentů. Napětí však pokračovalo a vedlo ke svolání mimořádného kongresu na 23. února. Ten schválil dohodu z Lán a v jejím duchu přeměnil Občanské fórum. To se nadále skládalo z dvou kolektivních členů, z pravicové strany a z hnutí tvořeného Klausovými oponenty. Oba členové měli samostatně působit pod jinými jmény a rozdělit si majetek OF, zatímco Občanské fórum samo mělo zůstat v politice jen do příštích voleb jako název společné poslanecké frakce. Pravice si vybrala jméno Občanská demokratická strana (ODS) a měla podporu zejména v dosavadních krajských organizacích OF, zatímco centristé, zahrnující většinu předklausovského vedení OF, si dali název Občanské hnutí.\n\nPřípravný výbor ODS s Klausem v čele se ustavil 14. března 1991 a 20.–21. dubna pak v Olomouci proběhl ustavující kongres, jenž zvolil Klause prvním předsedou strany. ODS se definovala jako pravicová strana s konzervativním programem a přijala programové prohlášení \"Cesta k prosperitě\" . Vytvořením ODS si Klaus zajistil pevnou mocenskou základnu a zároveň pomohl k rychlému ustavení politického spektra, jaké je běžné v západních zemích. V parlamentních volbách v červnu 1992 pak ODS v koalici s Křesťanskodemokratickou stranou s velkým náskokem zvítězila – bylo to nejvýraznější Klausovo volební vítězství vůbec – zatímco Občanské hnutí zůstalo pod pětiprocentním ziskem, nutným ke vstupu do parlamentu, a po několika letech zaniklo.\n\nV době pádu komunismu mělo Československo centrálně plánované hospodářství a drtivá většina podniků byla v rukou státu. Nové ekonomické vedení, v němž převažovali bývalí pracovníci Prognostického ústavu ČSAV, se shodovalo na nutnosti zavedení tržní ekonomiky. Představy o způsobu a rychlosti transformace se ovšem lišily. Václav Klaus patřil mezi zastánce co nejrychlejší privatizace a uvolnění cen (tzv. radikály). Zasazoval se za trh „bez přívlastků“, což podle něj znamená tržní hospodářství s doplňkovou sociální politikou, ale nikoliv sociální trh. Klaus v roce 1990 věřil, že dosavadní hospodářský systém zkolaboval, a je tedy třeba rychle vytvořit nový. Také se podle svých slov obával, že státní podniky vytunelují jejich bývalí komunističtí manažeři. Dostal se tím do sporu s místopředsedou federální vlády Valtrem Komárkem, ekonomickými poradci českého premiéra Petra Pitharta a dalšími zastánci pozvolnějšího zavádění trhu (tzv. gradualisty). Kromě toho narážely jeho snahy o rychlou transformaci ekonomiky na omezenou akceschopnost Občanského fóra a narůstající napětí ve vztazích se slovenskou politickou reprezentací.\n\nPrvní podrobnější plán ekonomických reforem, vytvořený i s Klausovou účastí, byl uveřejněn 14. května 1990. Časový rámec a rozsah použití jednotlivých metod privatizace však tehdy ještě nebyl přesně dohodnut. Již na jaře 1990 začal Klaus hovořit o kupónové privatizaci jako metodě, kterou by se měla privatizovat největší část podniků.\n\nNaopak restitucím, tedy navracení majetku zabaveného komunisty původním majitelům nebyl Klaus nakloněn, podle Jiřího Peheho snad z obavy, že by mohly zpomalit a zkomplikovat proces privatizace. Projevilo se to později i ve vztahu k restitucím církevního majetku, které ODS v roce 1993 na dvě desetiletí zablokovala a Klaus obvinil katolickou církev, že se pokouší hrát ve společnosti roli, která jí nepřísluší.\n\nPrvní transformační zákony v oblasti ekonomiky byly přijaty na konci dubna 1990. Když Valtr Komárek po červnových volbách 1990 odešel z vlády, zesílil vliv Klausova křídla radikálních reformátorů. V září vláda předložila Federálnímu shromáždění scénář reforem. V říjnu 1990 byl přijat zákon o malé privatizaci, podle kterého se dražily menší provozy. Zásadní reformy hospodářství, zejména uvolňování cen, protiinflační opatření a zavádění vnitřní konvertibility měny, začaly počátkem roku 1991. Ceny zprvu skokově vzrostly, ale koncem roku byla již inflace pod kontrolou a nezaměstnanost v České republice se dostala jen na asi 4 %, zatímco na Slovensku, postiženém útlumem zbrojního průmyslu, to bylo asi 12 %. V únoru 1991 byl schválen zákon o velké privatizaci a po bouřlivých debatách také druhý restituční zákon.\n\nV malé privatizaci bylo formou aukcí s upřednostněním domácích kupců do konce roku 1993 prodáno nebo pronajato 24 359 ekonomických jednotek v celkové tržní hodnotě 31 miliard korun. Když se objevila kritika toho, že v aukcích perou špinavé peníze představitelé minulého režimu a různé mafie (tj. organizované, zčásti i zločinecké skupiny), odmítal Václav Klaus návrhy, aby kupci museli prokazovat původ svého majetku; v médiích se objevila dokonce citace, podle které on „nezná rozdíl mezi čistými a špinavými penězi“. Klaus se totiž zřejmě obával, že přezkoumávání majetku kupců by privatizaci zbrzdilo. Privatizace přitom nebyla jen ekonomický, ale i naléhavý politický úkol, který měl zemi navždy vymanit z rukou „starých struktur“.\nVelká privatizace začala v únoru 1992 a do konce září 1994 jí prošlo 3 400 největších podniků v účetní hodnotě přes 912 miliard korun. Postupovalo se na základě předložených privatizačních projektů přímým prodejem, veřejnou soutěží, aukcí, bezúplatným převodem, prodejem na akciovém trhu nebo kupónovou metodou, při níž si za poplatek 1000 Kčs mohl každý dospělý Čechoslovák opatřit vlastnický podíl ve vybraných firmách. Konaly se dvě vlny kupónové privatizace, první roku 1991 a druhá 1993. Vedle rychlosti měla kupónová metoda v Klausových očích tu přednost, že rozdávání státního majetku občanům mu pomáhalo získat podporu před volbami 1992. Podpora kupónové privatizace vycházela z jejího chápání jako pokusu o spravedlivé rozdělení majetku mezi občany, i když podle Jiřího Peheho ve skutečnosti byla naděje běžných účastníků na zbohatnutí iluzorní.\n\nZ iniciativy podnikatelů, jako byli Viktor Kožený a Pavel Tykač, vznikly investiční privatizační fondy a shromáždily akcie od občanů. Z celkové hodnoty 333 miliard korun v akciích z kupónové privatizace shromáždily fondy 226 miliard. Tyto fondy však nebyly dostatečně regulovány a své podílníky často okrádaly. Rychlá ekonomická transformace, kterou prosazoval Klaus, tak předběhla vývoj právního systému, což mělo za následek rozsáhlou ekonomickou kriminalitu. Dodnes se vede spor, zda byla privatizace přes všechny problémy úspěšná, či zda šlo o rozkrádání, které „nemá v českých dějinách obdoby“. Václav Klaus sám tvrdí, že případné chyby byly důsledkem složitosti celého transformačního projektu a toho, že ve hře bylo mnoho různých sil, takže nemohl řídit celý proces; v každém případě sám některé kontroverzní osoby podporoval, prohlásil například, že Česko potřebuje „více Kožených“.\n\nDalším problémem velké privatizace bylo, že velké banky zůstaly v majetku státu a podílely se na financování privatizačních projektů nebo vlastnily investiční fondy, takže stát přes ně fakticky dál podniky ovládal. Navíc banky poskytovaly úvěry i na některé pochybné projekty, často na popud politiků na celostátní i regionální úrovni. Také akciový trh vznikl až se zpožděním. Tento nezdravý stav ekonomiky 90. let se označuje jako bankovní socialismus a může souviset i s Klausovou snahou privatizovat českým namísto zahraničním zájemcům, jak tvrdí například Joseph Stiglitz. Klausův obraz thatcheristy až „tržního fundamentalisty“ tak kontrastuje s názorem, který vyslovil např. Jan Macháček, že Klaus pouze používal tržní rétoriku, zatímco v praxi většinu protržních reforem od roku 1994 spíše brzdil. Přes značné výhrady však byla privatizace celkově úspěšná a již koncem roku 1993 vytvářel soukromý sektor přes 50 % HDP, přičemž o čtyři roky dříve byl jeho podíl zanedbatelný.\n\nČeskoslovenská federace vznikla roku 1969 a státoprávně byla poměrně složitá: existovaly tři vlády (federální a dvě republikové), dvoukomorové Federální shromáždění a dva jednokomorové republikové parlamenty. Do roku 1989 však fungovala hladce, protože všechna důležitá rozhodnutí přijímalo jediné mocenské centrum, vedení komunistické strany. Po zániku vedoucí úlohy strany v listopadu 1989 však moc přešla na státní orgány, a ty o ni začaly soutěžit. Napětí rychle rostlo zejména mezi českou a slovenskou politickou reprezentací, protože mnozí slovenští politici požadovali větší autonomii pro svou republiku.\n\nPozice federální vlády postupně slábla a Václav Klaus si již roku 1990 začal aktivně a úspěšně budovat politickou základnu v České republice. Slovensko pro něj jako federálního ministra financí představovalo problém. Již roku 1990 jej a Vladimíra Dlouhého obvinil slovenský premiér Vladimír Mečiar, že nerespektují potřeby Slovenska. Mečiarova slovenská vláda pak privatizaci záměrně zpomalovala a narušovala.\n\nZatímco Václav Havel a Petr Pithart se snažili najít kompromis se Slováky a federaci udržet, Václav Klaus zřejmě někdy na podzim 1991 došel k názoru, že je potřeba prosadit rychlé reformy i za cenu možného rozpadu společného státu. Snažil se sice působit i na Slovensku a ODS budoval jako celostátní federalistickou stranu. Ekonomická transformace však na Slovensko dopadla tvrději a Václav Klaus tam byl značně nepopulární, což kontrastovalo s jeho tehdejší oblibou u českého obyvatelstva.\n\nDalší napětí do česko-slovenských vztahů vnesly parlamentní volby v červnu 1992. V Česku vyhrála pravicová reformní koalice vedená ODS, zatímco na Slovensku uspěly levicovější národně orientované strany v čele s Mečiarovým HZDS. To znemožňovalo jakákoli významnější rozhodnutí na federální úrovni. Prezident Havel sice pověřil Klause sestavením federální vlády, ODS ho však nominovala na předsedu české vlády. Také Mečiar odmítl svou účast ve federální vládě. Klaus a Mečiar usedli do čela republikových vlád a do federálních struktur nominovali jen málo významných politiků. Vliv federální vlády Jana Stráského se výrazně zmenšil, stejně jako vliv prezidenta Havla, který s volebním neúspěchem Občanského hnutí přišel o významné politické spojence, jakými byli Petr Pithart, Pavel Rychetský a Jiří Dienstbier.\n\nJiž první povolební setkání Klause s Mečiarem ukázala, že společný stát je vážně ohrožen. Rozhodující otázkou bylo, zda se Slovensko může stát suverénní jednotkou, subjektem mezinárodního práva, a přitom zůstat ve federaci. ODS preferovala pokračování federace, zatímco HZDS požadovalo konfederaci. Oba politici se dohodli na konání referenda o budoucím uspořádání státu, nestanovili však žádné datum, a tak se referendum nikdy neuskutečnilo. ODS a HZDS se 16. června 1992 v Bratislavě dohodly, že chtějí situaci vyřešit do konce září.\n\nK dalšímu vyhrocení došlo, když 3. července Federální shromáždění pro nesouhlas slovenských poslanců s Havlem poprvé v dějinách státu nezvolilo prezidenta a 17. července Slovenská národní rada přijala deklaraci svrchovanosti, načež dosavadní prezident Havel okamžitě rezignoval.\n\nDne 8. července 1992 se Klaus s Mečiarem na setkání v brněnské vile Tugendhat dohodli na rozdělení Československa. Mečiar počátkem srpna dohodu zpochybnil a opět navrhl konfederaci, to však Klaus odmítl. Při další schůzce tamtéž 26. srpna 1992 stvrdili původní dohodu a chvíli před půlnocí oznámili veřejnosti shodu na rozdělení Československa k 1. lednu 1993.\n\nDalší komplikace nastaly 1. září, když Slovensko přijalo vlastní ústavu, ačkoli ještě platila ústava federální, a 1. října, když Federální shromáždění odmítlo schválit Klausem a Mečiarem předjednaný ústavní zákon umožňující zánik federace a místo toho na návrh Miloše Zemana přijalo rezoluci, podporující vznik česko-slovenské unie. Klaus to odmítl a prohlásil, že stát se rozpadne tak jako tak. Zároveň probíhaly ostré spory s Mečiarem a jeho spojenci o dělení majetku. Politická nestabilita způsobila i výrazný pokles zahraničních investic do Československa. Na setkání v Jihlavě 6. a 7. října však Klaus a Mečiar rozdělení Československa stvrdili podpisy a dojednali vznik společných komisí pro dělení majetku. Na pozdějších jednáních se pak shodli i na podobě budoucích vztahů mezi oběma státy a dalších otázkách.\n\nPokus 18. listopadu rozpustit federaci ústavním zákonem ve Federálním shromáždění neprošel, opozice trvala na konání referenda. V podstatě stejný zákon však byl přijat na opakovaném hlasování o týden později, 25. listopadu. Přispěl k tomu zřejmě i slib českým poslancům, že po zániku Federálního shromáždění budou převzati do nově vzniklého Senátu, což však nebylo dodrženo. Tím byl učiněn rozhodující právní krok k zániku federace, i když se poté obě strany na různých úrovních ještě mnohokrát setkaly k projednání řady dílčích otázek, zejména ohledně dělení majetku. Československo tak mírovou cestou zaniklo 31. prosince 1992 a rozdělilo se na dva následnické státy, jež se ihned vzájemně v duchu mezinárodního práva uznaly a spořádaně si rozdělily majetek a závazky.\n\nZatímco např. Stroehlein a kolektiv uváděli jako hlavní příčinu rozdělení federace neschopnost Klause a Mečiara dohodnout se o ekonomických a ústavních záležitostech společného státu, sám Klaus to přičítal naplnění snah slovenského národa po samostatnosti. Jiří Pehe soudí, že Klaus v roce 1992 vyhodnotil situaci realisticky a rychlým rozdělením federace zabránil tomu, aby pokračovala paralýza centrálních institucí nebo aby dokonce napětí eskalovalo v násilné střety, jako se to stalo v Jugoslávii.\n\nPo vyhraných volbách se 2. července 1992 Václav Klaus stal předsedou vlády České republiky. Sestavil koalici, která kromě Klausovy ODS a KDS, jež kandidovaly v koalici, zahrnovala ještě ODA a KDU-ČSL.\n\nJiž v předvolební kampani hrála osoba Václava Klause jako předsedy ODS velkou roli, stal se její tváří jako symbol ekonomické transformace a kuponové privatizace. I díky předchozímu vládnímu angažmá byl jednou z nejvýraznějších osobností tehdejší politické scény, což spolu se ziskem téměř 30 % volebních hlasů pro ODS představovalo základ jeho silné pozice ve vládě. Kolář, Syllová a Pecháček takovou vládu definovali jako koaliční kabinet s dominancí premiéra, blížící se ve svém vládnutí ke kancléřskému modelu, kdy Klausova síla ve vládě vycházela zejména z jeho dominantního postavení ve vlastní straně a z nadpolovičního zastoupení ministrů ODS ve vládě.\n\nPo rozdělení Československa 1. ledna 1993 vláda Václava Klause převzala roli vlády samostatného státu. Přestože k rozdělení došlo proti přání většiny obyvatel (Stroehlein uvádí, že podle průzkumu veřejného mínění z roku 1991 se vyslovilo pro vznik nezávislých států jen 9 % Čechů a 15 % Slováků), pozice české vlády s Klausem v čele zůstala poměrně silná po celé funkční období, až do roku 1996. V lednu 1996 vláda také navázala na asociační dohodu s Evropským společenstvím z roku 1991 a podala přihlášku ke vstupu do Evropské unie.\n\nUvnitř ODS měl Klaus od počátku velmi silnou pozici. Na stranických kongresech v letech 1992, 1993 i 1994 neměl při volbě předsedy žádného protikandidáta a ačkoli se postupně objevila a sílila oponentura místopředsedy Josefa Zieleniece, i v roce 1995 byl Klaus s velkou převahou zvolen. Na jaře 1996 došlo ke sloučení ODS s koaliční KDS, přičemž Václav Klaus zůstal nadále v čele výsledného subjektu, který si ponechal název Občanská demokratická strana.\n\nV roce 1996 ODS opět vyhrála volby se ziskem téměř 30 % hlasů, ale úspěch ČSSD pod vedením Miloše Zemana a redukce počtu menších parlamentních stran jí umožnily sestavit pouze menšinovou vládu. Do koalice s ní šly opět KDU-ČSL a ODA. Opoziční ČSSD vyměnila toleranci vlády za některé ústavní funkce.\n\nKampaň ODS před samotnými volbami na přelomu května a června 1996 byla opět postavena na osobě Václava Klause a na volebním hesle, které údajně sám vybral: „Dokázali jsme, že to dokážeme“. Setkala se však s menším účinkem, byla i hůře organizovaná, Klaus v průběhu obměnil volební tým a kampaň se za pochodu přizpůsobovala jeho požadavkům, se zdůrazněním prezentace jeho osoby. Ačkoli strana získala téměř stejný volební výsledek jako v roce 1992 a Klaus osobně obdržel také nejvíc preferenčních bodů, jeho zisk byl téměř 4× nižší než v předchozích volbách a také nižší než preferenční body lídra ČSSD Miloše Zemana.\n\nUž v srpnu 1996 tak čelil Klaus vnitrostranické kritice zejména od Josefa Zieleniece, ale i Miroslava Macka, který byl na prosincovém kongresu zvolen rovněž místopředsedou ODS. Klaus byl opět potvrzen v předsednické volbě bez protikandidáta, avšak menším poměrem hlasů než v minulosti. V následujícím roce se zhoršená komunikace s vedením strany projevila mimo jiné při vyjednávání Česko-německé deklarace, kdy předseda nerespektoval usnesení stranického grémia, na vlastní pěst jednal se Zemanem o dodatečném prohlášení k deklaraci, což vedení ODS ostře odsoudilo a Klaus pak musel ustoupit.\n\nDruhou vládu Václava Klause popsali Kolář a kolektiv jako koaliční kabinet s dominancí premiéra, nyní ovšem i se silnější pozicí vicepremiérů, a tedy i menších koaličních stran. Pozici předsedy oslabovalo jednak paritní zastoupení koaličních stran ve vládě, ODS tedy měla právě polovinu a ostatní strany se dělily o druhou polovinu míst. Dále jeho manévrovací prostor omezoval článek 3 koaliční dohody, který stanovoval, že všechna zásadní rozhodnutí budou přijímána až po vzájemné dohodě všech koaličních partnerů, takže premiér nemohl obcházet partnery silovým prohlasováním za pomoci opozice, jak k tomu docházelo v předchozím období.\n\nV době Klausova druhého premiérského období, v listopadu 1996 proběhly také vůbec první volby do nově ustavené horní komory parlamentu. Ačkoli se vedly úvahy o společných kandidátkách vládní koalice, ODS se nakonec rozhodla postavit své vlastní kandidáty. V prvním kole voleb strana výrazně uspěla. Když se však před druhým kolem snažil Klaus přesvědčit neúspěšné kandidáty ostatních koaličních stran k podpoře kandidátů ODS, setkal se s ostrým protestem vedení obou stran a KDU-ČSL se dokonce spojila s opoziční ČSSD, což ODS značně poškodilo. Předseda KDU-ČSL a současně vicepremiér v Klausově vládě Josef Lux tehdy deklaroval nebezpečí dominance ODS v Senátu, což ovšem nebyl první ani poslední spor obou politiků.\n\nEkonomika země začala na jaře 1997 zpomalovat, což vedlo k propadu příjmů státního rozpočtu a Klausova vláda přijala řadu rozpočtových škrtů, označovaných jako „úsporné balíčky“. Došlo také k měnovému otřesu. Müller-Rommel s Mansfeldovou popsali, že politika ekonomického neoliberalismu nebyla tak úspěšná, jak se v první polovině desetiletí mohlo zdát, a nastalá ekonomická situace se stala zdrojem řady rozporů ve vládní koalici. Klaus ovšem nepochyboval o správnosti zvoleného způsobu transformace a z ekonomických potíží vinil především úrokovou politiku České národní banky.\n\nNicméně došlo k prudkému propadu oblíbenosti vlády a zejména ODS u obyvatelstva a Klaus byl nucen po bouřlivých koaličních vyjednáváních přikročit v červnu 1997 k personálním obměnám, jimiž ztratil dva názorově blízké, proreformní stoupence: ministra financí Ivana Kočárníka a ministra obchodu a průmyslu Vladimíra Dlouhého. Klaus s obměněnou vládou požádal 10. července poslaneckou sněmovnu o opětovné vyslovení důvěry a získal ji nejnižší možnou většinou díky někdejšímu poslanci ČSSD Jozefu Wagnerovi, a to výměnou za slib, že privatizace bank bude probíhat pod kontrolou sněmovny.\n\nJiž v průběhu roku 1996 a zejména pak v roce 1997 čelila ODS obviněním z nejasného financování, např. pomocí darů od podnikatelů účastnících se privatizace, které měly být poukázány přes nastrčené nebo smyšlené osoby. Původ několikamilionových příspěvků z roku 1995 se straně nedařilo přesvědčivě vysvětlit. Spekulace v těchto souvislostech se objevily i kolem samotné Klausovy osoby. Především šlo o tzv. švýcarské konto, které mělo sloužit k nelegálnímu financování ODS, o kterém měl Klaus údajně vědět, a o jím údajně vlastněnou vilu ve Švýcarsku. Zpráva o vile, již přinesla televize Nova, se posléze ukázala jako nepravdivá. Informace o švýcarském kontu ODS byla poprvé zveřejněna v Mladé frontě DNES v listopadu 1997. Existenci konta ve švýcarské bance Credit Suisse, které mělo sloužit k nelegálnímu financování ODS, potvrdilo Švýcarské státní zastupitelství v roce 2000. Podle místopředsedy ODS a zakladatele ODS Josefa Zieleniece bylo na kontě téměř 200 milionů korun, které Václav Klaus odmítal vysvětlit.\n\nVáclav Klaus čelil vnitrostranické kritice, např. poslanec Jan Klas a ministr vnitra Jan Ruml žádali svolání mimořádného kongresu ODS a uvažovali o vytvoření názorové frakce uvnitř strany. Eskalace sporů mezi Klausem a Zieleniecem vedla k Zieleniecovu srpnovému vzdání se poslaneckého mandátu a 23. října též k odchodu z vlády a rezignaci na místopředsednický post ve straně. Dne 7. listopadu 1997 odešel z vlády také ministr vnitra Ruml a 28. listopadu spolu s místopředsedou ODS Ivanem Pilipem vyzval Klause k odstoupení z funkce předsedy strany. Sám Klaus byl v té době v Sarajevu, pročež později získal tento akt přezdívku „Sarajevský atentát“.\n\nNásledujícího dne podali své rezignace ministři za KDU-ČSL a vzápětí i ministři za ODA. Strany to zdůvodnily zejména finančními skandály ODS, osobnostní rovinu však dokumentuje postoj lidovců, kteří uvažovali o setrvání ve vládní koalici, pokud by premiérem nebyl Klaus. Premiér podal 30. listopadu 1997 demisi z funkce předsedy vlády s dodatkem, že jde o demisi celé vlády. Prezident Havel ji přijal a další politická jednání vedl předseda KDU-ČSL Josef Lux. Dne 17. prosince 1997 prezident pověřil Josefa Tošovského, dosavadního guvernéra České národní banky, sestavením poloúřednické vlády. Nová vláda, složená zčásti z členů koaličních stran a zčásti z nestraníků, byla jmenována 2. ledna 1998.\n\nVáclav Klaus obvinění z účasti na korupci odmítal a na mimořádném kongresu své strany v Poděbradech v prosinci 1997 získal hlasy většiny delegátů pro pokračování ve funkci předsedy strany. Jeho protikandidátem byl Jan Ruml, který však ve volbě neuspěl. Také došlo k obměně vedení strany, přičemž noví místopředsedové byli na Klausově straně. Vnitrostranická opozice proti Klausovi vytvořila odštěpeneckou platformu, která další měsíc vstoupila do vznikající Unie svobody (US). Události kolem pádu vlády a rozštěpení ODS vedly k propadu popularity ODS u voličů a určitému odlivu členů této strany.\n\nV roce 1991 se Václav Klaus habilitoval na Fakultě sociálních věd Univerzity Karlovy jako docent ekonomie. V roce 1995 byl Klaus jmenován profesorem pro obor financí na Vysoké škole ekonomické. Na této škole přednášel v podzimním semestru 2005 předmět „Principy ekonomického myšlení“, čtyři studenty si pak vybral za své poradce. V jarním semestru 2017 a v podzimním semestru 2018 vedl seminář „Transformační procesy v České republice“ na Ekonomicko-správní fakultě Masarykovy univerzity.\n\nV následujících předčasných volbách (1998) získala ODS pod Klausovým vedením a po kampani, založené do značné míry na varování před nástupem levice k vládě, necelých 28 %. Po neúspěšném vyjednávání s předsedou Unie svobody Janem Rumlem sestavil vládu předseda vítězné ČSSD Miloš Zeman za podpory ODS, a to po sepsání tzv. „opoziční smlouvy“. V rámci rozdělení funkcí podle této smlouvy byl Václav Klaus zvolen do funkce předsedy Poslanecké sněmovny. Pragmatické řešení rozdělení moci a kontrast s předcházející výrazně protilevicovou kampaní ODS se staly předmětem ostré kritiky z nejrůznějších stran. To vedlo k nespokojenosti části veřejnosti, vyjádřené například iniciativou „Děkujeme, odejděte!“ (listopad 1999), která bezvýsledně požadovala odchod Klause a Zemana z politiky (prosinec 1999).\n\nV roce 1999 Klaus založil občanské sdružení Centrum pro ekonomiku a politiku (CEP) a působil jako první předseda jeho správní rady.\n\nBěhem krize v České televizi v prosinci 2000, která nastala poté, co byl zvolen novým generálním ředitelem Jiří Hodač, se Klaus postavil na stranu nového vedení v čele s Hodačem a jím jmenované ředitelky zpravodajství Jany Bobošíkové.\n\nV roce 2002 na 13. kongresu Občanské demokratické strany vystřídal Václava Klause ve vedení ODS nově zvolený předseda Mirek Topolánek, který v nadsázce nazval ideologii strany v době Klausova předsednictví „\"klausismus\"”. Autor Klausovy biografie Lubomír Kopeček později popsal doktrínu klausismu jako soubor různých představ a myšlenek zahrnujících národní stát jako jediný myslitelný rámec demokracie, preferenci politických stran, liberální obhajobu trhu bez deformací a redistribuce či konzervativní pohled na společnost.\n\nV roce 2002 se Klaus během letu do New Yorku seznámil s Klárou Lohniskou, letuškou ČSA. V létě 2002 potom bulvární deník \"Blesk\" uveřejnil jejich společnou fotografii. Aféra však Klausův manželský život nerozvrátila. V březnu 2008 se v médiích objevila jména jiných dvou žen, se kterými měl Klaus údajně mít poměr.\n\nV dalších poslaneckých volbách v roce 2002 opět zvítězila ČSSD a došlo k posílení levice, což bylo vnímáno jako neúspěch ODS i Klause. Vedení ODS dalo následně své funkce k dispozici. Klaus se později rozhodl nekandidovat znovu na předsedu strany a oznámil úmysl kandidovat na funkci prezidenta republiky. Jako svého nástupce doporučil Petra Nečase, ale předsedou ODS byl zvolen Mirek Topolánek a Václav Klaus se stal čestným předsedou strany. Této funkce se vzdal 6. prosince 2008.\n\nKlausova prezidentská kandidatura byla úspěšná, když byl 28. února 2003 ve třetím kole opakované volby zvolen 142 hlasy z 281 prezidentem České republiky. Ve společném hlasování Senátu a Poslanecké sněmovny se prosadil nejen díky podpoře ODS, ale i kvůli rozporům v tehdejší vládní koalici, vnitřnímu boji v ČSSD a podpoře části KSČM. Do funkce byl uveden 7. března 2003.\n\nV roce 2005 Klaus obdržel anticenu Zelená perla za výrok „\"Občanská společnost je polemika se svobodnou společností. A je povinností každého demokrata ze všech svých sil, do konce svých věků proti ní bojovat.\"“, který měl podle deníku Právo pronést 12. 7. 2005 na semináři CEP s názvem \"Postdemokracie: hrozba, nebo naděje?\" jako komentář k příspěvku ředitele české pobočky Greenpeace Jiřího Tuttera.\n\nKlausovo první funkční období vypršelo 7. března 2008.\n\nV roce 2008 byl Klausovým soupeřem v první prezidentské volbě ekonom Jan Švejnar, kterého podporoval i bývalý prezident Václav Havel. Volba proběhla 8. a 9. února a nepřinesla vítěze, i když Václavu Klausovi stačilo ke zvolení ve třetím kole získat jediný hlas navíc. V druhé volbě 15. února 2008 byl Klaus ve třetím kole prezidentem zvolen, když získal 141 hlasů. Ke zvolení mu pomohly hlasy tří tehdejších členů a poslanců ČSSD, a to Miloše Melčáka, Michala Pohanky a Evžena Snítilého, po intervenci Miloše Zemana.\n\nVolby doprovázel skandál, kdy kamery TV Nova zachytily rozhovor Ivana Langera a Martina Bursíka, kdy Langer řekl: „Tak já ti povím, jaká hra kolem toho byla. Jaká špinavá hra kolem toho byla, kolik lidí půjde bručet“.\n\nK takzvanému „chilskému incidentu“ došlo 4. dubna 2011, během státní návštěvy v Chile. Prezident Klaus si zde vzal a vložil do kapsy protokolární pero vyrobené z modrého polodrahokamu lapis lazuli. Tuto situaci natočila Česká televize a záznam také odvysílala. Ten měl (především na internetu) několik milionů zhlédnutí a vzbudil značný ohlas v Česku i v zahraničí.\n\nV únoru 2012 Václav Klaus spolu se svými syny a kancléřem Jiřím Weiglem založil studijní a výzkumnou obecně prospěšnou společnost s názvem „Institut Václava Klause“, jejímiž cíli jsou „dokumentace, výzkum a propagace života, díla a myšlenek prezidenta republiky Václava Klause“ a „shromažďování literatury a propagace idejí a témat souvisejících s veřejným působením Václava Klause“. Kromě zakladatelů se na její činnosti účastní např. Ladislav Jakl a europoslanec Ivo Strejček.\n\nOd roku 1990 je Václav Klaus aktivním členem Montpelerinské společnosti, sdružení liberálních ekonomů. Vystupuje s projevy na jejích konferencích a v září 2012 se na jeho pozvání konalo valné shromáždění této společnosti na Pražském hradě, kde Klaus prohlásil, že demokracii a tržní ekonomiku ohrožují mimo jiné ztráta tradičních hodnot, populismus demokratických politiků a rostoucí moc soudů, neziskových organizací a médií.\n\nDne 28. září 2012 v Chrastavě na Liberecku došlo k útoku na Václava Klause neškodnou airsoftovou zbraní. Klaus utrpěl oděrky na lokti. Útočník chtěl upozornit na špatný stav politické scény v ČR. Za útok byl potrestán šesti měsíci odnětí svobody podmíněně.\n\nSenát PČR dne 4. března 2013, tedy ke konci Klausova funkčního období, schválil podání ústavní žaloby na něj pro velezradu. Šlo o první žalobu na prezidenta v historii ČR. Pro podání žaloby Ústavnímu soudu hlasovalo 38 přítomných senátorů a senátorek, 30 bylo proti a 13 se hlasování zdrželo nebo nezúčastnilo. V ústavní žalobě bylo uvedeno pět důvodů. Byla to především Klausova kontroverzní novoroční amnestie roku 2013 a jeho otálení s podpisem dodatku k Evropské sociální chartě. Dále to, že nerozhodl o jmenování Petra Langra, jednoho ze soudních čekatelů, ačkoliv mu to bylo podle žaloby uloženo soudem. Dalším bodem bylo nepodepsání doplňku Lisabonské smlouvy o novém záchranném fondu eurozóny i přes jeho schválení parlamentem. Klaus podle žaloby také ohrozil fungování Ústavního soudu České republiky tím, že téměř jeden rok nejmenoval žádného nového ústavního soudce a nenavrhl Senátu nové kandidáty s výjimkou dvou – senátem zamítnutých – pokusů. Podle tehdejšího premiéra Petra Nečase (ODS) bylo schválení žaloby útokem na pověst celé České republiky, motivovaný „osobní nesnášenlivostí“. Ústavní soud projednal žalobu přednostně, a to v plénu pod sp. zn. Pl. ÚS 17/13. Řízení však bylo bez věcného projednání zastaveno se zdůvodněním, že Václav Klaus již v té době nebyl ve funkci prezidenta republiky.\n\nPřed prezidentskými volbami 2013 Klaus vyjádřil podporu kandidatury svého tajemníka Ladislava Jakla tím, že sám podepsal jeho nominační petici. Ke své podpoře Miloše Zemana uvedl později v rozhovoru pro Lidové noviny, že ze všech zájemců o prezidentský post je Zeman jediným politikem. „Tak proč bych ho nemohl nepřímo podpořit?“\n\nVáclav Klaus dříve kritizoval Václava Havla za časté používání prezidentského veta, sám však jako prezident právo veta často používal.\n\nBěhem prvního prezidentského období vetoval celkem 34 zákonů. V únoru 2006 například návrh zákona o registrovaném partnerství, protože byl podle něj špatný a rozšiřoval oblast státních zásahů do lidských životů. Za tento krok byl kritizován např. Jiřím Hromadou z Gay iniciativy a premiérem Jiřím Paroubkem. O měsíc později Poslanecká sněmovna veto nejtěsnější většinou přehlasovala a zákon začal platit. Když pak parlament v červnu 2008 schválil novelu zákona, prezident Klaus ji nechal projít bez svého podpisu.\n\nBěhem druhého prezidentského období využil Václav Klaus prezidentské veto celkem 29krát. Mimo jiné vetoval v květnu 2008 tzv. antidiskriminační zákon, o kterém prohlásil, že „je zbytečný a kontraproduktivní“. Sněmovnou byl však přehlasován.\n\nVe srovnání s praxí Václava Havla omezil Václav Klaus udělování prezidentské milosti. Mezi udělenými milostmi je však několik kontroverzních případů. Nejznámější jsou udělení milosti podnikateli a sponzorovi ODS Zdeňku Kratochvílovi (2008), Emilovi Novotnému, odsouzenému v Thajsku za pašování drog (2008), úplatné policistce (2010), spolupracovníkům zavražděného podnikatele Františka Mrázka (2010), jinému podnikateli, odsouzenému za půlmiliardový podvod (2011) a bývalé ředitelce Metropolitní univerzity Praha Anně Benešové, odsouzené za podplácení a zpronevěru (2012). Kromě toho byl odložen nástup do vězení dalšímu spolupracovníkovi podnikatele Mrázka (2012).\n\nPři příležitosti 20. výročí vzniku samostatné České republiky prezident Klaus vyhlásil 1. ledna 2013 dílčí amnestii. Prezident prominul nebo zahladil roční a kratší nepodmíněné tresty všem odsouzeným a obviněným osobám. Amnestie se vztahovala i na ty osoby, které měly strávit ve vězení nanejvýš dva roky, ale nikoho nezabily, vážně nezranily a ani neznásilnily. Také téměř všem vězňům starším než 75 let byly jejich tresty prominuty. Prezident se také rozhodl zastavit i vleklá trestní stíhání, pokud od jejich zahájení uplynulo přes osm let a týkaly se maximálně desetiletých trestů. Tento bod amnestie se týkal například bývalého předsedy Českomoravského fotbalového svazu Františka Chvalovského, odsouzeného za úvěrový podvod, nebo manažerů vytunelovaného H-Systemu. Finanční rozsah kriminality, které se amnestie týkala, byl vyčíslen na 18,6 miliard Kč (a dalších 3,4 miliard Kč krádeží či podvodů, které nebyly uskutečněny), počet poškozených jejími pachateli byl přes 90 tisíc fyzických a stovky právnických osob. Byla to jediná amnestie, kterou ve svém úřadu Václav Klaus vyhlásil.\n\nAmnestie byla velmi kritizována jak laickou (v průzkumu společnosti Median vyjádřilo nesouhlas s amnestií 82,2 % respondentů), tak odbornou veřejností (například předseda Ústavního soudu Pavel Rychetský označil amnestii za „neuvěřitelný diletantismus“). Návrh skupiny senátorů na zrušení kontroverzní části o zastavení trestního stíhání však byly Ústavním soudem odmítnuty. Amnestie byla jedním z pěti důvodů, proč Senát podal na Klause ústavní žaloby pro velezradu.\n\nV březnu 2005 Klaus odmítl jmenovat několik justičních čekatelů navržených ministrem spravedlnosti do úřadu soudce, což odůvodnil jejich nízkým věkem (méně než 30 let). Někteří z nich se bránili správní žalobou, v soudním řízení však vytrval jen jeden z nich, Petr Langer, v jehož případě Městský soud v Praze shledal Klausovo jednání nezákonným a uložil mu justičního čekatele soudcem jmenovat, nebo jeho nejmenování řádně zdůvodnit, což potvrdil i Nejvyšší správní soud. Podle dostupných informací však tak Václav Klaus neučinil.\n\nV říjnu 2005 Klaus odmítl jmenovat prezidenta České lékařské komory (ČLK) Davida Ratha, který byl členem a poslancem ČSSD, do funkce ministra zdravotnictví ve vládě Jiřího Paroubka. Podle Klause by se Rath díky svému předsednictví ČLK dostal do střetu zájmů. Rath nakonec 2. listopadu 2005 z funkce prezidenta ČLK abdikoval a Klaus jej 4. listopadu jmenoval do funkce ministra zdravotnictví.\n\nVáclav Klaus v roce 1996 podal jako premiér České republiky oficiální přihlášku do EU a vstup země do Unie v roce 2004 už z pozice prezidenta přivítal, byť varoval před přehnanými očekáváními. Později se stal předním českým kritikem politiky EU. Propagační kampaň před referendem o vstupu Klaus kritizoval, neboť podle něj byla triviální a nemotivovala k celospolečenské debatě.\n\nPřístupovou smlouvu k Evropské unii podepsal Václav Klaus spolu s tehdejším premiérem Vladimírem Špidlou 16. dubna 2003 v Aténách. Smlouvu o Ústavě pro Evropu jménem prezidenta Klause za Českou republiku podepsali 29. října 2004 v Římě tehdejší premiér Stanislav Gross a tehdejší ministr zahraničí Cyril Svoboda.\n\nVáclav Klaus však poté vystupoval jako kritik evropské integrace a fungování Evropské unie. Byl pro ekonomické svobody, ale odmítal bruselský politický centralismus i politickou integraci, která by podle Klause byla možná jen za cenu války. Demokratická kontrolovatelnost výkonné moci není podle něho možná v ničem větším, než v národním státě. Ve své knize \"Česká republika na rozcestí – Čas rozhodnutí\" z roku 2013 došel až k názoru, že nejlépe by pro Českou republiku bylo, pokud by z „antidemokratické“ Evropské unie vystoupila.\n\nKlausův „euroskepticismus“ či „eurorealismus“ bývá kritizován ze strany eurofederalistů, například Daniel Esperza z Palackého univerzity v Olomouci považuje (2010) Klausův euroskepticismus ze hlavní příčinu náhlého odmítnutí České republiky na mezinárodní scéně. Podle jeho názoru se Klaus ideologicky inspiroval britským euroskepticismem, což je ale v rozporu s politickou realitou České republiky, jež nemá velmocenské postavení ani alternativu v podobě Commonwealthu jako Velká Británie. Esperza míní, že Klausův euroskepticismus či eurorealismus je v rozporu s realitou a nelze jej vysvětlit, tak jako v britském případě teorií racionální volby, a dále se ptá, nakolik Česká republika z Klausova euroskepticismu zahraničně-politicky profitovala a co je vlastně jeho politickým cílem. Propast mezi ideologií a realitou ukazuje dle autora na to, že Klaus je „\"idealista, jenž slepě věří ve svoji vlastní ideologii, kterou prezentoval jako výjimečný způsob řešení současné politické krize EU\"“. Esperza vysvětluje tento euroskeptismus Klausovým srovnáním kritických postojů k EU s Janem Husem a jeho kritikou církve a Klausovou sebestylizací v disidenta v rámci EU, které odrážejí v Esterzově interpretaci jeden ze základních národních mýtů českého národa – husitské stigma a představu o národní výjimečnosti.\n\nVáclav Klaus byl kritikem Lisabonské smlouvy. Po nálezu Ústavního soudu, který ji neshledal protiústavní, však smlouvu podepsal, i když prý v souvislosti s tím zvažoval možnost, že se vzdá prezidentského úřadu.\n\nV souvislosti s evropskou měnovou krizí roku 2011 Klaus vyjádřil nesouhlas se vstupem České republiky do eurozóny (s opuštěním koruny a přijetím eura). Vycházel přitom z přesvědčení, „že nemáme takovou ekonomickou výkonnost jako Německo a že nepracujeme tak tvrdě jako lidé v této zemi.“\n\nKoncem roku 2012 odmítl Klaus za ČR podepsat doplněk Lisabonské smlouvy, který by umožnil vznik nového záchranného fondu eurozóny – Evropského stabilizačního mechanismu (ESM, též Euroval). Klaus tento fond označil za „\"zrůdnou, hroznou věc\"“. Dodatek nakonec podepsal až Klausův nástupce Miloš Zeman.\n\nVáclav Klaus opakovaně vyjádřil pochybnosti o smysluplnosti vojenského zásahu Severoatlantické aliance (NATO) proti Jugoslávii vedené prezidentem Slobodanem Miloševičem (tzv. Operace Spojenecká síla) a vyslovil se proti uznání samostatnosti státu Kosovo.\n\nVáclav Klaus rovněž vyjádřil pochybnosti o invazi do Iráku v roce 2003, kdy se vyjádřil, že zbraně hromadného ničení se v Iráku nenajdou, což vzbudilo negativní reakce administrativy prezidenta Bushe i Klausových kritiků. Jiří Pehe nazval Klausův postoj v této věci \"čeháčkovstvím\". Později se ukázalo, že Klausova predikce byla oprávněná a zbraně hromadného ničení se v Iráku nenašly.\n\nV roce 2010 hostil Václav Klaus na Pražském hradě schůzku mezi americkým prezidentem Barackem Obamou a jeho ruským protějškem Dmitrijem Medveděvem, při které byla podepsána smlouva START o snižování počtu jaderných zbraní.\n\nV srpnu 2011 se Václav Klaus zastal svého mluvčího Petra Hájka a vysvětlil svůj postoj k tzv. homosexualismu poté, co Hájek označil homosexualitu za deviaci a odsoudil průvod gay hrdosti Prague Pride 2011. Klaus uvedl: \"„Pražská „Prague Pride“ není projevem homosexuality, ale homosexualismu, kterého se – stejně jako řady dalších módních „ismů“ – velmi obávám. Přesně toto je ostatně postoj, který jsem veřejně zastával v roce 2006 při svém vetu zákona o registrovaném partnerství.“\"\n\nDva Klausovi blízcí spolupracovníci v prezidentském období a jeho ideologičtí zastánci, ředitel politického odboru Ladislav Jakl a zástupce vedoucího kanceláře pro oblast komunikace a kultury Petr Hájek se stali signatáři petice a aktivními účastníky radikálně konzervativní iniciativy Akce D.O.S.T. Ta s Václavem Klausem sdílela odpor k antidiskriminačnímu zákonu, multikulturalismu, „homosexualismu“ či Lisabonské smlouvě a její představitelé spojovali motivaci k vlastnímu angažmá mimo jiné se svou nespokojeností s vývojem ODS po Klausově odchodu. Iniciativa uspořádala 3. října 2009 na podporu jeho odmítání ratifikace Lisabonské smlouvy tzv. „Pochod na Hrad“, jenž jí posloužil jako jeden z aktivizačních momentů. Klaus převzal petici a v proslovu k účastníkům mimo jiné uvedl: „Čtu vaše hesla, já jim rozumím. Já to cítím podobně jako vy, ale jako prezident to říkám možná slabší terminologií.“ Na podzim téhož roku vystoupila na obranu prezidenta v protiakci při demonstraci Klausových odpůrců.\n\nV únoru 2011 zamýšlel ministr školství Josef Dobeš (VV) jmenovat předsedu Akce D.O.S.T Ladislava Bátoru svým náměstkem, údajně na doporučení „lidí z okolí prezidenta“. Záměr však vyvolal značnou kritiku a protesty, zejména s poukazy na Bátorovy údajně extremistické názory a jeho vedení kandidátky nacionalistické Národní strany v roce 2006. Proti Bátorovu jmenování se tehdy postavil i premiér Petr Nečas, ale prezident Klaus se stal jedním z jeho hlavních obhájců, když se ho v článku pro \"Právo\" 28. února zastal, přihlásil se k řadě jeho názorů a protesty přirovnal k hilsneriádě. To vyvolalo další bouřlivé reakce některých osobností a sdružení. Dne 8. července 2011 pak prezident přijal Bátoru a další představitele Akce D.O.S.T. na Hradě při oficiálním setkání, přičemž Česká televize informovala o blízkosti některých členů ke krajní pravici. Na konci Klausova prezidentství se tato iniciativa postavila na jeho stranu ve sporech o prezidentskou amnestii, zejména proti „ideovému táboru kolem Karla Schwarzenberga“.\n\nVáclav Klaus byl od počátku své politické dráhy kritikem environmentalismu, který považuje za levicovou ideologii. Za své názory obdržel třikrát (v letech 1995, 2005 a 2007; výrok v roce 2005 se netýkal ekologie) v anketě „antiekologický výrok roku“ cenu nazvanou „Zelená perla roku“ a v roce 1993 za postoj k dostavbě Temelína také název Ropák roku.\n\nEnvironmentalismus označuje za současné největší ohrožení svobody. V odpovědi na otázky amerického Kongresu uvedl: „\"Komunismus vystřídalo nebezpečí ambiciózního environmentalismu. Tato ideologie vzývá zemi a přírodu a pod hesly o jejich ochraně – podobně jako staří marxisté – se snaží nahradit svobodný spontánní vývoj lidstva jakýmsi centrálním (nyní globálním) plánováním celého světa.\"“ Prohlásil například, že ekologičtí aktivisté představují větší globální hrozbu než teroristé z Al-Káidy.\n\nV rozhovoru pro HN řekl, že „\"environmentalismus je inkarnace novodobého levičáctví\"“. Tento názor zopakoval v diskuzi se čtenáři Financial Times: „\"Environmentalismus – nikoli ochrana přírody (a životního prostředí) – je levicová ideologie.\"“\nVáclav Klaus patří k hlasitým kritikům názoru, že globální oteplování je způsobeno člověkem. Své názory na boj proti globálnímu oteplování shrnul ve své knize \"Modrá, nikoli zelená planeta\". Existenci globálních změn klimatu nezpochybňuje, je však hlasitým kritikem boje proti nim. Globální změny klimatu jsou podle jeho názoru přirozeného původu a boj proti nim tak bezvýznamný. Rovněž argumentuje tím, že oteplování nemusí mít jen negativní dopady. Řešení problému spatřuje v adaptaci a technologickém pokroku: „\"Namísto marných pokusů s ním bojovat bychom se měli připravit na jeho důsledky. I kdyby se atmosféra oteplovala, negativní dopady nemusí převážit.\"“ V roce 2017 ovšem Václav Klaus prohlásil \"\"Spor o globální oteplování patří minulosti, prohráli jsme.\"\"\n\nRovněž dlouhodobě kritizuje panel IPCC jako zpolitizovaný a jednostranně zaměřený. Staví se proti termínu vědecký konsenzus, který je podle něho „\"vždy dosahován hlasitou menšinou, nikoli tichou většinou\"“.\n\nHodnocení prezidentství Václava Klause se výrazně liší podle politické orientace hodnotitelů a je proto mnohdy protichůdné. Lubomír Kopeček, autor knihy \"Fenomén Václav Klaus\", napsal: „Žádný z českých politiků nebudí takový odpor, nebo naopak vřelé sympatie.“\n\nV souvislosti s odchodem Václava Klause z funkce prezidenta zhodnotil americký novinář James Kirchick pro anglickou edici německého časopisu \"Der Spiegel\" prezidentské období Václava Klause. Podle jeho názoru Klaus měl určitě významnou roli v české historii, ale „jeho dědictví bude zřejmě poškozeno kontroverzními postoji k Evropské unii, klimatické změně a populismem“. Kirchick si všímá Klausovy záliby v -ismech a zvláště potom jeho posledního užití pojmu \"havlismus\" v rozhovoru pro polský týdeník \"Rzeczy\", jehož styl považuje u Václava Klause za rutinu, která je „zlomyslná, hysterická a přezíravá... k V. Havlovi“. Podle Kirchicka byla prezidentská dekáda Václava Klause charakteristická častým testováním ústavních omezení funkce a kontroverzemi v záležitostech počínaje tzv. homosexualismem a konče globálním oteplením. Klaus za sebou jako nejvýznamnější politik polistopadového období vedle Václava Havla ponechává „diskutabilní dědictví“, míní Kirchick. Konkrétně si všímá také Klausova opožděného podpisu Lisabonské smlouvy a kritiky Evropské unie. Autor připomíná roli Václava Klause v českých prezidentských volbách a jeho podporu Miloše Zemana, která byla podle Kirchickova názoru projevem Klausových sklonů k populismu. Podpora Zemana proti Karlu Schwarzenbergovi odpovídala podle Kirchicka Klausově osobnímu politickému stylu. Schwarzenberg představoval v protikladu ke Klausovi kosmopolitní názor na politiku a byl především přítelem Václava Havla. Kirchick si dále všiml pragmatického vztahu Václava Klause k Rusku a s jistou nadsázkou napsal: „Za jeho 25 let v politice je těžké najít jediný geopolitický problém, na který by měl Klaus jiný názor než Rusko...“ V závěru svého článku Kirchick připomněl, že Klaus byl i přes své kontroverzní výroky v České republice populární a důvěryhodný. Nicméně se pozastavil nad jeho „překvapivou“ amnestií z 1. ledna 2013, která „pravděpodobně může být nejtrvalejším aspektem Klausova dědictví“.\n\nZe strany některých názorových oponentů v České republice i ze zahraničí, např. rakouského poslance Evropského parlamentu Othmara Karase v roce 2009, byly kritizovány údajné Klausovy osobní vlastnosti. Mezi ně zařadil Karas jeho údajnou politickou nevypočitatelnost, ješitnost a sebestřednost. Podle odhadu Vladimíry Dvořákové z roku 2011 snižovaly popularitu Václava Klause také vyjadřování a vystupování jeho poradce Ladislava Jakla a ředitele tiskového odboru prezidentské kanceláře Petra Hájka.\n\nBritský týdeník The Economist v srpnu 2011 zařadil Václava Klause v souvislosti se způsobem jeho prezentace svých názorů mezi „kontroverzní“ východoevropské politiky, kteří prý vyhledávají „špatnou publicitu“ a údajně tím škodí vlastním zemím, které potřebují investice. Podle týdeníku má tato skupina sklon opovrhovat konvenční diplomacií a publicitou. Podle citátu na serveru iHNed.cz napsal \"The Economist\": „Například Václav Klaus obvykle odmítá hovořit se zahraničními novináři, pokud mu neslíbí, že otisknou celé jeho odpovědi.“\n\nPsychiatr Cyril Höschl k postoji Klausových odpůrců řekl: „Václav Klaus má zvláštní schopnost vyvolávat neušlechtilé emoce i v jinak poměrně inteligentních lidech, kteří tváří v tvář svému názorovému odpůrci ztrácejí hlavu. Pikantní na tom je další téměř mysteriózní vlastnost V. K., že se mnohdy časem ukáže, že právě ve věcech, jež budí nejvíce vášní, má pravdu.“\n\nSvůj názor na prezidenta Klause vyjádřil spisovatel Michal Viewegh v knihách \"Báječná léta s Klausem\" a \"Mráz přichází z Hradu\".\n\nV březnu 2013 se stal členem amerického libertariánského think tanku Cato Institute. V roce 2014 institut spolupráci ukončil kvůli Klausovým názorům na válku na východní Ukrajině, a postoji k sexuálním menšinám.\n\nV předčasných volbách roku 2013 výslovně podpořil stranu Jany Bobošíkové, která se za účelem soustředit „klausovské síly“ přejmenovala na Hlavu vzhůru – volební blok. Osobně vystoupil na několika mítincích a objevil se i na předvolebních billboardech. Strana pak získala celkem 21 241 hlasů, což činilo 0,42 %, a nezískala tak žádný mandát. Klaus za hlavního viníka neúspěchu označil Stranu svobodných občanů, která se projektu odmítla zúčastnit (sama získala 122 564 hlasů, tedy 2,46 %).\n\nV roce 2014 nevyloučil, že by se zúčastnil volby prezidenta v roce 2018, a to v případě, že by se na tento post rozhodl kandidovat kněz Tomáš Halík, s nímž má Klaus dlouhodobé spory.\n\nMinistr školství Marcel Chládek (ČSSD) 24. října 2014 uvedl, že by měl Václav Klaus zasednout v čele Národní rady pro vzdělávání, jejíž vznik byl naplánován v souvislosti s novelou školského zákona od roku 2015. Téhož dne ministra vyzvali představitelé protikorupčních iniciativ Vraťte nám stát!, Veřejnost proti korupci a Nadační fond proti korupci, aby jej nejmenoval předsedou ani řadovým členem rady, a to s poukazem – krom jiného – na „politické a obchodní zájmy Václava Klause mladšího“. Výběr kritizovala také společnost EDUin, zabývající se vzděláním. Ministr Chládek později téhož dne uvedl, že by Klaus neměl být v samotné radě, nýbrž jen ve výboru, který by měl připravit podklady k ukotvení rady v zákoně. Dne 26. října pak ministr uvedl, že v radě nezasedne žádný aktivní ani bývalý politik a že Václav Klaus nezasedne ani v přípravném výboru.\n\nV březnu 2014 prohlásil, že za válku na východní Ukrajině nesou spoluzodpovědnost Evropská unie a Spojené státy americké tím, že podporovaly protivládní protesty během ukrajinské krize. Rusko bylo podle Klause do konfliktu zavlečeno a ruský prezident Vladimir Putin se v něm chová racionálně. Klaus uvedl, že mu to připomíná \"Jugoslávii před 20 lety. Byl tam také ze vnějšího prostředí vyprovokovaný tragický krvavý konflikt. A já mám strach, že právě něco podobného začíná právě na Ukrajině.\" V roce 2015 kritizoval pokračující devizové intervence ČNB jako neúčinné a procyklické.\n\nV seriálu \"České století\", mapujícím české dějiny 20. století, se vyskytuje postava Klause v dílech věnovaných sametové revoluci a rozdělení Československa. Klause ztvárnil herec Jaroslav Plesl.\n\nOd 19. března 2015 se Václav Klaus zařadil mezi komentátory pořadu \"Jak to vidí\" na Dvojce Českého rozhlasu.\n\nV roce 2016 podporoval vystoupení Spojeného království z EU, tzv. brexit. V dubnu 2016 vystoupil jako host na kongresu německé strany Alternativa pro Německo (AfD), kde se prohlásil za jejího „skutečného fanouška” a pogratuloval straně k úspěchu v zemských volbách.\n\nKoncem roku 2017 prohlásil Václav Klaus v rozhovoru pro ekonomický deník \"E15\", že „... nejmylnější a nejchybnější investice jsou do IT. Je to největší plýtvání penězi.“<ref name=\"zive.cz/clanky/vaclav-klaus-investovat-do-it-je-nejvetsi-plytvani-penezi/sc-3-a-190677\"></ref> Tento názor společně s dalšími jeho názory ohledně informačních technologií (IT) kritizoval David Polesný, šéfredaktor \"Živě.cz\". Šéfkomentátor \"Akuálně.cz\" Jan Lipold v reakci připomněl, že ve skepsi k IT je Klaus dlouhodobě konzistentní.\n\nV květnu 2018 Klaus kritizoval vztyčení sochy německého filosofa Karla Marxe v nadživotní velikosti v jeho rodném městě Trevíru v Německu. Socha, kterou zaplatila Čína, byla odhalena při příležitosti 200. výročí Marxova narození. Slavnostního odhalení Marxova pomníku se zúčastnil také Jean-Claude Juncker, předseda Evropské komise. Klaus jeho účast označil za přiznání vlivu, který Marx na „projekt evropské integrace v jeho dnešní podobě Evropské unie má“. Podle Klause nejvlivnější teoretik komunismu Karl Marx výrazně přispěl ke vzniku diktatur 20. století „s desítkami, ne-li stovkami milionů obětí“.\n\nKlaus v letech 2018 a 2019 vystoupil také na konferencích spolku \"Jagsthausener Kreis\" v bavorském Freilassingu. Tento spolek má blízko k národně konzervativním a protiimigračním stranám, které v Německu a Rakousku sdružují i krajně pravicové radikály, tedy k německé AfD a k rakouské straně Svobodných. Klaus dlouhodobě německou AfD podporuje a v minulosti se účastnil i některých jejích předvolebních akcí v Německu. Klaus se hlásí i k rakouským Svobodným (FPÖ), kteří jsou propojeni s extremistickým hnutím identitářů nebo buršáckými spolky a mají podepsanou formální dohodu o spolupráci s Putinovou stranou Jednotné Rusko.\n\nV reakci na Klausovy zápisky z plavby kolem Britských ostrovů, ve kterých Klaus kritizoval multikulturalismus a údajnou snahu kosmopolitů „co nejvíce zlikvidovat hranice mezi státy a národy”, předseda klubu poslanců TOP 09 Miroslav Kalousek obvinil Klause, že je „ruský agent, znovu aktivovaný po roce 2010.“ Klausův mluvčí Macinka na toto obvinění ostře reagoval. Posléze uvedl Klaus sám v pořadu \"Partie TV Prima\", že zvažuje podat občanskoprávní žalobu na Miroslava Kalouska a požadovat od něj omluvu a odškodnění. Případně chce podat podnět na Policii ČR k prověření podezření ze spáchání trestného činu křivého obvinění.\n\nV roce 2012 uvedl Petr Kellner, že zaplatí (prostřednictvím své společnosti PPF) desítky milionů korun, které Václav Klaus potřeboval na vznik a provoz svého institutu s názvem \"Institut Václava Klause, o.p.s.\"\n\nV srpnu 1991 založili Václav Klaus, Občanská demokratická strana a společnost Telegraf Nadaci Václava Klause, ze které se v roce 1993 stal Nadační fond Václava Klause. Posláním fondu je mimo jiné podporovat vzdělávání občanů České republiky v politických, sociálních a ekonomických vědách.\n\nV roce 2003 Václav Klaus založil s manželkou Nadační fond manželů Livie a Václava Klausových, jehož posláním je „\"podpora humanitárních aktivit právnických a fyzických osob, zejména se zaměřením na podporu projektů a aktivit zdravotně sociálního charakteru a projektů a aktivit v oblasti vzdělávání\"“. Fond měl v roce 2014 šest projektů: Senioři komunikují, Jazykové kurzy, Stipendia, Kroužky, Podpora dětských obětí dopravních nehod a Řidičské průkazy.\n\nV roce 2010 činily náklady na správu NFVK 334 tisíc korun, z toho osobní náklady 226 tisíc korun. V témže roce NFVK poskytl nadační příspěvky ve výši 158 tisíc korun: 70 tisíc korun Centru pro ekonomiku a politiku na seminář a sborník textů o Thomasi Malthusovi, 40 tisíc korun Centru pro studium demokracie a kultury na vydávání \"Revue Politika\" a 48 tisíc korun na nákup vybavení pro zdravotně postižené občany. V roce 2011 činily náklady na správu NFVK 336 tisíc korun, z toho osobní náklady 226 tisíc korun. V témže roce NFVK poskytl nadační příspěvky ve výši 278 tisíc korun: 130 tisíc korun Centru pro ekonomiku a politiku a 148 tisíc korun na nákup vybavení pro zdravotně postižené občany. V roce 2012 poklesly příspěvky poskytnuté fondem na 48 tisíc korun. Náklady na správu NFVK dosáhly výše 325 tisíc korun, z toho osobní náklady 225 tisíc korun.\nPředsedkyní správní rady fondu je bývalá předsedkyně Senátu Parlamentu České republiky Libuše Benešová a členy Michaela Bartáková a Ladislav Jakl. Předsedou dozorčí rady je bývalý ministr Martin Kocourek. a členy Pavel Bém a Pavel Huťka. V roce 2012 bylo stanoveno, že NFVK zanikne sloučením s Nadačním fondem manželů Livie a Václava Klausových, k čemuž ale nedošlo.\n\nBěhem politické kariéry byla Václavu Klausovi udělena řada vyznamenání a čestných akademických titulů v Česku i v zahraničí. Například dne 14. září 1997, u příležitosti 60. výročí úmrtí Tomáše Garrigua Masaryka, obdržel spolu s Petrem Pithartem a Milošem Zemanem v Rudolfinu \"Čestnou medaili T. G. Masaryka\", kterou uděluje Masarykovo demokratické hnutí. Dne 27. prosince 2007 převzal od velvyslance Ruské federace \"Puškinovu medaili za šíření ruského jazyka\", kterou mu udělil ruský prezident Vladimir Putin. 10. května 2009 obdržel z rukou bývalého prezidenta Spolkové republiky Německo Romana Herzoga ve Freiburgu v Breisgau \"Mezinárodní cenu Nadace Friedricha Augusta von Hayeka\" za své neúnavné angažmá pro věc svobodného tržního hospodářství a blízkost k principům, které Hayek ve svých vědeckých dílech zastával.\n\nDne 28. října 2019 obdržel od svého nástupce, prezidenta Miloše Zemana, nejvyšší státní vyznamenání České republiky, Řád Bílého lva.\n\nVáclav Klaus je autorem více než třiceti titulů. Jeho nejúspěšnější knihou je \"Modrá, nikoli zelená planeta\", která byla přeložena do osmnácti jazyků. Mezi další známá díla patří \"Evropská integrace bez iluzí\" s pěti cizojazyčnými mutacemi a kniha \"Zápisky z cest\".\n\n\n\n\n\n\n\n\n\n\n"}
{"id": "348304", "url": "https://cs.wikipedia.org/wiki?curid=348304", "title": "Holly", "text": "Holly\n\nHolly (česky Cesmína) je v angličtině rod rostlin z čeledi Aquifoliaceae, který má kolem 600 druhů.\n\nPříjmení Holly nese více různých osobností:\n\n\n"}
{"id": "348306", "url": "https://cs.wikipedia.org/wiki?curid=348306", "title": "Šiauliaiský kraj", "text": "Šiauliaiský kraj\n\nŠiauliaiský kraj je jedním z deseti litevských krajů. Nachází se v severní části země a jeho hlavním městem je Šiauliai. Podle informací ze začátku roku 2008 zde žije 349 876 obyvatel.\n\nV Šiauliaiském kraji je 7 administrativních celků na úrovni okresu (savivaldybės):\n\n\nV kraji je 14 měst (z nich největší jsou (seřazena podle velikosti)):\n"}
{"id": "348309", "url": "https://cs.wikipedia.org/wiki?curid=348309", "title": "Rex Harrison", "text": "Rex Harrison\n\nSir Rex Harrison, vlastním jménem Reginald Carey Harrison (5. března 1908, Huyton, Velká Británie – 2. června 1990, New York, USA) byl britský herec, nositel prestižního ocenění Americké filmové akademie Oscar i dvojnásobný držitel americké divadelní ceny Tony, otec herce a zpěváka Noela Harrisona.\n\nZačínal jakožto herec u liverpoolské kočovné divadelní společnosti v roce 1924, kde získal svoji základní hereckou průpravu. Divadlu se o té doby aktivně věnoval (s výjimkou období 2. světové války) prakticky až do své smrti v roce 1990.\n\nSvé první úspěchy u filmu však získal až ve třicátých letech 20. století v kalifornském Hollywoodu. Mezi jeho nejznámější divadelní hry a filmy patří zejména jeho role profesora Higginse ve světoznámém muzikálu \"My Fair Lady\", který hrál úspěšně mnoho let v divadle na Broadwayi společně s Julií Andrewsovou, ve filmové verzi z roku 1964 ji nahradila Audrey Hepburnová. Velmi známá je i jeho role v americkém velkofilmu \"Kleopatra\" z roku 1963, kde ztvárnil postavu Gaia Julia Caesara, mezi jeho pozoruhodné filmové role patří i postava papeže Julia II. z amerického filmu \"Ve službách papeže\".\n\n\n\n"}
{"id": "348311", "url": "https://cs.wikipedia.org/wiki?curid=348311", "title": "Crocs", "text": "Crocs\n\nCrocs Inc. je firma vyrábějící obuv založená Georgem B. Boedeckerem Jr., firma vyrábí a distribuuje plastové dřeváky zakoupené od kanadské firmy. Původně byly vyvinuty jako lázeňská obuv, první model, Crocs \"Beach\", byl uveden v listopadu 2002 na lodní výstavě ve Fort Lauderdale, prodalo se všech 200 vyrobených kusů.\n\nProduktová řada se stala populární a je charakteristická tím, že je trvale \"módním výstřelkem\" (anglicky \"fad\") s velkou základnou fanoušků i odpůrců.\n\nFirma Crocs je od roku 2006 hlavním sponzorem soutěže Asociace volejbalových profesionálů (AVP).\n\nCrocs přichází v mnoha různých stylech. Jsou obvykle vyráběny v Číně, ale také se vyrábí na Floridě, v Mexiku, Rumunsku, Itálii, Brazílii, Bosně a v Kanadě.\n\nBoty jsou vyráběny v široké paletě barev, která závisí na vyrobeném typu. Typy Beach a Cayman jsou dostupné ve více než 20 barvách, většina z ostatních modelů je vyráběna ve čtyřech až šesti barvách nebo barevných kombinacích.\n\nFirma Crocs také prodává další módní doplňky, vydala řadu peněženek, které jsou také vyráběny v mnoha barvách.\n\nFirma Crocs nedávno vstoupila na trh s golfovou obuví, Crocs zakoupila výrobce golfové obuvi s názvem \"Bite Footware\" a představila golfové boty stylu \"croc\" s názvem \"Crocs Ace\".\n\n"}
{"id": "348313", "url": "https://cs.wikipedia.org/wiki?curid=348313", "title": "Lod", "text": "Lod\n\nLod (hebrejsky לוֹד, arabsky اَلْلُدّْ, \"al-Ludd\", řecko-latinsky \"Lydda\", v oficiálním přepisu do angličtiny Lod) je město se smíšenou židovskou a arabskou populací v Centrálním distriktu Státu Izrael.\n\nLeží jihovýchodně od Tel Avivu v rovinaté pobřežní planině v nadmořské výšce 65 metrů. Na východní straně města protéká potok Nachal Ajalon, do kterého tu od jihu ústí vádí Nachal Gezer.\n\nMěsto je na dopravní síť napojeno soustavou četných dálničních tahů. Jde zejména o dálnici číslo 40 a dálnici číslo 44. Východně od Lodu prochází i dálnice číslo 6 (\"Transizraelská dálnice\"). Na jihu města se s nimi kříží nová dálniční komunikace silnice číslo 431. Město je rovněž napojeno na železniční trať a je důležitým vlakovým uzlem. Stojí tu železniční stanice Lod Ganej Aviv a železniční stanice Lod. Prochází tudy železniční trať Tel Aviv-Jeruzalém, železniční trať Tel Aviv-Beerševa, železniční trať Tel Aviv-Rišon le-Cijon, železniční trať Tel Aviv-Aškelon a i jen zčásti využívaná východní železniční trať. Mnohé z nich ale procházejí po stejných kolejových tělesech, takže dopravní uzel není až zas tak složitý.\n\nLod, jehož historie sahá až do období starověkého Řecka a Říma, je domovem hlavního izraelského letiště – Ben Gurionova mezinárodního letiště (dříve známé jako Lodské letiště). Letiště a s ním související průmysl je hlavním zdrojem zaměstnanosti ve městě. V Lodu se rovněž nachází absorpční centrum Židovské agentury.\n\nLod leží na místě starodávného města Lydda. To je zaznamenáno faraonem Thutmosem III. v Karnaku již v 2. tisíciletí př. n. l. ve výčtu kanaánských měst. Podle Bible byl Lod vybudován Šemedem, členem kmene Benjamin. Během babylonského zajetí bylo město opuštěné, ale po návratu Židů z exilu bylo znovu osídleno. V helénském období se město nacházelo mimo hranice Judska, ale za Makabejských se stalo židovským městem. V roce 43 n. l. byli všichni obyvatele města prodáni syrským guvernérem Cassiusem do otroctví. Město bylo vyhlazeno římským prokonzulem v Sýrii, Cestiem Gallem, který je minul během své cesty do Jeruzaléma v roce 66. V roce 68 bylo město okupováno Vespasiánem.\n\nV průběhu Byzantského období bylo město převážně křesťanské. Bylo jedním z legendárních míst narození svatého Jiří, patrona Anglie, a proto bylo známé jako \"Georgiopolis\". Z toho důvodu zde byla také vybudována svatyně Sv. Jiří. V Novém zákoně se praví, že Lod byl (Lydda) místem, kde Petr uzdravil ochrnutého muže.\n\nMuslimy bylo město dobyto roku 636 a následně sloužilo jako hlavní středisko provincie Pelišteje. Později bylo hlavní město oblasti přesunuto do Ramly.\n\nKřižáky byl Lod okupován roku 1099. Krátce nato byl dobyt Saladinem, ale roku 1191 byl znovu získán křižáky. Pro anglické křižáky, jako byl král Richard Lví srdce, byl Lod velmi důležitým místem, jelikož se věřilo, že byl rodištěm anglického patrona svatých, svatého Jiří. \n\nBěhem raného osmanského období nežili v Lodu žádní Židé. Židovské komunita se zde začala rozvíjet až počátkem 19. století. V průběhu Arabského povstání roku 1921 byli všichni Židé vypuzeni. V roce 1944 žilo v Lodu 17 000 obyvatel, z čehož byla pětina křesťanských Arabů.\n\nPodle Plánu OSN na rozdělení Palestiny z roku 1947 byl Lod zahrnut do území, které mělo připadnout arabskému státu.\n\nBěhem izraelské války o nezávislost byl Lod v rámci Operace Danny obsazen izraelskými vojenskými organizacemi Hagana a Irgun. Arabští obyvatelé byli vyhnání společně s obyvateli nedaleké Ramly. Kvůli zabezpečení strategicky důležité silnice spojující Jeruzalém a Tel Aviv odtud nakonec uprchlo na 50 tisíc lidí. Izraelský historik Benny Morris napsal: \"„Všichni Izraelci, kteří byli svědky těchto událostí, souhlasili, že tento exodus pod horkým červencovým sluncem byl dlouhým utrpením uprchlíků, zejména těch z Lodu... Stovky civilistů zahynuly v parném vedru vyčerpáním, dehydrataci a nemocemi.“\" Na druhou stranu Morris tvrdí, že vyhnání je ospravedlnitelné: \"„...za jistých okolností není vyhnání válečným zločinem. Nemyslím si, že by vyhnání z roku 1948 byla zločinem. Nemůžete udělat omeletu, aniž rozbijete vajíčka... Nebyla žádná jiná možnost než je vyhnat.“\"\n\nV roce 1972 bylo na Ben Gurionově mezinárodním letišti zastřeleno 28 cestujících členy Japonské rudé armády, která provedla jménem LFOP teroristický útok známý jako masakr na Lodském letišti.\n\nPodle statistik Izraelského centrálního statistického úřadu (CBS) z roku 2000 žilo ve městě 23 032 zaměstnanců a 1 405 podnikatelů. Průměrná hrubá měsíční mzda zaměstnance je 4 754 šekelů (NIS). Průměrná měsíční hrubá mzda muže je 5 821 šekelů oproti 3 547 šekelů u žen. Průměrná měsíční hrubá mzda u podnikatelů je 4 991 šekelů. Podle statistik bylo v roce 2000 ve městě 1 275 nezaměstnaných osob a 7 145 osob pobírajících nějakou formu sociálních benefitů.\n\nPodle CBS je ve městě 38 škol s celkovým počtem 13 188 žáků. Ti jsou rozděleni do 26 základních škol s 8 325 žáky a 13 středních škol s 4 863 studenty. V roce 2001 získalo 52,5 % studentů 12. ročníků maturitní vysvědčení.\n\nLod je město s etnicky smíšenou populací. Podle údajů z roku 2005 tvořili 70,1 % obyvatel Židé, a 22,9 % Arabové, přičemž 21,8 % obyvatel města činili muslimští Arabové a 1,1 % arabští křesťané. Podle údajů z roku 2009 tvořili většinu obyvatel Židé – cca 46 500 osob (včetně statistické kategorie \"ostatní\", která zahrnuje nearabské obyvatele židovského původu, ale bez formální příslušnosti k židovskému náboženství, cca 51 400 osob). Arabská komunita čítala 18 400 osob. K 31. prosinci 2017 zde žilo 74 600 lidí, z toho 46 100 Židů.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "348315", "url": "https://cs.wikipedia.org/wiki?curid=348315", "title": "Lucie Grolichová", "text": "Lucie Grolichová\n\nLucie Grolichová (* 26. ledna 1978) je česká moderní pětibojařka. Jejím největším úspěchem je vítězství na mistrovství světa v ženské štafetě v roce 2002, kde vytvořila vítězný tým společně s Alexandrou Kalinovskou a Olgou Voženílkovou, v roce 2009 zvítězila na Mistrovství světa i Evropy s Natálií Dianovou. V roce 2006 se stala historicky první českou vítězkou Světového poháru. Dne 22. srpna 2008 absolvovala závod na olympijských hrách v Pekingu, kde obsadila 16. místo. . V roce 2014 obsadila 2 místo ve Světovém poháru v Kecskemétu v mix štafetě spolu s Ondřejem Polívkou.\n\n"}
{"id": "348316", "url": "https://cs.wikipedia.org/wiki?curid=348316", "title": "Seznam dílů seriálu Naruto", "text": "Seznam dílů seriálu Naruto\n\nToto je seznam dílů anime seriálu \"Naruto\". Bylo natočeno celkem 220 dílů v devíti řadách, čtyři OVA a tři filmy. Přímým pokračováním tohoto seriálu je seriál \"Naruto: Šippúden\", který se odehrává o dva a půl roku později od poslední epizody.\nDíly, které neadaptují děj mangy Masaši Kišimota (tzv. fillery) a nezasahují do vývoje hlavního děje adaptované předlohy, jsou označeny na začátku řádku malým barevným proužkem.\n\n"}
{"id": "348317", "url": "https://cs.wikipedia.org/wiki?curid=348317", "title": "Hrabství Rietberg", "text": "Hrabství Rietberg\n\nHrabství Rietberg je někdejší historické teritorium ve Svaté říši římské německého národa. Rozkládala se na horním toku Emže ve Vestfálsku, na pohraničním území knížecího biskupství Paderborn a Münster. Existoval jako samostatné teritorium v letech 1237 - 1807.\n\nVětev hrabat z Rietbergu vznikl rozdělením rodu hrabat z Arnsbergu. Při dělení panství mezi Gottfriedem III. z Arnsbergu a Konrádem I. z Cuyk-Arnsbergu dostal Konrád skrze smlouvu o odstupném a o dělení z 1. září 1237 severně od Lippe ležící části hrabství Arnsberg. Ty pak prohlásil za samostatné teritorium a pojmenoval je podle hradu Rietberg založeného okolo roku 1100 na Emži „\"Grafschaft Rietberg\"“. Konrád I. hrabě z Rietbergu rezignoval roku 1263/64 z důvodu ztráty politického významu svého hrabství a stal se rytířem německého řádu. Zemřel okolo roku 1284.\nPřibližně od roku 1100 je Rietberg nezávislým německým územím a tím zůstal až do roku 1807. Ve středověku bylo hrabství Rietberg velmi malým státem. Nicméně měl Rietberg vlastní vojsko, vlastní měnu a vlastní zákony. Dokonce zde byla v malém měřítku i nezávislá cizinecká policie. Až do 17. století razil Rietberg vlastní mince. Do 18. století vláda sídlila v paláci ze 14. století.\n\nNa počátku 19. století byl palác stržen, neboť již neplnil svůj účel. Pouze kaple sv. Jana Nepomuckého z roku 1748 je možno vidět dodnes.\n\nV roce 1807 se Rietberg stal součástí nově vzniklého Vestfálského království, po jeho zániku pak od roku 1815 náležel na trvalo k Prusku, ovšem titul hrabě z Rietbergu pokračuje dodnes v linii Lichtenštejnů, v osobě knížete Hanse Adama II. jenž je oficiálním představitelem titulu.\n\nSeznam hrabat z Rietbergu\n\nSoučasným hrabětem z Rietbergu je lichtenštejnský kníže Hans Adam II.\n\n\n"}
{"id": "348319", "url": "https://cs.wikipedia.org/wiki?curid=348319", "title": "Ángel Matos", "text": "Ángel Matos\n\nÁngel Valodia Matos Fuentes (* 24. prosince 1976 Holguín) je kubánský reprezentant v taekwondu, olympijský vítěz ve váhové kategorii do 80 kg na olympiádě v Sydney.\n\nNa olympiádě v Pekingu po kontumačně prohraném zápase o bronzovou medaili napadl dva rozhodčí a jednoho z nich zranil. I se svým trenérem, který se rovněž závažně provinil proti pravidlům, když napadl trenéra soupeře, byl na místě diskvalifikován jak z olympijských her, tak doživotně ze všech mezinárodních turnajů.\n"}
{"id": "348330", "url": "https://cs.wikipedia.org/wiki?curid=348330", "title": "Všeobecná sestra", "text": "Všeobecná sestra\n\nVšeobecná sestra (dříve zdravotní sestra, často jen sestra; muž vykonávající tuto profesi se označuje všeobecný ošetřovatel, neoficiálně se někdy užívá výraz zdravotní bratr) je zdravotnické povolání. Zdravotní sestry jsou společně s dalším zdravotnickým personálem zodpovědné za ošetřovatelskou, léčebnou a rekonvalescenční péči při akutních či chronických onemocněních a úrazech lidí, stejně jako za preventivní péči o zdravé a za výkony v život ohrožujících situacích, a to v široké škále zdravotnických zařízení. Sestry se mohou též účastnit lékařského a ošetřovatelského výzkumu a poskytovat celou řadu neklinických služeb souvisejících se zdravotnickou péčí. Mohou také poskytovat péči při porodech a umírání.\n\nV minulosti funkci zdravotnické a ošetřovatelské péče zastávaly často sestry ošetřovatelských řeholních řádů. Právě odtud pochází označení \"sestra\" také pro dnešní zdravotní sestry.\n\nZdravotnickou péči nemocným v nejstarším předkřesťanském období poskytovali na Blízkém Východě např. Samaritáni. V křesťanské Evropě přibližně v letech 500 až 1000 prakticky veškerou zdravotnickou a pečovatelskou službu vykonávaly církevních instituce – zpravidla řeholní řády. Později, přibližně v letech 1000-1500, vznikaly řeholní a vojenské špitálské řády, které se zabývaly péčí o nemocné. Patřily mezi ně např. Vojenský hospitální řád svatého Jana v Jeruzalémě, Řád rytířů svatého Lazara Jeruzalémského, Řád německých rytířů, či žebravé (mendikantské) řády (milosrdní bratři, boromejky, Milosrdné sestry svatého Kříže, paulánky, alžbětinky, klarisky ad.).\n\nTaké ve středověku existovaly různé dobročinné pečovatelské spolky, které se staraly např. o nemocné, malomocné, o sriotky, ale např. také o prostitutky apod. Péči nemocným poskytovaly ženské a mužské řeholní řády v souladu se svým charitativním zaměřením.. Péče o potřebné se jako pomoc bližnímu stala „svatou“ aktivitou a projevem solidarity a dobročinnosti, která měla především kulturní hodnotu. Řeholníci se starali o nemocné jak v domácím prostředí, tak ve špitálech. Bylo také častou praxí, že se pomocí chudým, vedle církevních institucí, zabývaly také dcery ze šlechtických i panovnických rodin. \nNa konci 19. století začaly vznikat první odborné zdravotnické školy (1836 v Německu, 1859 ve Švýcarsku, 1860 v Londýně, 1878 v Paříži)\n\nEnormní potřeba nových ošetřovatelek v době první světové války z necírkevních řad, znamenala počátek laicizace a vedla až k vytvoření nové společenské skupiny.\n\nKariérní struktura všeobecných sester se na různých místech světa liší. Typicky existuje více různých úrovní ošetřovatelství, rozlišovaných podle svého zaměření. Hlavní rozlišení je mezi oblastí všeobecnou a specializovanou, existují i různé úrovně odbornosti, lišící se podle částí světa. Na vrcholu žebříčku vzdělávání je doktorsky připravená sestra. Sestry mohou získat titul Ph.D., nebo jiný doktorský titul, specializovaný na výzkum, klinickou praxi apod. Tyto sestry vykonávají praxi, vyučují a vedou výzkum v oblasti ošetřovatelství. Jak pokročila věda a umění ošetřovatelství, je poptávka po doktorsky připravených sestrách.\n\nV různých částech světa se vzdělávací zázemí pro sestry velmi liší. V některých částech východní Evropy mají sestry středoškolské vzdělání s dvanácti až osmnácti měsíci praxe. Naproti tomu v Chile se vyžaduje, aby registrovaná sestra dosáhla nejméně bakalářského titulu. Sestry jsou největší skupinou osob poskytující zdravotnickou péči.jen v samotných Spojených státech jsou přes dva miliony registrovaných sester, což dělá okolo 13 % z patnácti milionů lidí pracujících v oblasti zdravotnictví a sociální péče sledované Ministerstvem práce USA.\n\nJde o jedno z nejvíce feminizovaných povolání, avšak počet mužů vstupujících do této profese roste. Například v roce 2000 bylo ve Spojených státech z registrovaných sester pouze 5,4 % mužů, ovšem tento počet za předchozí dvě dekády vzrostl o 226 %.. V roce 2007 je na celém světě 10,7 % mužů mezi registrovanými sestrami a 10,4 % mezi licencovanými praktickými sestrami.. Přestože tento růst počtu mužů nastupujících a pracujících v profesi sestry má pokračující trend, ženy i nadále dominují jak ošetřovatelské péči, tak i celému sektoru zdravotnictví. Sesterská profese je v zájmu ochrany lidí regulována státem.\n\nZdravotnická zařízení zaměstnávají širokou škálu zdravotnického personálu, který spolupracuje se zdravotními sestrami.\n\nJsou to například:\n\n\nVzdělávání sester se v ČR řídí zákonem 96/2004 Sb. (ve aktuálním znění). Pro výkon povolání všeobecné sestry je potřeba absolvování tříletého bakalářského oboru Všeobecná sestra, nebo tříletého studia na vyšší zdravotnické škole, kde se získá titul DiS. (Diplomovaný specialista). Dále zákon určuje řadu přechodných výjimek, s tím, že v některých případech je určeno tříleté období, kdy může sestra vykonávat práci pouze pod dohledem. Pro jiná povolání (např. porodní asistentka, zubní instrumentářka) jsou požadavky na potřebné vzdělání obdobně určeny stejným zákonem.\n\nPokud funkci všeobecné sestry vykonává muž, podle zákona se v České republice označuje jako všeobecný ošetřovatel (termín pouze ošetřovatel je vyhrazen profesi s nižší kvalifikací), v případě funkce porodní asistentky jako porodní asistent.\n\nPro výkon práce sestry lze uznat i vzdělání získané v zahraničí, a to za podmínek rámcově upravených evropskou směrnicí 2005/36/ES a transponovaných českým zákonem 96/2004.\n\nVýkon pracovní činnosti sester je právně upraven ve vyhlášce ministerstva zdravotnictví č. 424/2004 Sb. (v aktuálním znění). Vyhláška specifikuje pravidla pro odborné zdravotnické pracovníky obecně, pravidla jednotlivých zdravotnických profesí (např. všeobecná sestra, dentální hygienistka) a konečně pravidla profesí se specializovanou způsobilostí (např. sestra pro intenzivní péči, dětská sestra). Kromě jiného vyhláška definuje seznam činností, které jsou náplní práce příslušné profese, a dále případně podmínky, za kterých lze činnost vykonávat (kupř. \"pod dohledem lékaře\").\n\nTypy sester (podle vyhlášky 424/2004)\n\nNově (s účinností od 1. září 2017) se v Česku počítá s tím, že by zdravotnický personál pro pozici zdravotní sestry potřeboval absolvovat standardní 4 roky na střední škole zdravotnické (s maturitou) s následnou nástavbou absolvovanou na vyšší odborné škole v rámci intenzivního kurzu, což by mělo změnit dosavadní systém, kdy je místo toho potřeba vystudovaný bakalářský studijní program (3 roky studia na vysoké škole). Počítá se s tím, že by tento navržený model 4 + 1 měl rovněž napomoci ke zvýšení počtu zdravotních sester v ČR, kterých v posledních letech ubývá.\n\n"}
{"id": "348331", "url": "https://cs.wikipedia.org/wiki?curid=348331", "title": "Jiří Šigut", "text": "Jiří Šigut\n\nJiří Šigut (* 14. května 1960 Ostrava) je český konceptuální fotograf a umělec.\n\nV druhé polovině osmdesátých let se věnoval technice luminografie, pomocí které zaznamenával světelné situace svých procházek nočním městem na kontrastních černobílých snímcích. V devadesátých letech se věnoval technice fotogramu, kdy fotocitlivý papír rozmísťoval a nechával ležet v krajině. Papír po několikadenní expozici ustálil.\n\nCyklus \"Záznamy\", vznikl v devadesátých letech minulého století a je založen na principu fotogramu, který sehrál významnou úlohu v avantgardním umění. Šigut zredukoval fotografickou technologii na papír a ustalovač, čímž se jeho práce odlišují od tradičních fotografických postupů. Využil toho, že fotografický papír je schopen pracovat v čase a věrně zaznamenávat cokoli se na něm, třeba jen na chvíli, objeví. Ve fotografických obrazech zaznamenal tvarové zlomky přírodnin, ale i záznam přírodních světelných změn, stopy energie či pohybu hvězd, Měsíce, ale třeba i světlušek a dalších živých tvorů. Důležitý je i osobní umělcův přístup a prožitek, když klade fotografický papír na určité místo a nechává jej tam na několik dní.\n\nŠigut chodí do přírody, aby na nejrůznějších místech, jako jsou vodní tůně, potoky, pole nebo louky, kladl fotografické papíry, které tu leží i řadu dní, až týdny, postrádají okamžikovost fotografie. Například na příčně položeném papíru v potoce se zobrazí přírodniny, které potok přinesl z různých míst. Zanechají svou stopu a časem putují dále. Spadlý list zaznamenaný na papíře, který již nikdy nebude stejný, je pamětí stromu nebo smutkem lesa.\n\nJiří Šigut dodává:\n\n\n\n"}
{"id": "348333", "url": "https://cs.wikipedia.org/wiki?curid=348333", "title": "Toaletní kartáč", "text": "Toaletní kartáč\n\nToaletní kartáč, častěji záchodová štětka, je domácí nástroj určený pro čištění záchodové mísy. Nástroj je dlouhý zhruba 30-35 centimetrů opatřený držadlem. Na dolním konci držadla se nachází větší štětka válcovitého tvaru.\n\nToaletní kartáč může být používán pro čištění horní oblasti toalety kolem mísy. Neměl by však být používán pro čištění hluboko do toalety a neměl by být užíván pro čištění toaletního prkénka. Doplňkovým nástrojem určeným pro prošťuchování ucpaného záchodového sifonu je zvon. Oba nástroje se dají běžně koupit v drogerii.\n\nTypický toaletní kartáč má naježený konec obvykle kulatého tvaru a mívá zvláštní úchytku. Toaletní kartáče jsou dnes obvykle zhotoveny z plastů, ale původně byly zhotoveny ze dřeva a vepřových štětin nebo z koňských žíní.. Kartáč se typicky ukládá do držáku, ale je-li to nutné, dá se uložit i do jiných nádob. \n\nElektrický toaletní kartáč funguje na stejné bázi jako elektrický zubní kartáček.\n\nV poslední době je kladen důraz na ergonomický návrh kartáče, který chrání před šířením pachu, bakterií a dalších hygienických faktorů.\n\nVe hře francouzského básníka, romanopisce a dramatika Alfreda Jarryho \"Král Ubu\" z roku 1896 hraje svou roli smrt záchodovou štětkou.\n"}
{"id": "348334", "url": "https://cs.wikipedia.org/wiki?curid=348334", "title": "DV", "text": "DV\n\nSpojení písmen D a V může mít různé významy:\n"}
{"id": "348336", "url": "https://cs.wikipedia.org/wiki?curid=348336", "title": "Světová sionistická organizace", "text": "Světová sionistická organizace\n\nSvětová sionistická organizace (: ההסתדרות הציונית העולמית) byla založena jako Sionistická organizace (: ההסתדרות הציונית) v roce 1897 na Prvním sionistickém kongresu, který se konal 29. srpna – 31. srpna v Basileji, ve Švýcarsku. Sionistická organizace sloužila jako zastřešující organizace pro sionistická hnutí, která měla za cíl vytvoření židovského státu v oblastí známé jako Palestina. Theodor Herzl, který s Maxem Nordanuem zorganizoval první kongres, později poznamenal do svého deníku: \n\nKdyž byla o 51 let později, 14. května 1948 vyhlášena nezávislost Státu Izrael, mnoho z jeho nových administrativních institucí již existovalo, jelikož vznikly během pravidelných sionistických kongresů v uplynulých dekádách. Některé z těchto institucí přetrvaly dodnes.\n\nV lednu 1960 bylo změněn název organizace na Světovou sionistickou organizaci. Sídlo má v Jeruzalémě.\n\nČlenství ve Světové sionistické organizaci bylo otevřeno pro všechny Židy a právo hlasování pro delegáty na kongresu bylo zabezpečeno nákupem šekelu. Jednotlivé delegace z celého světa a s různou politickou příslušností a náboženskými tradicemi se na kongresu uskupovaly spíše podle ideologie než podle země původu.\n\n\n\nFinance Světové sionistické organizace byly spravovány Židovskou koloniální bankou (\"Jewish Colonial Trust\"), která byla založena v Basileji roku 1899 a měla sídlo v Londýně. Nákup pozemků zajišťoval Židovský národní fond, který byl založen roku 1901. Keren ha-jesod („Zakládací fond“), který byl založen roku 1920 v Londýně byla nadace, která sloužila před založením Státu Izrael, k podpoře aktivit sionistů a jišuvu, prostřednictvím společností, jako byla \"Palestine Electric Company\", \"Palestine Potash Company\" a Anglo-palestinská banka.\n\nSvětový sionistický kongres (hebrejsky: הקונגרס הציוני העולמי), známý také jako „Parlament židovského lidu“ je nejvýznamnějším demokratickým shromážděním Židů na světě. Volí své zástupce a rozhoduje o plánech Světové sionistické organizace a Židovské agentury. Každý Žid, který je starší 18 let a je členem sionistické asociace má právo hlasovat.\n\nOd roku 1897 do roku 1901 se konal sionistický kongres každoročně. V letech 1903-1913 a 1921-1939 každý druhý rok. Od roku 1946 se kongres konal každé dva roky v různých evropských městech. Cílem delegátů bylo vybudovat infrastrukturu pro židovstvo (jišuv) v Palestině. Od druhé světové války se konají kongresy přibližně každé čtyři roky. Po založení Izraele se kongresy konají každých čtyři nebo pět let v Jeruzalémě. Poslední, 35. Světový sionistický kongres se konal v červnu roku 2006. V současné době je největší frakcí na kongresu koalice sestávající z Kadimy, Strany práce-Merec, Merkaz (reprezentuje konzervativní judaismus) a ARZA (reprezentuje reformní judaismus). Příští kongres je naplánován na rok 2010.\n\n\n"}
{"id": "348348", "url": "https://cs.wikipedia.org/wiki?curid=348348", "title": "Stade Chaban-Delmas", "text": "Stade Chaban-Delmas\n\nStade Chaban-Delmas je fotbalový a ragbyový stadion ve francouzském městě Bordeaux. Jeho kapacita je 34 462 míst a své zápasy tu nejčastěji hraje klub FC Girondins de Bordeaux.\n\nStadion byl postaven roku 1924, roku 1935 byl přestavěn do podoby velodromu, aby mohl hostit mistrovství světa ve fotbale 1938. Jednalo se o první stadion na světě, který měl zastřešena všechna místa, aniž by byl v hledišti viditelný jediný sloup. Jelikož se ovšem stal kulturní památkou, je velmi složitá jeho rekonstrukce – stará střecha nepokrývá místa dostavěná roku 1984 namísto staré cyklistické dráhy.\n\nTunel, přivádějící hráče na hrací plochu je největší v Evropě – téměř 120 m.\n\nDnešní kapacita je 34 462 míst, nastavena byla podle regulí různých soutěží jež se zde odehrávají (jmenovitě mistrovství světa ve fotbale 1998). Díky mistrovství světa v ragby 2007 byly pak na stadion nainstalovány dvě obří obrazovky o ploše 37 m².\n\nStadion se až do roku 2001 jmenoval \"Stade du Parc Lescure\", přejmenován byl na počest Jacquese Chaban-Delmase, jenž dělal starostu Bordeaux v letech 1947 až 1995.\n\nStadion hostil pět utkání ve skupině a jedno osmifinále MS ve Francii 1998 :\n\n\n\n\n\n\nStadion hostil také čtyři skupinová utkání MS v ragby 2007 :\n\nSkupina B\n\n\nSkupina D\n\n\n"}
{"id": "348365", "url": "https://cs.wikipedia.org/wiki?curid=348365", "title": "Svatý Isidor", "text": "Svatý Isidor\n\nIsidorů, kteří jsou uctíváni jako svatí, žilo více:\n\n"}
{"id": "348371", "url": "https://cs.wikipedia.org/wiki?curid=348371", "title": "Moše Arens", "text": "Moše Arens\n\nMoše Arens (: ; narozený 27. prosince 1925 Kaunas – 7. ledna 2019 Savjon) byl izraelský inženýr, vědec, profesor Technionu v Haifě, politik, člen strany Likud, ministr obrany ve třech izraelských vládách a velvyslanec Izraele ve Spojených státech.\n\nNarodil se v Kaunasu v Litvě. V roce 1938 se společně se svou rodinou přestěhoval do USA a stal se americkým občanem. Byl jedním z vůdců sionistické mládežnické organizace Betar. Do Izraele se přestěhoval v roce 1948, když Izrael deklaroval svou nezávislost. Vstoupil do řad Irgun, v jehož řadách bojoval ve válce za nezávislost.\n\nPo válce vstoupil do politiky. Byl jedním ze zakládajících členů strany Cherut (předchůdkyně Likudu). V roce 1973 byl za Likud zvolen do Knesetu. Tam se stal předsedou parlamentního výboru pro zahraniční věci a obranu.\n\nV roce 1981 byl premiérem Menachemem Beginem jmenován izraelským velvyslancem v USA. Na tomto postu setrval až do roku 1983, kdy se stal poprvé ministrem obrany ve vládě Jicchaka Šamira. V této funkci vystřídal Ariela Šarona. V roce 1984 se Arens stal ministrem bez portfeje ve vládě národní jednoty.\n\nV roce 1988 se stal ve vládě Jicchaka Šamira ministrem zahraničí. Na této pozici čelil kritice za nezvládnutí první palestinské intifády a navíc se dostal do trapné pozice po Pollardově aféře, která se objevila v době, kdy se americko-izraelské vztahy poznamenané první libanonskou válkou začínaly stabilizovat. Ve funkci ministra zahraničí setrval do roku 1990, kdy byl Šamirem podruhé jmenován ministrem obrany. V této funkci setrval až do roku 1992, kdy jeho mateřská strana Likud prohrála volby. V té době byl svým okolím vnímán jako zastánce tvrdé linie ve vztazích s Araby.\n\nPo volební porážce v roce 1992 na čas opustil politiku. Vrátil se do ní v roce 1999, kdy se postavil ve volbách do vedení Likudu proti svému bývalému chráněnci Benjaminu Netanjahuovi. Přestože prohrál (získal jen 18 hlasů) přibral jej Netanjahu v lednu 1999 do své vlády na post ministra obrany poté, co z tohoto postu vyhodil Jicchaka Mordechaje.\n\nPolitiky se Arens vzdal definitivně koncem roku 1999. Přesto ji nadále komentoval. V roce 2005 patřil ke kritikům stažení z Pásma Gazy a v roce 2006 byl jedním z těch, kteří žádali zřízení parlamentní vyšetřovací komise k druhé libanonské válce. Jak tvrdil, Izrael tuto válku prohrál ,a to s velmi malou skupinou lidí; 500 příslušníků Hizballáhu nemělo být pro izraelskou armádu žádný problém.\n\nKe sklonku života byl předsedou rady guvernérů Arielské univerzity a publikoval články v deníku Ha'arec.\n\n"}
{"id": "348374", "url": "https://cs.wikipedia.org/wiki?curid=348374", "title": "Spitz", "text": "Spitz\n\nPříjmení Spitz nosí více osobností:\n\n\n\n"}
{"id": "348376", "url": "https://cs.wikipedia.org/wiki?curid=348376", "title": "Fragmentace (biologie)", "text": "Fragmentace (biologie)\n\nFragmentace je typ vegetativního rozmnožování, při němž se rodič rozdělí na části, jež regenerují v nové jedince. Toto rozdělení může a nemusí být záměrné.\n\nTypická je fragmentace u jednoduchých mnohobuněčných organismů, například mnohých vláknitých sinic. Fragmentace se vyskytuje též u některých rostlin (např. vrbové pruty), může se však objevit i u živočichů (dorůstání ploštěnek rozsekaných na části). Fragmentací vznikají z genetického hlediska klony.\n\n"}
{"id": "348377", "url": "https://cs.wikipedia.org/wiki?curid=348377", "title": "Gabriela Ivana Vlková", "text": "Gabriela Ivana Vlková\n\nDoc. RNDr. Gabriela Ivana Vlková, Th.D. (* 1964) je česká biblistka a řeholnice, členka České kongregace sester dominikánek. V letech 2006–2014 byla děkankou Cyrilometodějské teologické fakulty Univerzity Palackého jako první žena v čele teologické fakulty v historii českých zemí.\n\nPochází z Nového Města nad Metují. Sestra Vlková vystudovala Matematicko-fyzikální fakultu Univerzity Karlovy v Praze (studium ukončila v roce 1987). V témže roce se tajně stala dominikánkou. Poté učila matematiku a fyziku na ZŠ Suchdol v Praze. Po sametové revoluci vystudovala teologii na Cyrilometodějské teologické fakultě v Olomouci (studium dokončeno 1992; studovala ale tajně již tři roky před revolucí), poté učila matematiku, fyziku a základy křesťanství na Dívčí katolické škole v Bojkovicích (1992–1994). V letech 1995–1998 absolvovala postgraduální studium biblistiky na Gregoriánské univerzitě v Římě. V roce 2000 se stala odbornou asistentkou Katedry biblických věd CMTF UP.\n\nDne 19. dubna 2006 byla dosavadní proděkanka pro studijní a pedagogické záležitosti, sestra Vlková, zvolena děkankou CMTF UP v Olomouci. Původně se očekávalo, že její instalace proběhne bez potíží, neboť souhlas vyjádřil i Velký kancléř fakulty, olomoucký arcibiskup a moravský metropolita Jan Graubner, nicméně její volba byla v květnu vetována Kongregací pro katolickou výchovu v Římě s odůvodněním, že nemá dostatečně dlouhou praxi a odbornou a publikační činnost. Kongregace má poněkud odlišné představy o roli a kvalifikaci děkana než současný český právní řád a obvykle nejmenuje do funkce děkana uchazeče, co nedosáhli alespoň docentury (české zákony požadovaly, aby byl kandidát alespoň docentem, až do roku 2004), v případě Vlkové navíc došlo k nedopatření, když Kongregaci nebyl zaslán seznam publikací. Akademický senát fakulty podal proti rozhodnutí Kongregace odvolání, které podpořil i arcibiskup Graubner, a ta ve svém novém stanovisku ze srpna 2006 volbu akceptovala. Sestra Vlková byla do úřadu děkanky uvedena 14. září 2006.\n\nKrom níže zmíněných knih je autorkou řady odborných a popularizačních článků, jakož i kapitol v monografiích a příspěvků ve sbornících.\n\nUčebnice a vědecké publikace\n\nPro širokou veřejnost\n\n"}
{"id": "348378", "url": "https://cs.wikipedia.org/wiki?curid=348378", "title": "Ton", "text": "Ton\n\nTon nebo TON může být:\n\n\n\n\n\n"}
{"id": "348379", "url": "https://cs.wikipedia.org/wiki?curid=348379", "title": "Filmografie Bustera Keatona", "text": "Filmografie Bustera Keatona\n\nBuster Keaton (alias Frigo) hrál v průběhu své kariéry ve velkém množství rolí. Následující seznam je jejich souhrnem.\n"}
{"id": "348381", "url": "https://cs.wikipedia.org/wiki?curid=348381", "title": "Lukáš Jasanský a Martin Polák", "text": "Lukáš Jasanský a Martin Polák\n\nLukáš Jasanský (* 1965, Praha) a Martin Polák (* 1966, Praha) je dvojice konceptuálních fotografů, kteří fungují již od 80. let jako umělecký tandem. Oba studovali fotografii na FAMU, kterou však nedokončili.\n\nJejich hlavním médiem je černobílá fotografie. Vytvářejí obrazové cykly, které volně přebírají dokumentaristickou funkci, ale reálie zařazují do odlišných rámců. Ironie je jednou ze součástí jejich konceptuálního přístupu. Jejich společná tvorba je vnímána jako takzvané současné umění. \n\nU příležitosti výstavy \"„Fotografie??“\" v Klatovech uvedli, že \"na jedné straně nepatří ani k fotografům, ani k nefotografům, na straně druhé jsou evidentně příznivci kategorie „čisté“ fotografie\". Pro Jasanského s Polákem je fotografie zástupcem skutečnosti, je také dokladem toho, že zachycená situace skutečně existovala.\n\nJasanský s Polákem záměrně ignorují postupy, kritéria a hodnoty, které se běžný fotograf snaží ovládnout a odmítají tzv. fotografické desatero. Tvrdí, že člověka velmi omezuje jakékoliv oborové společenství, jako například rozdělení na fotografy a nefotografy. Fotografii prý využívají, ale neuctívají, a chápou ji jako konceptuální prostředek k narušování pevně daných hranic mezi skutečností a iluzí.\n\n"}
{"id": "348382", "url": "https://cs.wikipedia.org/wiki?curid=348382", "title": "Denitrifikace", "text": "Denitrifikace\n\nDenitrifikace je jeden z procesů v koloběhu dusíku, při němž se mění dusičnany (NO)na elementární dusík (N). Představuje logický protiklad k fixaci dusíku, neboť ta naopak elementární dusík z prostředí odstraňuje.\n\nProbíhá často přes různé meziprodukty, jako v této rovnici:\n\nDenitrifikace je proces probíhající v tělech organismů, kde slouží jako zdroj energie. Oxidy dusíku se při ní stávají terminálními akceptory elektronů. Denitrifikace jsou schopny nejen bakterie (zejména pseudomonády jako \"Pseudomonas stutzeri\", \"Pseudomonas aeruginosa\", ale i \"Paracoccus denitrificans\", \"Ralstonia eutropha\", \"Rhodobacter sphaeroides\"), ale i mnohá halofilní a hypertermofilní archea a dokonce některé houby. Tento anaerobní proces probíhá zejména v zamokřených půdách s nedostatkem kyslíku (např. rýžová pole), typicky při neutrálním pH (7–7,5) a teplotě půdy ideálně 25–30 °C. Existuje i chemická denitrifikace, ke které dochází v podloží, ale je zanedbatelná v porovnání s biologickou denitrifikací.\n"}
{"id": "348385", "url": "https://cs.wikipedia.org/wiki?curid=348385", "title": "Ariane", "text": "Ariane\n\nAriane je série kosmických nosných raket provozovaných Evropskou kosmickou agenturou. Název byl odvozen z řeckého jména Ariadna - dcera krále Mínoa.\nRaketa má tři stupně. První se odpojí po dosažení výšky 74 km. Druhý stupeň se odpojí ve vzdálenosti 147 km. Třetí stupeň nese užitečné zatížení.\nVývoj byl zahájen v roce 1973 po nezdaru raket Europa. První let uskutečnila raketa Ariane 1 24. prosince 1979. Jako kosmodrom slouží po celou dobu fungování projektu Guyanské kosmické centrum. Od zahájení programu bylo uskutečněno 169 startů při nichž bylo úspěšně vyneseno na oběžnou dráhu 271 satelitů o celkové hmotnosti 575 tun (2006). V současnosti je využívána pouze raketa Ariane 5.\n\n"}
{"id": "348387", "url": "https://cs.wikipedia.org/wiki?curid=348387", "title": "Sluneční božstva", "text": "Sluneční božstva\n\nKult slunce je druh náboženského chování při kterém je uctíváno Slunce či božstva jej ztělesňující. Ačkoliv bylo uctívání slunce v minulosti zaměňováno s archaickými náboženstvími či „pohanstvím“ obecně tak ve skutečnosti došlo k vývoji významného solárního kultu prakticky jen mezi Egypťany, Indoevropany, v Mezoamerice a Incké říši. Kult slunce byl tak typický především pro rozvinuté městské civilizace s ideologií sakrálního království. Náčelníci a králové byli často chápány jako spojení se Slunce, například jako jeho synové. Příkladem jsou polynéští náčelníci nebo inčtí, babylónští, chetitští a indičtí králové.\n\nV náboženstvích bez výrazného slunečního kultu bůh Slunce zpravidla splývá s laskavým nejvyšším bohem, který bývá zároveň stvořitelem a nebeským božstvem. I v tomto případě je pak zpravidla zachována pasivita nejvyššího božstva, které je vzýváno jen v krajních situacích. Ústřední pozici má v těchto náboženstvích zpravidla kult předků a přírodních duchů. Tento přístup se objevuje například v náboženstvích subsaharské Afriky, Indonésie, drávidské a austroasijské Indie. Často je také Slunce označováno za oko nejvyššího boha. V Mezopotámii se zase například v Mardukovi spojili plodnostní a solární atributy. Slunce často hraje svojí roli v pohřebních rituálech a je chápáno jako průvodce mrtvých – psychopomp. V archaickém myšlení Slunce každou noc prochází podsvětím bez toho aby zemřelo. V důsledku toho má ambivalentní povahu, přivádí mrtvé do podsvětí a zároveň je z něj vyvádí.\n\nVelmi významný byl sluneční kult v Egyptě kde sluneční bůh Re postupem času splýval s dalšími božstvy například jako Chnum-Re nebo Amon-Re. Mezi další sluneční bohy nebo bohy se slunečními atributy patří například Atum, Hor či Cheprer. Bohové jsou často vyobrazeni se slunečním kotoučem zobrazeným nad hlavou (reliéfy a nástěnné malby) nebo (v podobě soch) se slunečním diskem, spočívajícím na dlouhých rozích, obepínajících jeho dolní polovinu obvodu a vycházejících z temene jeho (její) hlavy. Toto zobrazení bylo znakem důstojnosti. Další takové vyobrazení byl okřídlený sluneční kotouč coby symbol egyptského boha Hora nebo Behdeta, který lze najít v některých egyptských chrámech.\n\nV aztéckém náboženství byly bohu slunce Huitzilopochtlimu obětováni lidé aby byla zachována jeho existence. Podle Kečuú děti Slunce Manco Capac a Mama Ocllo naučili lidi obdělávání půdy, tkaní atd., založili Cuzco a stali se praotci říše Inků.\n\nKult slunce hrál také prominentní v takzvané solární teorii prosazované některými badateli mytologické školy, především Maxem Müllerem. Podle této teorie jsou mýty, především indoevropské, metafory spojené se sluncem.\n\nU Chetitů se výrazně projevil vliv neindoevropského národu Chattijců, kteří ctili sluneční bohyni Estan. Z těchto důvodů se stala sluneční bohyně pod jménem Arinnitti nejvýznamnějším chetitským božstvem. Kromě ní byl znám také sluneční bůh jménem Sius-summi nebo Istanu, palajsky Tiwat či Tiyat.\n\n\n\n\n\n\n\n"}
{"id": "348392", "url": "https://cs.wikipedia.org/wiki?curid=348392", "title": "Matej Landl", "text": "Matej Landl\n\nMatej Landl (* 12. června 1963, Bratislava) je slovenský herec, syn herečky Evy Landlové a krasobruslařského trenéra Františka Landla.\n\nVe filmu vystupuje již od dětství, známým se stal, mimo jiné, hlavně díky televiznímu seriálu \"Spadla z oblakov\" (1978). V 80. letech byl v angažmá v Martinském divadle, nyní je angažován v souboru Divadla Astorka Korzo '90, jehož je stálým členem. Zde ztvárnil celou řadu postav například ve hrách \"Večierok\", \"Meštiaci\", \"Les\", \"Historky z Viedenského lesa\" a další. Ve Slovenské televizi uváděl pořad \"Čudná šou\", jedná se i o dobrého dabingového herce.\n\n\n"}
{"id": "348397", "url": "https://cs.wikipedia.org/wiki?curid=348397", "title": "Léa Parker", "text": "Léa Parker\n\nLéa Parker je francouzský televizní seriál vysílaný od 29. února 2004 v televizi M6. V České republice byl vysílán na TV Nova. Má 50 epizod po 52 minutách. V hlavních rolích je tým speciálních tajných jednotek francouzské policie, kterému velí Maximilien Plastrone, který je zároveň i otcem Lei Parker. Dalšími členy týmu jsou Camille Parker, Benoît Morin a Alex Fisher.\n\n\n\n"}
{"id": "348401", "url": "https://cs.wikipedia.org/wiki?curid=348401", "title": "Basketbal", "text": "Basketbal\n\nBasketbal, česky též košíková, je kolektivní míčový sport, ve kterém se dva týmy s pěti hráči na hřišti snaží získat co nejvíce bodů vhazováním míče do obroučky basketbalového koše a zabránit protihráčům, aby body získali.\n\nHru vytvořil v roce 1891 Dr. James Naismith pro zpestření zimní sportovní přípravy svých studentů. I přes to, že se v původní podobě jednalo o nepříliš dynamický sport (pravidla neumožňovala pohyb s míčem), získal si brzy značnou popularitu a rychle se rozšířil nejen po Spojených státech. V roce 1932 byla založena Mezinárodní basketbalová federace (\"International Basketball Federation\"). V roce 1936 byl basketbal zařazen na pořad olympijských her a od roku 1976 se koná i ženský basketbalový turnaj.\n\nV roce 1891 pracoval Dr. James Naismith jako učitel tělesné výchovy na Springfieldské YMCA International Training School. Byl požádán, zdali by se pokusil vymyslet kolektivní sport, který by mohl být v čase nepříznivého počasí provozován v tělocvičně. V prosinci James Naismith představil svým studentům novou hru, jejíž pravidla shrnul do 13 bodů. Na protilehlé strany tělocvičny přibil ve výšce 10 stop koše na sběr broskví, k nim přistavil žebříky a dva žáky pověřil vyndaváním míče z košů. Naismith vysvětlil pravidla osmnácti žákům své třídy a vyzval Franka Mahana a Duncana Pattona, aby si vybrali osm spoluhráčů a stranu, kdo kam bude hrát. R. Chase proměnil střelecký pokus ze střední části hřiště a historicky první zápas skončil výsledkem 1:0.\n\nU studentů si nový sport okamžitě získal oblibu a i z dalších škol brzy začaly chodit dotazy na pravidla. To vedlo k jejich vydání ve školním časopisu „Triangle“ 15. ledna 1892.\n\nZáhy se sport rozšířil i mimo území USA. V roce 1893 se hrál ve Francii, 1896 v Brazílii, 1897 v Čechách, 1900 v Austrálii, Číně, Japonsku, 1901 v Íránu.\n\nAmerická NBA je nejprestižnější basketbalovou ligou světa. Vznikla v roce 1949, nejúspěšnějšími kluby její historie jsou Boston Celtics, Los Angeles Lakers a Chicago Bulls.V současnosti hraje v NBA 30 týmů rozdělených do dvou konferencí, které se nazývají Western(Západní) a Eastern (Východní). Po skončení základní části postoupí nejlepších 8 týmů z každé konference do playoff. Z každého kola v playoff postupuje tým, který dosáhl 4 vítězství. Playoff má celkem 3 kola z nichž postoupí do finále ten nejlepší tým z každé konference.\n\nČeské veřejnosti poprvé basketbal představil učitel tělocviku Jaroslav Karásek v budově gymnázia ve Vysokém Mýtě v roce 1897, česká pravidla vyšla o rok později.\n\nNejvyšší česká soutěž je Kooperativa NBL (Národní basketbalová liga) mužů, kterou v sezóně 2006/2007 hrálo 12 klubů, a ženská\nbasketbalová Trocal liga, ve které se utkává 10 klubů. Nižší soutěží je 2. liga jak mužů tak žen. V sezoně 2006/2007 hrálo mužskou ligu 14 klubů a ženskou ligu 10 klubů. Dále je 3. liga, která se u mužů dělí na 3 skupiny a u žen na 2 skupiny. Od další sezony 2007/2008 dochází k přejmenování lig. Mužská nejvyšší zůstává stejná (Mattoni NBL)a ženská (Trocal ŽBL). Změna nastává u názvů nižších soutěží, když ze druhé ligy se stává liga první a k posunu dochází i z třetí ligy na druhou ligu.\n\nV současnosti je nejúspěšnějším mužstvem ČEZ Basketball Nymburk. Mezi ženami je historicky nejúspěšnějším klubem BK IMOS Brno, který od roku 1996 nepřetržitě vítězí v Ženské basketbalové lize a v Českém poháru. V sezóně 2005/2006 navíc vyhrál nejprestižnější soutěž - Evropskou ligu. Dále Sparta Praha která se probojovala 7× do finále Euroligy, z čehož jedenkrát zvítězila, následována týmem Gambrinus Sika Brno s třemi účastmi, z toho jednou vítěznou a Slovian Orbis Praha, který se do finále probojoval 3×, ale ani jednou nezvítězil.\n\nOlympijských her se mužská basketbalová reprezentace účastnila 7× a nejlepšího umístění, 5. místa, dosáhli v roce 1960. Naposledy se však olympijského turnaje zúčastnili v roce 1980. Ženy se olympijského turnaje zúčastnily 2×, v roce 2004 se umístily na 5. místě, v roce 2008 na 7. místě a v roce 2010 se umístily na Mistrovství světa pořádaném v Česku na druhém místě za USA.\n\nMezi momentálně nejúspěšnější české hráče patří především trojice hráčů, která si zahrála slavnou NBA(National Basketball Association). Jako prvnímu se to povedlo Jiřímu Zídkovi juniorovi, jako druhý se objevil v zámoří Jiří Welsch a v letech 2011-14 i Jan Veselý, který dnes hraje za Fenerbahce Ulker\nIstanbul. Jiří Welsch a Jan Veselý si v NBA odbyli tříleté kontrakty, a poté se vrátili zpět do Evropy. Poslední Čech, který se dostal do NBA je Tomáš Satoranský, který nyní (2020) hraje v týmu Chicago Bulls. Mezi nejlepší české hráčky patří Eva Horáková – nejlepší basketbalistka Evropy 1996 a první Češka ve WNBA, Hana Horáková, Ivana Večeřová, Jana Veselá, Petra Kulichová či Eva Vítečková.\n\nObroučka basketbalového koše je zavěšena ve výšce 3,05 metru nad zemí. Oficiální šířka desky je 180 cm a výška desky 105 cm.\nOficiální délka hrací plochy měří 28 metrů a oficiální šířka plochy je 15 metrů. Dále jsou schváleny rozměry minimálně 26 metrů na délku a 14 metrů na šířku.\n\nExistují tři základní způsoby, jak dosáhnout bodů. Prvním (nejčastějším) způsobem je koš, který hráč hodí do koše ze střední nebo blízké vzdálenosti. Tento koš je následně ohodnocen 2 body. Druhým způsobem, je koš za tři body, kterého hráč dosáhne, jestliže dá koš za tzv. trojkovým obloukem. Posledním způsobem jak dát koš je tzv. trestný hod (slangově \"šestka\"), který hráč hází po faulu při střelbě. Který je za jeden bod.\nzaniklé evropské klubové soutěže:\n\n"}
{"id": "348402", "url": "https://cs.wikipedia.org/wiki?curid=348402", "title": "Svatá Terezie", "text": "Svatá Terezie\n\nJméno Svatá Terezie má vícero světic:\n\ndále se může jednat o dosud nesvatořečené\n"}
{"id": "348406", "url": "https://cs.wikipedia.org/wiki?curid=348406", "title": "Cenarchaeum symbiosum", "text": "Cenarchaeum symbiosum\n\nCenarchaeum symbiosum je archeon z kmene Crenarchaeota, objevený roku 1996. Žije v chladných mořích (tzv. psychrofil) a nejlépe roste při teplotách kolem 10 °C. a obývá tkáň uvnitř těla houbovce, pravděpodobně rodu \"Axinella\" (možná \"Axinella mexicana\"). Zde oxiduje amoniak.\n\nPodle studie z roku 2008 je \"Cenarchaeum\" natolik odlišný od ostatních zástupců kmene Crenarchaeota, že by měl být řazen do zcela nového kmene s navrhovaným jménem Thaumarchaeota. Zdá se také, že archeí oxidujících amoniak uvnitř těl mořských organismů je mnohem více a že mnohé z nich by mohly tvořit monofyletickou linii.\n"}
{"id": "348411", "url": "https://cs.wikipedia.org/wiki?curid=348411", "title": "HC Orli Orlová 1930", "text": "HC Orli Orlová 1930\n\nHC Orli Orlová 1930 (celým názvem: Hockey Club Orli Orlová 1930) je český klub ledního hokeje, který sídlí ve městě Orlová v Moravskoslezském kraji. Založen byl v roce 1930 pod názvem SK Orlová. Svůj současný název nese od roku 2014. Od sezóny 2019/20 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Orlová s kapacitou 3 000 diváků.\n\nPrvní hokejový klub byl v Orlové založen v roce 1930 při místním SK Orlová. Hrávalo se na fotbalovém hřišti, které bylo ohrazeno mantinely a jehož ledová plocha byla vytvořena vodní postřikem.\n\nZimní stadion vznikl v první polovině 70. let, jednalo se o otevřenou ledovou plochu se zázemím a ochozy pro diváky. V první polovině 80. let proběhla výstavba nových tribun a v letech 1985 a 1986 byl stadion zastřešen. Definitivně byl areál dokončen v roce 1989, kdy byla dostavěna administrativní budova. V roce 2001 byl vypracován návrh na nutnou rekonstrukci stadionu, který se však nepodařilo realizovat. Stadion tak až na malé úpravy nedoznal žádných změn a začíná chátrat. I proto jej mnozí příznivci konkurenčních mužstev s oblibou posměšně nazývají \"stodola\" nebo také \"kravín\" kvůli jeho dezolátnímu stavu.\n\nV sezóně 1994/1995 se Orlová probojovala do 2. ligy a v ročníku 2001/2002 tuto soutěž vyhrála a postup do první ligy jí unikl až v následné baráži. Šlo o největší úspěch orlovského hokeje vůbec.\n\nZ hlediska složení \"A\" mužstva se jedná především o nadbytečné hráče týmů z vyšších soutěží působících v Moravskoslezském kraji, zkušené hráče s extraligovými zkušenostmi, kteří si chtějí ještě o pár let prodloužit svou hokejovou kariéru a také odchovance orlovského hokeje.\n\nPro sezónu 2010/2011 se podařilo sehnat kvalitního hlavního sponzora Plus Oil a výrazně tak vylepšit rozpočet klubu a tím i jeho ambice. Tým byl posílen o zkušené borce. Přišel olympijský vítěz z Nagana David Moravec, mistr Slovenska 2003 a Polska 2004 Miroslav Javín či hráči s extraligovými zkušenostmi Filip Štefanka, Marek Ivan a David Mikšan. Naopak hned pětice hráčů se stěhovala ke znovuzrozenému konkurentovi AZ Havířov (Prokop, Vydra, Potočný, Najdek a Stránský). Vyhrát ligu a následně postoupit do vyšší soutěže se však přes velká očekávání Orlové nepodařilo, když byla ve finále východní skupiny poražena 3:0 na zápasy celosezónně dominantním Šumperkem, který v základní části zaznamenal pouhých 5 porážek (z toho 2 od Orlové).\n\n18. června 2011 klub podal prohlášení, že HC Plus Oil se přestěhuje do sousední Karviné z důvodu neshod s městem. Dle města bylo příčinou přání hlavního sponzora klubu. Orlovský mužský tým byl přihlášen v sezóně 2011/2012 do Krajské ligy mužů, kde se jim hned v prvním roce podařilo dosáhnout mistrovského titulu. V následné kvalifikaci o baráž neuspěl s týmem z Moravských Budějovic, vítězem Krajské ligy JM kraje. V sezóně 2012/2013 tým obhájil prvenství v soutěži, ale opět neuspěl ve snaze postoupit, to když prohrál v baráži nad posledním týmem 2. ligy sk. východ HC Bobři Valašské Meziříčí 1:2 na zápasy.\n\n9. srpna 2013 rozhodl český svaz ledního hokeje přidělit druholigovou licenci zpět Orlové po vyřazení klubu HC Baník Karviná z finančních důvodů. Orlovský klub se po dvou letech vrátil zpět do druhé ligy. Po sezóně se však klub ze druhé ligy odhlásil a přihlásil se zpět do Krajské ligy.\n\nV roce 2018 se Orlové podařilo postoupit do finále ve kterém narazila na HC Studénka se kterým, prohrála 1:3 na zápasy, přesto postoupila do 2. ligy - sk. Východ, protože Studénka prodala licenci. \n\nZdroj: \n\n\n\nZdroj: \n\n\n\nZdroj: \n\n"}
{"id": "348416", "url": "https://cs.wikipedia.org/wiki?curid=348416", "title": "HC TJ Šternberk", "text": "HC TJ Šternberk\n\nHC TJ Šternberk (celým názvem: Hockey Club TJ Šternberk) je český klub ledního hokeje, který sídlí ve Šternberku v Olomouckém kraji. Založen byl v roce 1933. V posledních letech se klub zaměřuje prioritně na mládežnický hokej, mužský oddíl byl totiž zrušen v roce 2016. Klubové barvy jsou modrá a bílá.\n\nPrvní hokejové zápasy se ve Šternberku odehrály v roce 1933, kdy nadšenci založili pod místním sokolem hokejový klub. Hrál ale pouze přátelská utkání na přírodním ledě. Během války byla jeho činnost přerušena, po válce hrál šternberský klub regionální soutěže, přičemž několikrát byl z nedostatku financí a kvůli špatným přírodním podmínkám rozpuštěn.\n\nVe druhé polovině 70. let ale došlo v k výstavbě umělé ledové plochy, klub byl obnoven (1978) a hrál krajský přebor. Roku 1984 byl zimní stadion zastřešen. V sezóně 1992/93 postoupil Šternberk do 2. hokejové ligy. V roce 2000 se uskutečnila rekonstrukce ledové plochy. V sezóně 2007/08 se šternberský klub v základní části umístil na 7. místě skupiny východ 2. ligy a postoupil tak do playoff. Ve čtvrtfinále vyřazovacích bojů prohrál týmem HC Nový Jičín 3:0 na zápasy. V roce 2009 mužské mužstvo Šternberku zaniklo. Sezonu 2011/12 měl Šternberk odehrát ve 2. lize, ale 3 dny před začátkem soutěže oznámil, že odstupuje. Klub se v sezóně 2012/13 účastnil Jihomoravského krajského přeboru.\n\nSvé domácí zápasy odehrává na zimním stadionu Šternberk s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "348421", "url": "https://cs.wikipedia.org/wiki?curid=348421", "title": "AV", "text": "AV\n\nSpojení písmen A a V může mít různé významy:\n\n\n\n\n"}
{"id": "348425", "url": "https://cs.wikipedia.org/wiki?curid=348425", "title": "HC Uničov", "text": "HC Uničov\n\nHC Uničov (celým názvem: Hockey Club Uničov) je český klub ledního hokeje, který sídlí v Uničově v Olomouckém kraji. Založen byl v roce 1996. Od sezóny 2016/17 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou černá, žlutá a červená.\n\nPrvní hokejové zápasy se v Uničově hrály již v 50. letech 20. století na venkovním přírodní ledě. Stavba stadionu byla zahájena v roce 1973, na umělém ledě se poprvé hrálo v podzimních měsících roku 1974. Zimní stadion byl dokončen ve druhé polovině 70. let (1977 a 1978: tribuny a zázemí, 1979: střecha). Hokejisté od roku 1974 hráli pod místní tělovýchovnou jednotou, od které se odštěpili jako samostatný klub v roce 1996. V sezoně 2007/08 se Uničov umístil na 10. místě skupiny východ 2. ligy, ve které tak pro následující sezonu zůstal nadále. V sezoně 2010/11 klub po neúspěšné baráži sestupuje do krajského přeboru.\n\nV klubu působí i oddíl ženského ledního hokeje, který v letech 2010–2017 působil v nejvyšší soutěži. Od sezóny 2017/18 působí v 1. lize – sk. B, druhé české nejvyšší soutěži ženského ledního hokeje.\n\nSvé domácí zápasy odehrává na zimním stadionu Uničov s kapacitou 3 320 diváků.\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "348428", "url": "https://cs.wikipedia.org/wiki?curid=348428", "title": "HK Nový Jičín", "text": "HK Nový Jičín\n\nHK Nový Jičín (celým názvem: Hokejový klub Nový Jičín) je český klub ledního hokeje, který sídlí ve městě Nový Jičín v Moravskoslezském kraji. Založen byl v roce 1946 pod názvem SK Nový Jičín. Svůj současný název nese od roku 2014. Od sezóny 1994/95 působí ve 2. lize, třetí české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává na zimním stadionu Nový Jičín s kapacitou 2 000 diváků.\n\nKlub byl založen pod názvem TJ Nový Jičín v roce 1946. Hrálo se na ledové ploše, která vznikla v zimních měsících na škvárovém fotbalovém hřišti. Nový Jičín hrál okresní přebor, v sezóně 1953/1954 se klubu nepodařilo postoupit do krajského přeboru. Do I. třídy úspěšně postoupil po sezóně 1968/1969, problémy ale způsobovalo počasí, takže tréninky i zápasy se musely často odehrávat v okolních městech na umělých ledových plochách. O dva roky později postoupil novojičínský klub do oblastního přeboru a již o rok později do divize. Na začátku roku 1974 byl zprovozněn zimní stadion. Po sezóně 1978/1979 postoupil Nový Jičín do II. ligy, ve které se udržel do konce sezóny 1980/1981. V roce 1980 byl zimní stadion zastřešen. Další téměř jeden a půl desetiletí hrál novojičínský tým přebor, do 2. ligy znovu postoupil po sezóně 1993/1994. V sezóně 1997/1998 hostoval v Novém Jičíně na několik utkání Petr Nedvěd, Čechokanaďan hrající NHL. Sezónu 2000/2001 Nový Jičín vyhrál (ve finále playoff porazil HC Přerov), v baráži o 1. ligu ale neuspěl. I tak to ale byla nejúspěšnější sezóna v historii novojičínského týmu. HC Nový Jičín v prozatím poslední sezóně 2007/2008 skončil po základní části na 2. místě skupiny východ 2. ligy, ve čtvrtfinále playoff vyhrál nad Šternberkem, v semifinále jej ale porazil HC ZUBR Přerov 3:1 na zápasy.\n\nZdroj: \n\n\n\nZdroj: \n\n\n\nZdroj: \n\n"}
{"id": "348432", "url": "https://cs.wikipedia.org/wiki?curid=348432", "title": "HC Blansko", "text": "HC Blansko\n\nHC Blansko (celým názvem: Hockey Club Blansko) byl český klub ledního hokeje, který sídlil v Blansku v Jihomoravském kraji. V letech 2002–2008 působil ve 2. lize - sk. Východ, třetí české nejvyšší soutěži ledního hokeje. Klubové barvy byly modrá a bílá.\n\nDo 2. hokejové ligy postoupil blanenský klub v sezóně 2001/2002, kdy vyhrál baráž, do které postoupil jakožto vítěz jihomoravského přeboru. Již v následující sezóně se Blansko umístilo po základní části na 6. místě skupiny východ a ve čtvrtfinále playoff potom prohrálo s Kometou Brno. V sezóně 2003/2004 klub z Blanska postoupil do semifinále. Další dvě sezóny se dostal až do finále (prohra s Prostějovem, o rok později s brněnskou Technikou). Sezóna 2006/2007 již nebyla tak úspěšná, blanenský tým byl vyřazen ve čtvrtfinále playoff, stejně jako v prozatím poslední sezóně 2007/2008. Na konci této sezóny, 29. 5. 2008, odkoupil HC Vsetín od Blanska licenci na 2. ligu. Blanenský klub tak hrál pouze krajský přebor Jižní Moravy a Zlína.\n\n12. června 2009 došlo ke sloučení klubů VSK Technika Brno a HC Blansko na úrovni dorostu, juniorů a druholigových mužů.\nSloučený klub nesl název VSK Technika Blansko. VSK Technika dodávala finance a HC Blansko dodávala zázemí (hrálo se na blanenském stadionu). Oba kluby potom dodaly své hráče. Po roce se tato fúze vyhodnotila a kluby se rozhodly nepokračovat. Po nevydařené sezóně 2009/2010 hokejový klub v Blansku zaniká. Ve městě poté vznikla nová sportovní organizace DYNAMITERS Blansko HK.\n\nSvé domácí zápasy odehrával na zimním stadionu Blansko s kapacitou 1 800 diváků.\n\n\n\nZdroj: \n\n\n\nZdroj: \n\n"}
{"id": "348435", "url": "https://cs.wikipedia.org/wiki?curid=348435", "title": "Haloquadratum", "text": "Haloquadratum\n\nHaloquadratum je rod archeí z kmene Euryarchaeota, třídy Halobacteria. Jedná se o halofilní druhy. První identifikovaný druh, Haloquadratum walsbyi, je zajímavý svým neobvyklým tvarem plochých buněk, jež připomínají obdélník. Poprvé byl objeven roku 1980, kultivován byl poprvé roku 2004.\n\nBuňka obsahuje množství vakuol naplněných vzduchem, jež nadnášejí buňku a umožňují jí tak lépe pohlcovat světlo. Také disponují jedním nebo více bičíky, a jsou tak poměrně pohyblivé. Buňky se někdy spojují vedle sebe (viz obrázek), tvoří pak křehké destičky tlusté jen 40 mikrometrů. \n\n"}
{"id": "348439", "url": "https://cs.wikipedia.org/wiki?curid=348439", "title": "AC Sparta Praha Florbal", "text": "AC Sparta Praha Florbal\n\nAC Sparta Praha (podle sponzora také ACEMA Sparta Praha, dříve \"AC Sparta Praha Florbal\", \"AC Sparta Praha\" a \"Akcent Sparta Praha\") je český florbalový klub patřící do Asociace sportovních klubů AC Sparta Praha. Založen byl v roce 1993. Je tak jedním z nejstarších florbalových klubů v Česku.\n\nMužský tým hraje Superligu florbalu od jejího založení v roce 1993, s výjimkou sezón 2005/06–2007/08 a 2011/12, kdy sestoupil do nižší soutěže. Tým byl vicemistrem ligy v sezóně 2000/01. Pak ale přišel útlum, kdy tým třikrát vypadl z nejvyšší soutěže (z toho jednou svoji účast v soutěži zachránil spojením s týmem SSK Future). Trvalo 17 let, než se tým v sezóně 2017/18 dostal znovu alespoň do semifinále.\n\nŽenský tým hraje 2. ligu žen (skupinu 3). Tým hrál nejvyšší soutěž žen, v té době pod názvem 1. liga (dnes Extraliga), od jejího založení až do sezóny 2002/03, kdy hráčky přešly do FbŠ Pohoda (budoucí FbŠ Bohemians).\n\n\nHistorie florbalového klubu AC Sparta Praha je stejně stará jako florbal sám v této zemi. Již u samého zrodu tohoto sportu vznikl florbalový oddíl IBK Spoje Praha, který hned po roce svého působení na florbalové scéně (v sezóně 1993/94) vstoupil do Asociace sportovních klubů AC Sparta Praha a přijal oficiální název AC Sparta Praha.\n\nJiž pod hlavičkou AC Sparta vstupoval oddíl do první organizované soutěže ve florbale u nás, a to do nultého ročníku 1. florbalové ligy – tzv. Kvalifikace na 1. ročník florbalové 1. ligy. V této kvalifikaci Sparta uspěla, nakonec obsadila 4. místo mezi tehdejšími florbalovými kluby v Česku, a kvalifikovala se do desetičlenné nejvyšší (a zároveň jediné) florbalové ligy.\n\nPrvní dva ročníky 1. florbalové ligy (sezóny 1993/94 a 1994/95) Sparta shodně zakončila ve středu tabulky na 6. místě.\n\nPřed sezónou 1995/96 se Sparta sloučila s týmem O. A. Hovorčovická. Tento tým hrál 1. ligu v jedné sezóně 1994/95, kdy skončil na desátém místě. Tímto sloučením Sparta získala nové mladé hráče a finanční zajištění od společnosti – hlavního sponzora týmu O. A. Hovorčovická. Zároveň do Sparty přichází trenér Václav Culka.\n\nSezónu 1995/96 tedy začínalo prakticky nové mužstvo, které skončilo opět na 6. místě.\n\nV ročníku 1996/97 byl vytvořený nový hrací systém celé soutěže. Dvanáct týmů se mělo utkat ve dvou kolech každý s každým a nejlepší čtveřice následně vyřazovacím způsobem v playoff.\n\nSparta se po prvních kolech usadila na postupové čtvrté příčce. Ale na konci sezony skončila opět na 6. místě a tudíž s absencí v bojích o mistrovský titul.\n\nNa základě tohoto neúspěchu se Sparta před sezónou 1997/98 posílila o tři reprezentanty. Oddíl zakončil základní část soutěže na prvním místě, ze kterého postoupil do playoff. Tým si tak vybojoval výhodu domácího prostředí.\n\nV 1. kole Sparta přivítala na své půdě soupeře z Havířova a zdolala ho ve dvou zápasech. V semifinále však Sparta podlehla ve dvou zápasech úřadujícímu mistru, Vítkovicím. A následně ztratila i závěrečný zápas sezóny o . I tak to byla do té doby nejúspěšnější sezóna týmu.\n\nSparta v následující sezóně nedokázala navázat na výsledky té přecházející. Do závěrečných bojů o titul tak postupovala až ze 7. pozice. Přesto ve čtvrtfinále odolávala úřadujícímu mistru Tatranu Střešovice až do prodloužení třetího zápasu. Sparta skončila na sedmém místě, což bylo historicky nejhorší umístění týmu.\n\nV sezoně 1999/00 se klub o rozšířil o B-tým hrající . Dále do klubové struktury přibyli nově junioři, starší i mladší žáci. V té době měl florbalový oddíl AC Sparta členskou základnu s více než stovkou registrovaných hráčů.\n\nV této sezóně opět Sparta vypadla v prvním kole playoff s pozdějším mistrem, tentokrát s Vítkovicemi.\n\nV roce 2000 Sparta podepsala smlouvu s firmou Akcent, která vstoupila do názvu klubu a zahájila tak dlouhé období pod vedením prezidenta týmu Ing. Bartka. Vstup firmy Akcent znamenal i stěhování klubu do své haly na Praze 5 v Radlicích, kde byl jako v jedné z málo hal v ČR nastálo nainstalován florbalový povrch Tarkett. Klub se také rozšířil o tým žen.\n\nTým Sparty vstoupil do nové sezóny s novým trenérským vedením. Už v průběhu sezóny předcházející vystřídal na lavičce Sparty jejího dlouholetého trenéra Culku trenér Mrzena a jeho asistentem se stala letitá opora týmu Rudolf Javořík. Tým byl doplněn o několik zkušených hráčů: Hanzlíka, Očkaye a navrátivšího se Pajera z Tatranu, Vašíčka z Vítkovic a střelce Nejedlého z Třeboně.\n\nV základní části byla Sparta poražena pouze čtyřikrát, ale vzhledem k tomu, že v ní dvakrát porazila svého největšího rivala Tatran, postoupila do playoff z prvního místa. Vítězem kanadského bodování základní části se stal sparťanský Lukáš Procházka, který ve 22 utkáních nasbíral 42 bodů za 31 branek a 11 asistencí.\n\nV prvním kole playoff Sparta narazila na TJ JM Mentos Chodov, přes který prošla bez větších problémů ve dvou utkáních.\n\nV semifinále proti Pegres Havířov Sparta po prvním prohraném zápase nakonec sérii vyhrála 2:1 na zápasy.\n\nVe finále proti Tatranu Sparta prohrála 3:0 na zápasy.\n\nNa začátku sezóny 2001/02 opouští Spartu trio reprezentantů Očkay, Vašíček, Hanzlík. Tým se v této sezóně pohyboval na pomezí playoff. Po devátém kole, po prohře v domácím utkání s Havířovem a po neshodách některých hráčů s trenérem Culkou starším, opustila Spartu pětice hráčů, kteří vesměs zamířili do konkurenčního Chodova. Po této ztrátě, se Sparta propadla až na deváté místo znamenající boj o záchranu.\n\nPo nepodařené sezóně zareagovalo vedení klubu angažováním trenéra Future a české reprezentace Davida Zlatníka. Nový trenér sebou do Sparty přivedl mnoho nových hráčů – Michala Schwana, Milana Garčara, Martina Kostihu a pětici hráčů z Future. Vedení se ale nedokázalo dohodnout s vedením klubu Future, a tak byli všechny posily z tohoto klubu nuceny prostát dobu 6 měsíců bez jediného utkání, aby z nich byli volní hráči. Sparta po té skončila v základní části na sestupovém předposledním místě. Ve skupině o udržení Sparta bodovala v každém zápase a prvoligovou si příslušnost zachovala.\n\nV druhé sezóně pod trenérem Zlatníkem postoupila Sparta do playoff pouze o skóre před Libercem.\n\nNásledně Sparta vypadla hned v prvním kole playoff, kde třikrát jasně prohrála proti FBC Ostrava.\n\nV sezóně 2004/05 získala Sparta v základní části pouhých 17 bodů, což stačilo jen na předposlední místo, neúspěšný boj o udržení a první pád Sparty do druhé ligy.\n\nNa začátku roku 2005 byl odvolán trenér Zlatník. Po něm se kormidla na krátkou dobu chopil Aleš Píta, aby byl po krátké sérii proher opět povolán trenér Culka starší.\n\nV první sezóně ve druhé lize se do týmu se vrátili hráči Patrik Kopřiva z Tatranu a Tomáš Janeček z Bohemians. Za Spartu začal nastupovat i historicky první cizinec z týmu, švédský střelec Magnus Thylander, v týmu se začali uplatňovat sparťanští odchovanci, Filip Pacan s Jakubem Květoněm.\n\nSparta s přehledem vyhrála základní část s pouhými dvěma porážkami. V předchozích sezónách by to znamenalo okamžitý návrat mezi elitu, nicméně od sezóny 2005/06 musel kandidát na extraligu projít playoff až k celkovému vítězství.\n\nSparta porazila v prvním kole, hraném pouze na dvě vítězná utkání, Vsetín 2:0. Ve druhém kole čekala Spartu Kopřivnice, která překvapivě vyřadila v prvním kole Znojmo a kterou Sparta porazila v základní části se 14 góly. Přesto Sparta prohrála finálovou sérii 2:0 na zápasy a do extraligy nepostoupila.\n\nPo neúspěchu v playoff byl od týmu odvolán trenér Culka a byl nahrazen trenérem Milanem Morávkem. V týmu skončil jako hráč Patrik Kopřiva, který ale nastoupil jako asistent trenéra Morávka. Tomáš Janeček se vrátil zpět do Bohemians. Na hostování do Chodova odešli střelci Križko a Culka mladší, který se měl před playoff do týmu vrátit.\n\nSparta vypadla v prvním kole playoff s Litvínovem.\n\nNa konci února došlo ke spojení s klubem FBC Sportcentrum 2000, který do Sparty přinesl mnoho žákovských oddílů, a manažery v čele s René Jelínkem.\n\nBěhem první poloviny sezóny postupně přišlo – ať už na přestup nebo na hostování – přes deset nových hráčů. Tým vedla trenérská dvojice Stanislav Janoštík a Tomáš Janeček. Druhý jmenovaný působil ve funkci hrajícího trenéra. V základní části Sparta skončila čtvrtá a tím získala ve vyřazovacích bojích výhodu domácího prostředí.\n\nČtvrtá příčka ale Spartě přisoudila SK Bivoj Litvínov, který Pražany vyřadil už v sezóně 2006/07. Sparta sérii vyhrála až v pátém zápase a postoupila do semifinále.\n\nTaké semifinálovou sérii proti Vinohradům Sparta vyhrála až v pátém zápase po prvních dvou prohraných zápasech\n\nVe finále 1. ligy hrála Sparta proti Znojmu. Z vítězství v 1. lize a přímého postupu do nejvyšší soutěže se nakonec radovali hráči Znojma, kteří zvítězili 3:1 na zápasy.\n\nSpartu tak čekala baráž proti Pardubicím, které tak měly poslední šanci zachránit se v extralize. Sparta sérii vyhrála 3:0 na zápasy a jako první tým v historii postoupila z 1. ligy přes baráž do nejvyšší soutěže.\n\n"}
{"id": "348440", "url": "https://cs.wikipedia.org/wiki?curid=348440", "title": "Marie Filomena Dolanská", "text": "Marie Filomena Dolanská\n\nMarie Filomena Dolanská (30. listopadu 1895 Všemina – 8. prosince 1943 Koncentrační tábor Ravensbrück) byla česká učitelka a řeholnice, členka České kongregace sester dominikánek, ředitelka školy a představená kláštera ve Vlaštovičkách (dnes část Opavy), umučená v Koncentračním táboře Ravensbrück. Katolická církev zvažuje její blahořečení.\n\nPocházela z početné zbožné rodiny, mezi jejími sourozenci byli dva kněží. V letech 1911–1915 studovala na učitelském ústavu sester dominikánek v Řepčíně a po maturitě vstoupila do jejich kongregace. Časné sliby složila 12. září 1917, věčné 28. srpna 1920. Působila nejprve jako učitelka a posléze jako ředitelka řádové školy a představená konventu ve Vlaštovičkách. \n\nI po okupaci země nacistickým Německem dávala najevo své vlastenecké cítění, ignorovala zákaz výuky českého jazyka a zastávala se osob stíhaných gestapem. Dne 10. května 1941 byla zatčena, umístěna do samovazby a asi po měsíci odeslána do Koncentračním táboře Ravensbrück. Zde zemřela (podle oficiálního úmrtního listu na rakovinu obličeje) a byla zpopelněna při hromadném pohřbu žehem.\n\nJe po ní pojmenována \"ulice Marie Dolenské\" ve Vlaštovičkách, v níž stojí bývalý klášter (dnes charitní \"Dům sv. Cyrila a Metoděje pro zrakově postižené\"), který vedla.\n\n"}
{"id": "348442", "url": "https://cs.wikipedia.org/wiki?curid=348442", "title": "Obléhání ve starověku", "text": "Obléhání ve starověku\n\nObléhání ve starověku se stalo součástí tehdejšího válečnictví v návaznosti na usazování lidí ve městech. Jedním z hlavních důvodů počátečního vývoje měst ve starověku byla obrana. To dokládá značné množství raných sídlišť na území, které poskytovalo přirozenou ochranu, jako například na vrcholech kopců. Města chráněna hradbami se objevují krátce poté, kdy byla založena velká městská centra. Krátce poté bylo téměř nemožné se těchto míst zmocnit. Dlouhou dobu nebyla jiná možnost než město odříznout a čekat až vyhladoví. Řecko se tímto způsobem vyvíjelo k směsici nezávislých hradbami chráněných polis. Až Filip II. Makedonský Řecko sjednotil a byl prvním vladařem, kdo v Řecku zvládl obléhací techniku. Asyřané byli první, kteří začali masově používat obléhací stroje a byli schopni město dobýt silou. Na vývoj obléhacích technik navázali také Římané.\n\nPrvním známým sídlištěm ohrazeným zdmi bylo malé město Jericho, které se nachází něco málo přes 10 kilometrů od severního pobřeží Mrtvého moře ve starověké oblasti Kanaán v dnešním Izraeli. Počátek zdí na tomto místě se datuje od počátku sedmého tisíciletí př. n. l. Současní učenci přišli s hypotézou, podle které vedly k výstavbě opevnění kolem sídlišť dva hlavní důvody. Za prvé, zdi sloužily jako obrana proti střelným zbraním – kterými byly v tomto historickém období především luky a šípy. Druhým důvodem byl rozvoj usedlého zemědělství. Přestože bylo Jericho opevněno již v sedmém tisíciletí př. n. l., bylo co do velikosti relativně malé. První velká opevněná města se objevila v Mezopotámii kolem roku 3000 př. n. l. Město Ur v současném Iráku představuje jeden z nejlepších a nejranějších příkladů. Město bylo ve své době proslavené svým dokonalým opevněním, které mělo na některých místech v základu tloušťku 30 metrů. Věže nebyly rozmístěny od sebe dále, než byl účinný dosah střelby z luku (v té době kolem 30 metrů), takže všechna místa, na která by mohl protivník zaútočit, bylo možné pokrýt palbou. V jiných městech v Mezopotámii byly vystavěny zdi s několika pravými úhly, čímž došlo k vytvoření klikatého uspořádání zdí, které maximalizovalo velikost střeleckého úhlu. Podobný proces opevňování také probíhal ve své době v Egyptě. V této době byl při obléhání velice používán žebřík. Možnost strhnout kamenné zdi byla stále ještě několik století vzdálena. Způsob obléhání zůstával do osmého století př. n. l. v podstatě stejný, což mělo za následek rozšíření opevnění po celém Blízkém východě. Předchozí obléhací boje mohly být vedeny pouze jako blokáda nebo útok. Válečníci v Mezopotámii hledali způsob, jak dobýt nepřátelské město.\n\nPrvní dnes známé použití strojů pochází z doby obléhání města Nurrugum Šamši-Adadem I., válečníkem, který dobyl většinu Asýrie v severovýchodní Mezopotámii. Popisy obléhání, pocházející z té doby se zmiňují o tom, že používal beranů a věží. Přestože není známo, zda tyto stroje sám vynalezl nebo či spíše používal techniku jiných, úsilí jeho a jeho současníků bylo úspěšné. Jak archeologické, tak historické pozůstatky naznačují, že mnohá města na Blízkém východě padla v osmnáctém století př. n. l. do rukou útočníků. Obléhací stroje však byly v tomto období značně nedokonalé a hlavním způsobem obsazení nepřátelského města té doby bylo obklíčení a výstavba obléhacích valů.\n\nNa počátku obléhání útočníci často vybudovali dobývací stavby kolem města, takže obránci nemohli uniknout. Koncem 19. stol. př. n. l. se tyto konstrukce staly zcela dokonalými a jejich součástí byly příkopy, hliněné zdi, dřevěné palisády a věže. Obléhatelé potom mohli začít s výstavbou náspů; v tomto případně se jednalo o velkou rampu ze zeminy, jejíž stavba pokračovala směrem kupředu, dokud nedosáhla stejné výšky jako hradby nepřítele. Nakonec bylo pomocí věže možno vyčistit cimbuří od obránců a poté zahájit útok pěchoty, která pomocí valu překonala hradby. Veškeré obléhací stavby, věže a náspy vyžadovaly při výstavbě zkušené odborníky. Vzhledem k tomu se poprvé v historii na bojišti objevili také technici. Tito technici však nenabízeli svoje služby pouze útočníkům, ale také obráncům. Koncem 18. stol. př. n. l. začalo být stále více měst obklopeno příkopy a dvojitými a někdy dokonce trojitými zdmi opatřenými větším množstvím věží. V šestnáctém století př. n. l. opět dominovali obránci. Obléhatelům většinou nezbývalo nic jiného než město blokovat. Přestože některé dobře organizované mocnosti dokázaly dobývat města, byla to pravda jenom v tom případě, že měly početní převahu a byly dobře zásobeny. Ve 12. století př. n. l. se objevila mocnost, která vynalezla nové stroje, a před kterou nebylo žádné město v bezpečí. Byla to Asyrská říše.\n\nAsyřané jsou v dějinách známí jako národ využívající hrubou sílu spolu se silnou vojenskou organizací, který významně přispěl k vývoji vojenské techniky. Byli také vyhlášeni svou neobyčejnou krutostí. Asyrský stát držel pohromadě především ze dvou důvodů: jejich vynikajícími schopnostmi při obléhání a jejich uplatňování naprosté, nemilosrdné krutosti. Tato oficiálně deklarovaná krutost však měla právě opačný účinek: přestože Asyřané a jejich armáda byli obávaní a respektováni, byli nenáviděni a poddaní jejich říše byli prakticky trvale ve stavu odboje. Po většinu asyrských dějin měla tato situace pozitivní účinek, protože jádro jejich armády tvořili vysoce zkušení vojáci. Avšak jakmile jejich říše dosáhla zenitu byla nemilosrdně a rychle zničena. Více než v čemkoliv jiném vynikala asyrská armáda v technice obléhání a byla patrně první armádou, která měla samostatný sbor ženistů. Kdy přesně začali používat Asyřané obléhací stroje není známo.\n\nV osmém století př. n. l. se však stali mistři v umění obléhání, jak dokládá zvýšený výskyt různých oslavných reliéfů a nápisů po celé říši. Asyřané proti těžce opevněním městům Blízkého východu útočili a za tím účelem vyvinuli celou řadu postupů ničení nepřátelských zdí. K podkopávání zdí byli používáni zákopníci, kteří zapalovali ohně pod dřevěnými bránami a stavěli rampy, které umožňovaly mužům dostat se přes hradby nebo se pokusit o jejich prolomení v horní části, kde byly hradby nejslabší. Pojízdné žebříky dovolovaly útočníkům překračovat příkopy a rychle zaútočit na kterémkoliv místě obranného postavení. Těmto operacím zajišťovaly krytí masy lučištníků, kteří tvořili jádro pěchoty. Pýchou asyrské dobývací mašinérie však byly jejich dobývací stroje. Byly to několikaposchoďové věže se čtyřmi koly a otočnou věží na vrcholu s jedním nebo dvěma dobývacími beranidly v nejnižším patře. Věže byly kryty kůží a látkami, které je chránily proti zápalným šípům. Pohyb dopředu zajišťovali buď vojáci nebo tažná zvířata. Věže byly příležitostně vybaveny padacími mosty. Asyřané velice rádi kombinovali dobývací věže s rampami. Po navršení náspu do výše zhruba poloviny hradeb je Asyřané pokryli kamennými deskami, pomocí kterých byl vytvořen hladký povrch. Poté byla přisunuta dobývací věž, jejíž beranidla zničily hradby. Tuto taktiku si později velice oblíbili Římané.\n\nV období mezi pádem Asýrie v roce 612 př. n. l. a vzestupem Dionýsia I. se Syrakús v roce 405 př. n. l. došlo v oblasti ženijních prací a obléhací techniky pouze k nepatrnému vývoji. Znalosti Asyřanů upadly v tomto období většinou v zapomenutí. Přestože byly tyto znalosti částečně převzaty Peršany, nová mocnost Blízkého východu si neuvědomila jejich skutečné možnosti, používala tyto stroje pouze sporadicky a nepřivedla je k žádnému významnému zlepšení. Pokud jde o Řeky, nevyužili příliš mnoho z techniky, kterou měli k dispozici. Alespoň během první poloviny tohoto období nepokročila řecká věda dostatečně daleko, aby umožnila konstrukci těchto velkých strojů. Kartáginci, nová síla v západním Středomoří měli tuto techniku prokazatelně k dispozici a to vzhledem k dědictví po Féničanech. Umění obléhání však přesto většinou nebylo využíváno, protože charakter jejich říše byl především námořní a kromě toho nebyla města, na která Kartáginci narazili v Africe, Španělsku a na Sardinii příliš těžce opevněná. Tato situace se změnila pouze jednou a to tehdy, když v šestém a sedmém století př. n. l. podnikali vážné nájezdy na území Řeků na Sicílii, při kterých byli nuceni se potýkat s pevnostmi chráněnými hradbami (město Syrakusy). Přesto to byly právě Syrakusy, jejich hlavní protivník na jihovýchodě ostrova, kdo se zasloužil o renesanci ofenzivní obléhací techniky. V závěru pátého století př. n. l. začali používat a značné zdokonalili punské stroje. Během století zastínili všechno co zde bylo předtím a vrátili techniku do popředí bojových prostředků. Avšak, syrakúská obléhací technika se šířila pomalu a mnoho států jí přijalo až o staletí později. Řecko v tomto ohledu bylo konzervativní a obléhací techniku v Řecku zavedl až Filip II. Příkladem je obléhání řeckého města Plataje Spartou. Sparťané a jejich thébští spojenci nejprve vybudovali kolem města obléhací stavby; mezi ně patřily opevnění, příkopy a dřevěné palisády. Poté vystavěli ze dřeva a kamenů obléhací násyp a zaútočili na zdi. Tomu Platajané čelili nejprve zvýšením zdí a poté výstavbou další zdí za zdí původní. Sparťané poté vysunulo dopředu své obléhací berany, které však obránci zničili tak, že jejich trámy vytáhli ven pomocí smyček. Když selhal pokus zapálit město vhazováním hořícího klestí, Sparťané svého útoku zanechali a začali blokovat město. Během následujících dvou let se většině obránců podařilo proklouznout z města ven a zbytek se vzdal.\n\nŘekové oproti jiným národům nevyvíjeli obléhací techniku postupně. Ke skutečně významné inovaci došlo na rozkaz jediného muže: Dionýsia I., syrakuského tyrana (405 – 367 př. n. l.). V době jeho nástupu k moci, koncem pátého století př. n. l. bylo Kartágo a Syrakusy ve válečném stavu po více než sto let. Žádná ze stran nebyla schopna způsobit druhé straně rozhodující porážku, ale Kartágo vzhledem ke svým větším zdrojům v lidských silách mělo často navrch a Syrakusy byly nuceny pravidelně snášet obléhání Punů. Dionýsios I. byl rozhodnut tento koloběh přerušit. Jeho celoživotním snem bylo vyhnat Kartágince ze Sicílie. Jeho přípravy byly svědomité. Vycvičil armádu, postavil nové loďstvo a zkonstruoval obléhací stroje a trén. Dionýsios přebudoval Syrakusy na hotovou pevnost. Při velkém athénském obléhání (415 – 413 př. n. l.) se ukázalo, že klíč k obraně Syrakus leží na Epipolských výšinách. Z tohoto důvodu kolem nich vystavěl hradby v délce kolem 27 kilometrů. V hradbách byly vybudovány věže a šest opevněných bran. Jedna z nich, známá jako Epipolská brána, byla chráněna nejdokonalejší z pevností zvanou Euryalos (tuto pevnost přestavoval sám Archimédes). Její konečná podoba představovala model helénistické architektury, které se mohly vyrovnat teprve hrady středověké Evropy. Když Dionýsios I. dokončil opevňování Syrakus, vyzval zkušené odborníky z celého Středomoří, aby přišli do Syrakus. Vzhledem k tomu, že slíbil vysoké platy a značné odměny, podařilo se Dionýsiovi shromáždit skupinu nejlepších odborníků v celém starověkém světě. Z této syntézy téměř celosvětové vzdělanosti vzešly první dělostřelecké kusy, gastraphetes (doslova břišní luk) a oxybeles. První ze jmenovaných zbraní byla ruční a představovala předchůdce kuše, zatímco druhá byla větší samostatně stojící zbraň. Tato zbraň také střílela šipky jako gastraphetes a fungovala na principu torzních sil, přičemž dřevěná ramena byla ohnuta a napnuta směrem dozadu. V podstatě byl předchůdcem nejúspěšnějších řeckých a římských dělostřeleckých kusů budoucnosti.\n\nNa Dionýsiovo úsilí o technické zlepšení navázal makedonský král Filip II. (359 – 336 př. n. l.), dobyvatel Řecka a otec Alexandra Velikého. Filip plánoval velkou invazi do Perské říše (kterou nakonec uskutečnil po jeho zavraždění až jeho syn). Filip si uvědomoval, že jeho plán bude vyžadovat nejdříve boj proti těžce opevněným městům na pobřeží Anatolie a později proti velkým pevnostem uvnitř Perské říše. Vzhledem k tomu byl nezbytný obléhací trén: bez schopnosti rychle zdolat zdi měst riskoval, že uvízne v blokádě, kde by jej po určité době mohly obklíčit silnější perské síly. Filip proto vyzval techniky z celého Středomoří, aby přišli do jeho paláce v Pelle.\n\nZ tohoto technického úsilí došlo k vytvoření útočných obléhacích technik, zvláště v oblasti vrhačů. Technici v Makedonii vyvinuli k pohonu katapultu torzní systém, kterým nahradili systém napínací. Krut představoval zlepšení, které vedlo ke zdokonalení zbraně oxybeles, která byla předchůdcem zbraně zvané lithobolos (vrhač kamenů), prvního dělostřeleckého kusu schopného ničit zdi. Tento stroj byl vyráběn v celé řadě velikostí, největší byl schopen vrhat balvany o váze 4,5 kilogramu přibližně do vzdálenosti 450 metrů. Přesnost těchto zbraní umožňovala zamířit palbu na malou část opevnění. Úspěch byl do té míry velkolepý, že i přes pozdější drobná zdokonalení, byl tento systém používán po dalších 800 let. Alexandr Veliký použil tuto novou techniku se zničujícím účinkem proti městům v Anatolii. Diadochové tuto techniku také používali a docházelo k častým obléháním.\n\nPokud jde o techniku, Římané ve skutečnosti přispěli jen velice málo k vývoji obléhacích prostředků. Jejich prvotní obléhací taktika nepředstavovala žádnou rafinovanou záležitost, protože města ve střední a severní Itálii, proti kterým Římané stáli, obvykle neměla rozsáhlá opevnění a proto je bylo možné dobýt útokem pěchoty. Toto všechno se však změnilo, když se Římané ve třetím století př. n. l. obrátili proti řeckým městům ležícím v jižní Itálii a na Sicílii. Zde se poprvé setkali se silným řeckým opevněním, které bylo schopno odolávat těžkým vrhacím strojům a které navíc bylo příliš vysoké, než aby jej bylo možné obsadit bez pomocí strojů. To však Římany neodradilo. Naopak, římská armáda se zdokonalila především ve dvou oblastech, kterými bylo napodobování výstavby dobývacích strojů a opevnění měst. V průběhu méně než tří desetiletí od doby, kdy se poprvé setkali s opevněnými řeckými městy, převzali Římané řeckou obléhací techniku a používali řecké stroje. Přestože pokračovali v jejich vývoji, nikdy jejich základní konstrukci nezměnili. Římané byli největšími budovateli opevnění ve starověkém světě. Každou noc, bez ohledu na to jestli byly na vlastním nebo nepřátelském území, budovaly legie svoje opevněné tábory. Tím získaly výchozí základny pro svoje operace, ze kterých mohly vést tažení a které sloužily jako zásobovací základny a místa, kam se mohli v případě potřeby uchýlit. Rozsáhlé dobývání umožnila Římanům právě tato opevnění postavená podél zásobovacích tras. Některé z těchto táborů se nakonec vyvinuly v trvalé pevnosti, které přitahovaly obchodníky a které v budoucnosti představovaly středověká a moderní města (Manchester). Tato technika značně těžila z obléhacích bojových prostředků, takže se Římané stali doslova mistry v obléhání. Dokonalé využití blokády bylo dále podmíněno třemi faktory. Za prvé, díky některým stavebním postupům, jako například při výstavbě nočních pevností, získaly legie schopnost dokonale obklíčit obléhané město tábory, strážními věžemi a příkopy. Druhým klíčem k úspěchu Římanů byly jejich dokonalé logistické schopnosti, lidské zdroje a odhodlání. Tyto možnosti spolu s římským odhodláním a ambicemi jim dávaly sílu provádět obléhání po značně dlouhou dobu (Římané čekali před městem Lilybaion na Sivílii od roku 250 do roku 241 př. n. l.). Konečným faktorem, který stál za římskými úspěchy v obléhacích bojích byla nadvláda nad mořem. Tato nadvláda jim umožňovala neprodyšně zablokovat každé přímořské město.\n\nJak zde již bylo psáno, Římané podstatným způsobem nezměnili řeckou artilerii až do pádu římského impéria, ačkoliv byly provedeny její částečné změny a zdokonalení. Balista byla v podstatě novou verzí řeckého stroje na vrhání kamenů zvaného lithobolos, vyznačující se zlepšenou přesností a používáním rekonstruované hlavice a silnějších pružin. Scorpio byl římskou verzí řecké zbraně střílející šipky – oxybeles; tato zbraň byla zmenšena tak, aby byla lehčí a pohyblivější, zatímco byla schopna současně střílet větší šipky a jejíž kovem obložená hlavice a konkávně tvarovaná ramena jí dodávala větší sílu. Jednalo se o populární stroj s vynikající přesností, jehož palebná síla umožňovala zabít dva nepřátele jedním výstřelem.\n\nTyto změny, které provedli Římané v druhém a prvním století př. n. l., vedly k inovaci zbraně cheiroballistra v prvním století n. l. Přesto, že si zbraň stále zachovávala původní řecký vzhled a princip, je svou konstrukcí revoluční. Hlavice je nyní téměř celé vyrobena z kovu, pružiny jsou uloženy v bronzových válcích, které je chrání před vlivem povětrnosti a nepřátelskou palbou. Dřevěná ramena starších strojů byla nyní nahrazena jejich kovovými verzemi umožňující zvýšit výkon a přesnost. Cheiroballistra byla dále doplněna o hledí na hlavici. Římané používali tyto stroje s devastujícími účinky, jak k obraně tak k útoku. Tyto inovace na poli vojenské vědy, spolu s jejím účinným využíváním při blokádách, do značné míry vysvětlují úspěch jejich vojska a udržení nadvlády římské říše po pět set let na západě a tisíc let na východě. Kombinované použití blokády a útoku spolu s odhodláním Římanů znamenalo, že pro ně neexistovala nedobytná pevnost. Avšak, když ve třetím století n. l. začala Římská říše upadat, začala upadat i obléhací technika. Římská obléhací taktika nebyla již nyní tak účinná a technika se zjednodušila, takže byla méně efektivní. V konečném důsledku to znamenalo snížení počtů používaných dvojramenných torzních katapultů a zvýšení počtů jednoramenných zařízení jako například onagerů, neboli divokých oslů (toto jméno bylo odvozeno ze zpětného rázu stroje podobnému kopnutí osla). Tento katapult mohl vrhat kameny o stejné váze jako balista, ale nebyl zdaleka tak přesný.\n\nŘímané nevynikali pouze v ofenzivních obléhacích bojových prostředcích, ale ovládali také umění opevňování. Městská opevnění zůstala většinou nezměněna, protože Římané nezdokonalili původní řeckou konstrukci, ale dosáhli pokroku ve vojenské architektuře tím, že používali jemně opracovaný kámen, pálené cihly a beton. Mnohé pevnosti římských legionářů získaly trvalý charakter a začaly přitahovat obchodníky a osadníky, kteří se usazovali vně jejich zdí, takže se z nich nakonec vyvinula středověká města. Římané také stavěli obrovské zdi o značné délce, které představovaly některé z prvních umělých hranic. Největším a nejznámějším příkladem takové stavby je Hadriánův val v severní Anglii. Při zakládání těchto pevností projevovali Římané mimořádnou vynalézavost při budování opevněných bran. Dřívější starověké techniky používaly systém překrývajících se zdí a kruhových zdí, ale římské brány se nyní vyznačovaly několika úrovněmi, s průzory a okny pro artilérii, těžkými padacími mřížemi, dřevěnými vraty a padacími mosty. Tyto stavební prvky poté ovlivnily konstrukci středověkých strážnic a hradů. Tato opevnění dobře posloužila Římanům, když začal úpadek jejich říše ve třetím století. Opevnění dokázala zadržet v odstupu nájezdnické kmeny po dobu téměř dvou staletí, než se říše nakonec rozpadla. Během tohoto období se také vytrácely schopnosti Římanů při obléhání a opevňování. Především z důvodů vnitřních problémů uvnitř impéria docházelo k úbytku zkušených řemeslníků a techniků.\n\n\n"}
{"id": "348444", "url": "https://cs.wikipedia.org/wiki?curid=348444", "title": "Daniela Kosinová-Valtová", "text": "Daniela Kosinová-Valtová\n\nDaniela Valtová Kosinová (* 8. dubna 1977 v Hradci Králové) je česká varhanice, která pochází z Chrudimi.\n\nStudovala varhany na Konzervatoři Pardubice u Doc. Václava Rabase, v roce 1997 byla přijata na Hudební fakultu AMU v Praze do třídy Doc. Jaroslava Tůmy. V akademickém roce 2001/2002 získala stipendium a studovala na Hochschule für Musik und Theater v Hamburku u prof. Wolfganga Zerera. V roce 2002 získala třetí cenu a titul laureáta na Mezinárodní varhanní soutěži v Brně. Aktivně se zúčastnila mistrovských kurzů L. Ghielmiho, J. Laukvika a B.Foccrouella.\n\nV květnu 2007 vystoupila spolu s fenomenální anglickou trumpetistkou Alison Balsom na recitálu v rámci Pražského Jara v Dvořákově síni Rudolfina,v témže roce.debutovala sólovým recitálem v lipském Gewandhausu. Zastává funkci vedoucí klávesových nástrojů v Symfonickém orchestru hl. m. Prahy FOK; kde vystupuje také jako sólistka. Dále spolupracuje s Českou filharmonií, se kterou navštívila v roce 2014 USA ( např. Carnegie Hall ) a se kterou v březnu 2015 vystoupila jako sólistka v Janáčkově Glagolské mši v koncertní síni Musikverein ve Vídni. Dále spolupracuje se Symfonickým orchestrem Českého rozhlasu a dalšími tělesy a předními umělci. Od dětství se zabývá také kompozicí; její skladby zazněly na vlnách amerického rádia WPRB Princeton New Jersey, holandského rádia Mona Lisa Amsterodam, Českého rozhlasu a na četných koncertech doma i v zahraničí. Je členkou Kaprálová Society se sídlem v Torontu. V současné době také úspěšně prezentuje svou vlastní hudbu na pomezí jazzu, blues a podobných žánrů. V roce 2010 vydala své debutové album MEETING POINT, v roce 2012 byla pozvána na Mezinárodní festival jazz / world music v Koktebelu.\n\n"}
{"id": "348449", "url": "https://cs.wikipedia.org/wiki?curid=348449", "title": "Papežské schizma", "text": "Papežské schizma\n\nPapežské schizma je situace, kdy v katolické církvi zastávali úřad papeže dva, nebo dokonce i tři různí papežové. Jako vzdoropapež je označován ten z papežů, který není uznáván za právoplatného. Většina schizmat měla jen omezenou dobu trvání. Nejdelší papežské schizma nastalo po avignonském zajetí mezi léty 1378–1417, kdy od koncilu v Pise 1409 stáli v čele západní církve tři papežové.\n\nDalší významné schizma, které vedlo k rozdělení církve na římskokatolickou a pravoslavnou větev, vyvrcholilo v letech 1054 až 1061 a je popsáno v článku velké schizma.\n\nVzdoropapežem (latinsky \"pseudopapa\", \"antipapa\") je papež, který podle názoru části katolické církve\nVzdoropapež tedy vykonává úřad buď v době, kdy tento úřad vykonává jiný papež, nebo v době považované římskokatolickou církví za sedisvakanci.\n\nLegalita papežského úřadu může být zpochybněna z různých důvodů. V průběhu středověku do papežské volby zasahoval císař nebo vlivná šlechta, a některé takto ustanovené papeže římskokatolická církev neuznala. Jindy naopak papež zvolený zpochybnitelnou procedurou dosáhl dodatečně uznání církve a jeho rival se stal vzdoropapežem. Neexistuje přesný soupis vzdoropapežů, neboť velmi záleží na úhlu pohledu či skupiny, která tohoto papeže podporovala, celkem jich bylo mezi 25 až 40. Za prvního vzdoropapeže je považován svatý Hippolyt (217–235), za posledního Felix V. (1439–1449).\n\nZnáme dva vzdoropapeže, a to Alexandra V. a Jana XXIII. Oba sídlili v Pise a oba jsou většinou také počítáni do seznamu vzdoropapežů. Autoritu současných papežů (od Pavla VI.) neuznávají příslušníci sedisvakantistických skupin, které si v některých případech samy nárokují právoplatnost svého papeže. Od historických vzdoropapežů se však tito sedisvakantističtí papežové liší tím, že nemají podporu v řadách církevní hierarchie a uznávají je řádově pouze tisícovky příznivců. Sami sedisvakantisté se často považují za jediné katolíky věrné tradici, skutečnému papežství i římskokatolické církvi. Římskokatolická církev je považuje za schismatiky.\n\nNa přelomu 14. a 15. století dochází v Evropě ke krizi středověké společnosti. Tato krize byla vyvolána nejen stále zvyšujícím se počtem morových ran, ale zejména stoletou válkou v Evropě. Krize se tak dotkla téměř všech sfér života. Již tak napjatá situace v Evropě přispěla k  rozhodnutí papeže Bonifáce VIII. odmítnout korunovat francouzského krále Filipa Sličného císařem, což bylo považováno za nepřátelský akt církve proti světské moci. Po smrti papeže tak roku 1309 násilně přesídlil Filip úřad papeže z Říma do Avignonu, aby měl stálý dohled nad jednáním papeže. Tento akt je často nazýván avignonským zajetím (1309–1378). Římští církevní hodnostáři však nemohli unést ztrátu papežského stolce v Římě, a proto roku 1377 donutili papeže Řehoře XI. k návratu do Říma. Papež však záhy roku 1378 umírá, a tak vyvstává nová příležitost pro volbu papeže na obou místech. Po smrti avignonského papeže Řehoře XI. se Římané obávali, že bude zvolen opět francouzský papež, protože ze 16 kardinálů bylo 11 Francouzů. Aby tomu zabránili, vyvinuli na kardinály ozbrojený nátlak a žádali, aby byl papežem zvolen Říman. Pod silnými pohrůžkami byl opravdu zvolen Ital, arcibiskup z Bari, který přijal jméno Urban VI. Zůstal v Římě.\n\nO tři měsíce později oněch 11 francouzských a 1 španělský kardinál ovšem prohlásili volbu papeže za vynucenou, a tedy neplatnou a zvolili nového papeže, Francouze, který přijal jméno Klement VII., ten se usídlil v Avignonu. Urbana se poté odřekli také tři italští kardinálové (čtvrtý mezitím zemřel) a přidali se ke Klementovi. Tak měla Římská církev dva papeže.\n\nOtázka jejich legitimity je dodnes nejasná, u Urbana se navíc po zvolení projevila pravděpodobně duševní porucha; a nátlak na kardinály je těžko posoudit. Obě strany měly mezi svými stoupenci dnes uctívané světce – sv. Kateřina Sienská se rozhodně stavěla za Urbana VI., kdežto za Klementa VII. bojoval sv. Vincenc Ferrerský. Oba papežové byli bezvýhradně přesvědčeni o vlastní legitimitě.\n\nZ tohoto důvodu se papežské schizma udrželo až do roku 1415. Oba papežové zřídili své kurie, jmenovali své kardinály a po smrti měli své nástupce. Každý papež dával protivníkovy stoupence do klatby – tedy bylo v klatbě celé katolické křesťanstvo. Všechny katolické církevní úřady byly obsazovány dvojmo, a tím schizma podněcovalo sváry a boje. Rozdělení se projevilo i v rovině politiky států - různé evropské státy se podle svých zájmů přiklonily k jednomu či druhému papeži, což řešení situace ještě víc ztěžovalo. Pro Katolickou církev toto byla největší krize v jejích dějinách.\n\nV téže době postupně posilovala světská moc církve a její úloha se postupně vzdalovala od tradičního pojetí církve jako prostředníka mezi člověkem a Bohem. Tyto trendy způsobily rozvoj kritiky církve, například Jana Viklefa. Dvojpapežství bylo vnímáno jako symbol zkaženosti tehdejší církve, tím spíše, že oba papežové se vzájemně exkomunikovali a používali mocenských i vojenských prostředků pro získání vlivu nad křesťanskou Evropou. Kritika poměrů v církvi a neschopnost církve jí čelit postupně vyústila v několik významných nápravných hnutí, například husitství a vznik protestantských církví.\n\nPařížská univerzita navrhla tři cesty k překonání rozkolu: \"via cessionis\" (dobrovolné odstoupení), \"via compromissi\" (podrobení se rozhodčímu výroku) a \"via concilii\" (rozhodnutí koncilu). Nakonec rozhodnutí sporu proběhlo díky svolání církevního koncilu. Myslitelé 14. století snesli množství důvodů, proč instituce koncilu reprezentující všechny věřící (\"congregatio fidelium\") může vydat rozhodnutí, jimž je povinen podrobit se i papež.\n\nKardinálové na 25. březen 1409 svolali do Pisy ekumenický koncil, jehož se mimo jiné zúčastnilo 14 římských a 10 avignonských kardinálů, 4 patriarchové a 80 biskupů, 90 opatů a dále zástupci 13 universit. Účastníci koncilu se prohlásili za ekumenické shromáždění reprezentující celou církev a za soudní instanci nad oběma současnými papeži - avignonským Benediktem XIII. a římským Řehořem XII. Kvůli pravidlu, že nikdo na zemi nemá pravomoc soudit papeže (\"prima Sedes a nemine iudicetur\") s výjimkou případu, kdy se papež stane heretikem, bylo schizmatické jednání obou papežů prohlášeno za heretické a byl zvolen nový papež Alexandr V. To ale vzhledem k tomu, že stávající dva papežové Benedikt XIII. a Řehoř XII. odmítli závěry koncilu uznat a vzdát se svých funkcí, vedl koncil fakticky k trojpapežství. Papež zvolený v Pise sice záhy roku 1410 umírá, ale jeho úřad ihned přebírá nový papež Jan XXIII.\n\nSituaci tak vyřešil až Kostnický koncil zahájený 16. listopadu 1414. Svolal jej Římský král Zikmund Lucemburský. Papež Jan XXIII. sice slíbil, že abdikuje, pokud abdikují i zbylí papežové, ale posléze raději uprchl. A tak byl koncil nucen řešení ožehavého problému odložit a snažil se radikálně vypořádat s kritikou církve, např. upálením Jana Husa nebo Jeronýma Pražského. Nakonec koncil po vleklých jednáních i vojenských akcích všechny tři stávající papeže (třemi papeži té doby byli Jan XXIII. (vzdoropapež), Řehoř XII. a Benedikt XIII.) sesadil či donutil abdikovat. Následně bylo roku 1417 v rámci Kostnického koncilu uspořádáno konkláve, které 8. listopadu 1417 zvolilo novým papežem Otto Colonna, který přijal jméno Martin V., který dosáhl uznání v celé Katolické církvi, čímž toto papežské schizma ukončeno.\n\nKonkláve z roku 2013 nesouvisí se schizmatem, i když po volbě nového papeže Františka nastala situace, kdy žili dva papežové: Emeritní papež Benedikt XVI. a papež František. Benedikt XVI. odstoupil ze zdravotních důvodů a prohlásil, že v pozici emeritního papeže se zcela podřídí papeži novému. V novověku je sice odstoupení papeže situace zcela výjimečná (v novější době je Benedikt XVI. jediným papežem, který dobrovolně odstoupil), ale zcela v souladu s Kodexem kanonického práva. Proto dobrovolné zřeknutí se úřadu papeže nemůže být považováno za schizma.\n\n\n"}
{"id": "348451", "url": "https://cs.wikipedia.org/wiki?curid=348451", "title": "Orelská pouť na Svatém Hostýně (1948)", "text": "Orelská pouť na Svatém Hostýně (1948)\n\nOrelská pouť na Svatém Hostýně 1948, jež se konala v dnech 28. a 29. srpna, byla poslední velkou akcí katolické sportovní organizace Orel před jejím rozpuštěním v roce 1950 (již před poutí v únoru 1948 byla ovšem Orlu komunistickými orgány zakázána činnost). Poutě se zúčastnilo přibližně 100-120 tisíc účastníků a přerostla tak v jednu z největších protikomunistických demonstrací za celou existenci československého komunistického režimu.\n\nPrávě v reakci na hostýnskou pouť byla urychlena již započatá likvidace spolku. Proti jeho vrcholným představitelům, organizátorům, některým účastníkům pouti a řadovým členům byla uspořádána série vykonstruovaných tzv. orelských procesů, v nichž bylo v letech 1948–1953 odsouzeno na 200 osob. Další členové spolku byli posláni bez soudu do pomocných technických praporů nebo táborů nucených prací při uranových dolech.\n\n\n"}
{"id": "348452", "url": "https://cs.wikipedia.org/wiki?curid=348452", "title": "Jan Pecha", "text": "Jan Pecha\n\nJan Pecha (* 11. března 1971, Benešov) je český režisér. Jeho životní partnerkou je herečka Kamila Špráchalová, dcera herečky Ivany Špráchalové, mají spolu dva syny, Kryštofa a Františka Kvida.\n\n\n\n"}
{"id": "348469", "url": "https://cs.wikipedia.org/wiki?curid=348469", "title": "Stanislav Hojný", "text": "Stanislav Hojný\n\nStanislav Hojný (14. prosince 1920 Bratislava – 21. prosince 2000 Praha) byl český pedagog a hráč na bicí nástroje.\n\nV deseti letech se začal učit hrát na klavír a v šestnácti začal studovat harfu a bicí nástroje na Vojenské hudební škole v Jičíně. Během druhé světové války sloužil u vojenských hudeb. Ihned po skončení války nastoupil do Symfonického orchestru hl. města Prahy FOK jako hráč na bicí nástroje a vedle toho studoval varhany na Pražské konzervatoři. V roce 1952 nastoupil jako hráč na bicí nástroje do České filharmonie a od roku 1956 současně vyučoval melodické bicí nástroje na Pražské konzervatoři. V té době nebyla pro výuku dosažitelná potřebná literatura, a proto začal pro své žáky komponovat etudy nejprve pro xylofon a později pro vibrafon a další bicí nástroje. \"Etudy pro vibrafon\" jsou vlastně pokračováním \"Etud pro xylofon\" a vznikaly podle potřeb jednotlivých žáků, podobně jako tomu bylo u \"Etud pro xylofon\". Vynikající výsledky absolventů i žáků Pražské konzervatoře u konkurzů do předních orchestrů potvrzují význam studia těchto etud. Vibrafonová etuda č. 6 se dokonce stala zkušebním materiálem při konkurzech do České filharmonie a do Symfonického orchestru hl. města Prahy FOK.\n\n"}
{"id": "348473", "url": "https://cs.wikipedia.org/wiki?curid=348473", "title": "Tematický plán", "text": "Tematický plán\n\nTematický plán (nespisovně tématický plán) je organizační pomůcka učitele, prostřednictvím které sestavuje časový plán výuky daného předmětu. Tematický plán obsahuje zejména název předmětu, jméno učitele, hodinovou dotaci, časový rozvrh výuky na pololetí či školní rok, pravidla hodnocení, požadované učebnice či jiné učební pomůcky apod. Pro konkrétní hodiny je sestaveno učivo vycházející z nadřazených učebních dokumentů (např. ze školního vzdělávacího programu).\n\n"}
{"id": "348478", "url": "https://cs.wikipedia.org/wiki?curid=348478", "title": "Asociace českých filmových klubů", "text": "Asociace českých filmových klubů\n\nAsociace českých filmových klubů (dále jen AČFK) je občanské sdružení, jehož členem je více než 130 filmových klubů z celé České republiky. Činnost AČFK, která vznikla v roce 1993 rozdělením Československé federace filmových klubů, spočívá zejména v metodické pomoci filmovým klubům, v nákupu kvalitních filmů a jejich distribuci. AČFK je pořadatelem každoroční putovní přehlídky filmů Projekt 100 a největšího setkávání filmových nadšenců u nás, kterým je - Letní filmová škola Uherské Hradiště (dále jen LFŠ). LFŠ má výrazný výchovný a vzdělávací charakter. V průběhu LFŠ uděluje AČFK pravidelně své výroční ceny. AČFK se stále důsledněji zaměřuje na práci s mládeží, čemuž slouží především projekt Film a škola. AČFK má svůj vlastní filmový archiv. AČFK je členem Mezinárodní federace filmových klubů.\n\n\n"}
{"id": "348480", "url": "https://cs.wikipedia.org/wiki?curid=348480", "title": "Chaplin si vydělává na živobytí", "text": "Chaplin si vydělává na živobytí\n\nChaplin si vydělává na živobytí (v anglickém originále Making a Living) je americká filmová groteska z roku 1914 z produkce filmové společnosti Keystone Cops, ve které na filmovém plátně debutoval Charlie Chaplin.\n\nFilm byl natočen v lednu roku 1914 společností Keystone Cops. Natáčení se účastnil Charlie Chaplin, který na sklonku roku 1913 podepsal jednoletý kontrakt se společností Keystone Cops a tento film byl jeho první práce u filmu. Celkem pro společnost natočil v následujících měsících 34 krátkých filmů a jeden dlouhometrážní. Ve filmu Chaplin vystupuje ještě bez převleku za tuláka, která ho později proslavila po celém světě. Jeho postava nesympatického zchátralého anglického gentlemana v černém žaketu, s cylindrem na hlavě, ledabyle nasazeným monoklem a s knírem pod nosem, se kterou předtím slavil úspěch v divadle u filmu neměla úspěch. Z tohoto důvodu Chaplin v následujících filmech zkusil několik obměn kostýmů. Nakonec postava nemotorného tuláka ho proslavila.\n\nFilm natočil původem rakouský herec a režisér Henry Lehrman, jenž ve filmu vytvořil také postavu Chaplinova protivníka. Pro společnost Keystone Cops natočil ještě několika dalších filmů a pak následoval komika Forda Sterlinga, který společnost Kestone Cop pro finanční neshody opustil a jehož měl Charles Chaplin nahradit. Premiéra prvního Chaplinova filmu se uskutečnila 2. února 1914.\n\nV první scéně filmu Chaplin v roli podvodníka bez haléře v kapse se vydává za lorda, obere o dolar kolemjdoucího muže. Následuje scéna, ve které se podvodník snaží vetřít do vážené rodiny, kde se uchází o ruku jejich dcery, kterou ztvárnila Virginia Kirtleyová. Svým chováním, vystupováním a předstíranou elegancí velmi zapůsobí především na paní domu, korpulentní dámu v hedvábné róbě, kterou hrála Alice Davenportová. Vzápětí se na plátně objevuje dívčin snoubenec a falešný lord se opět setkává s mužem, jehož před chvílí obral o dolar a jeho pravá totožnost je odhalena. Musí si tedy vydělat na živobytí jinak. Zkouší štěstí u novin, kde pracuje i jeho sok. Aby se u novin prosadil, ukradne svému sokovi senzační fotografii automobilové havárie, což je záminkou k rozpoutání divoké honičky, při které se jeho sok mimo jiné ocitne v posteli neznámé dámy, inflagranti právě v okamžiku, kdy se vrací domů její muž. Neznámou dámu v posteli ztvárnila Minta Durfeeová \n\n\n\n"}
{"id": "348483", "url": "https://cs.wikipedia.org/wiki?curid=348483", "title": "Kurikulum", "text": "Kurikulum\n\nKurikulum lze chápat jako „obsah vzdělávání (učivo) v širším slova smyslu a proces jeho osvojování, tj. jako veškerou zkušenost žáka (učícího se), kterou získává ve školském (vzdělávacím) prostředí, a činnosti, které jsou spojeny s jeho osvojováním a hodnocením“.\n\nKurikulum je nestabilní konstrukt, jež prochází vývojem od ideálního konstruktu, přes vtělení do školních dokumentů, až po realizování kurikula. \"Vytváří se tak systém složitých vazeb, v nichž si však dominantní postavení zachovává obsah (učivo).“\n\nExistují dva základní typy modelů kurikula – model zprostředkující a vstřícný.\n\n\n\n\nNa pojetí kurikula z hlediska časového, tedy na kurikulum minulosti a budoucnosti, poukázal M. Young. Viděl rozdíly mezi kurikulem pro společnost industriální a mezi kurikulem reflektujícím vývoj společnosti vědění. Zároveň však upozornil na to, že každé kurikulum musí být do jisté míry kurikulem minulosti, neboť úlohou školy je předávání existujícího vědění nové generaci. Jde tedy o to, nalézt správný poměr mezi předáváním minulosti a snahou reagovat na potřeby společnosti budoucí.\n\nDle Younga „kurikulum v sobě odráží vizi společnosti, pro kterou se snažíme vzdělávat mladé lidi“ a „kurikulum budoucnosti si musí klást za cíl bojovat se vzdělanostními nerovnostmi“.\n\nObsah kurikula je možné dělit do několika dimenzí.\n\nStanovené cíle a obsah vzdělávání jsou zahrnuty v kurikulárních dokumentech, kterými jsou , vzdělávací programy (ŠVP, RVP), standardy vzdělávání, dále učební plány a osnovy jednotlivých škol. Obsahu kurikula rovněž musí odpovídat obsah učebnic.\n"}
{"id": "348485", "url": "https://cs.wikipedia.org/wiki?curid=348485", "title": "Štětináč širolistý", "text": "Štětináč širolistý\n\nŠtětináč širolistý (\"Turgenia latifolia\") je nevysoká, jednoletá rostlina kvetoucí v letním období bílými či narůžovělými květy soustředěnými do složeného, málo početného okolíku. V české přírodě je hodnocen jako plevel a je považován za archeofyt, jenž býval do české krajiny přechodně zavlékán, nejčastěji s obilím. V současnosti je klasifikován jako vyhynulý druh (A1), neboť poslední jeho pozorování (v Českém středohoří u Sebuzína) je datováno do roku 1978.\n\nRodové jméno \"Turgenia\" dostaly rostliny po ruském státníkovi a historikovi z prvé poloviny 19. století Alexandru Turgenevu (nebo Alex Tourgeneff) (1784 – 1846).\n\nAreál druhu je rozsáhlý, mimo severských území do něj spadá téměř celá Evropa, od Atlantiku na západě až po Ural na východě a dále oblasti Kavkazu, Střední a západní Asie, západní Sibiře i indický subkontinent, stejně jako jižní břehy Středozemního moře v severozápadní Africe. Jako nežádoucí příměs osiva byl v novodobé historií zavlečen i do některých oblastí Spojených států amerických.\n\nRoste jako plevel na polích a vinicích, mimo to je znám z hospodářsky nevyužívaných lesostepí, silničních příkopů, železničních náspů, rumišť nebo polních mezí i krátkodobých úhorů. K růstu potřebuje hlubší, na vápník bohatou půdu, obvykle (spraše) s bazickým podložím (vápencem nebo opukou), vyhovují mu kamenité substráty. Většinou se vyskytuje v kolinním, ojediněle v planárním stupni.\n\nJe bylinou klíčící ve střední Evropě ze semene až na jaře, v teplejších oblastech se ale chová jako rostlina ozimá. Tehdy vyklíčí již na podzim, vytvoří listovou růžici a ta přečká chladné zimní období. Rostlina obvykle vykvétá v rozmezí června až srpna. Ploidie druhu je 2n = 32.\n\nJednoletá bylina se štětinatě chlupatou lodyhou vysokou 20 až 50 cm, rýhovanou, jednoduchou nebo jen střídmě větvenou, která vyrůstá z úzce vřetenovitého, žlutého a hojně rozvětveného kořene. Je střídavě porostlá sivozelenými, složenými, lichozpeřenými listy, z nichž dolejší jsou řapíkaté a hořejší přisedlé na krátkou, plochou a po stranách blanitou pochvu. Čepele jsou v obryse vejčité, jednoduše zpeřené až peřenosečné, s úkrojky či lístky podlouhle kopinatými, peřenoklanými až hrubě pilovitými, na rubu štětinatými a s chrupavčitými špičkami po okraji.\n\nKvěty jsou bílé až narůžovělé, nejvýše 5 mm velké, sestavené jsou do dlouze stopkatých složených okolíků se dvěma až pěti okolíčky na tenkých, chlupatých stopkách. Malokvěté okolíčky mají po čtyřech až šesti květech dvojího druhu, vnitřní květy jsou samičí a vnější po okraji okolíčků bývají oboupohlavné nebo jen samičí. Kalich je srostlý, jen do třetiny je rozeklaný v kopinaté cípy. Korunní lístky jsou široké, dvoulaločné až dvouklané, na rubu chlupaté, bílé nebo narůžovělé a ve květech po okraji okolíčků paprskují. Květy opyluje hmyz.\n\nPlod je vejčitá, okolo 10 mm dlouhá a 5 mm široká dvounažka, která se dělí na dvě, téměř oblá merikarpia s několika řadami vzhůru zahnutých osténkatých žeber. Merikarpia, coby semena, jsou šířena se špatně čištěným osivem, přichycená v srsti zvířat, na oblečení lidí či zemědělské technice, nebo jsou odplavována vodou přívalových dešťů.\n\nŠtětináč širolistý paří mezi plevelné druhy s vysokým rizikem vyhynutí, pokud se ve volné přírodě dostane na obdělávané pole a vyklíčí, jsou jejích semenáče obvykle zahubené herbicidy. \n\n"}
{"id": "348489", "url": "https://cs.wikipedia.org/wiki?curid=348489", "title": "Seznam látek obsažených v mrkvi", "text": "Seznam látek obsažených v mrkvi\n\nMrkev obecná obsahuje mnoho vitamínů a jiných užitečných látek, z nichž nejvýznamnější jsou β-karoteny - dimery vitamínu A zodpovědné za červenou barvu kořene. Dále je bohatá na vlákniny a antioxidanty. Po chemické stránce byla podrobně prozkoumána a v jejím kořenu a semenech bylo nalezeno několik set různých chemických sloučenin. Mezi nejvýznamnější z nich patří:\n\n\n\n\n\n\n\n\n\n\n\n\n\n\n\n\n\n\n"}
{"id": "348492", "url": "https://cs.wikipedia.org/wiki?curid=348492", "title": "Jicchak Mordechaj", "text": "Jicchak Mordechaj\n\nJicchak „Icik“ Mordechaj (hebrejsky: יצחק מרדכי) narozený 24. listopadu 1944 byl izraelský generál a později ministr obrany a dopravy. Z politického života odešel v roce 2000 poté, co byl obviněn z nevhodného sexuálního chování během vojenské služby.\n\nMordechaj se narodil v Iráku, do Izraele emigroval s rodinou v roce 1949. Od roku 1962 sloužil jako poddůstojník ženijního sboru, později je mu nabídnuto místo ve výsadkářské brigádě. Během Jomkipurské války v roce 1973 velel praporu v jedné z nejtěžších bitev na Sinaji, za což získal medaili Za odvahu.\n\nV roce 1984 se stal známou osobností v souvislosti s aférou Autobus 300, při níž došlo k zabití dvou palestinských únosců izraelského autobusu a následnému ubití dvou dalších zajatých palestinských únosců. Mordechajovi, v té době veliteli paradesantních a dělostřeleckých sil bylo prokázáno, že oba únosce bil. Později, při vyšetřování se Šin Bet pokusila křivými výpověďmi svých agentů svalit vinu za smrt dvou zadržených na Mordechaje. Mordechajovi přátelé ale sehnali svědky, kteří dosvědčili, že zajatí únosci byli biti a následně ještě živí odvezeni pryč agenty Šin Bet.. Mordechaj byl očistěn. V roce 1986 byl povýšen do hodnosti generálmajora a stal známým jako \"Generál tří distriktů\" poté, co sloužil postupně jako velitel všech tří distriktů; Severního, Centrálního a Jižního. Při vypuknutí První Intifády v roce 1988 velel Jižnímu distriktu, Severnímu velel v roce 1993.\n\nDo výslužby odešel Mordechaj v roce 1995 po 33 letech služby poté, co ho nový náčelník generálního štábu Amnon Lipkin-Šachak odmítl jmenovat svým zástupcem. Je rozvedený a má jedno dítě.\n\nV roce 1996 Mordechaj vstoupil do Likudu a pomohl Benjaminu Netanjahuovi vyhrát volby a stát se premiérem. V Netanjahuově vládě Mordechaj do roku 1999 zastával post ministra obrany (čímž se stal Lipkin-Šahakovým nadřízeným).\n\nV roce 1999 se Mordechaj a Netanjahu dostali do sporu týkajícího se způsobu jednání s Palestinci. Netanjahu Mordechaje z funkce ministra obrany odstranil údajně krátce před tím, než by Mordechaj podal demisi. Krátce po odchodu z Netanjahuovy vlády založil, společně s několika dalšími prominentními politiku stranu Mifleget ha-Merkaz (\"Strana Středu\"). Po volbách v roce 1999 se Mordechajova strana spojila s Barakovou Stranou práce a v jeho vládě dostal Mordechaj post ministra dopravy.\n\nMinisterské funkce se Mordechaj vzdal v roce 2000 poté, co byl obviněn z nevhodného sexuálního chování z dob své vojenské kariéry. Kromě ministerstva dopravy opustil i své křeslo v Knesetu. Aféra stála nejen za jeho koncem politické kariéry, ale údajně i za rozpadem jeho manželství. Strana středu, kterou založil se formálně rozpustila v roce 2001.\n\nV červnu 2006 Mordechaj v rozhovoru pro izraelskou televizi popřel veškerá obvinění z nevhodného sexuálního chování a řekl, že telavivský soud udělal \"\"velmi velkou chybu\"\" a že se stal obětí politického spiknutí.\n\nMordechaj vystudoval historii na Telavivské univerzitě, kde získal titul bakaláře a politické vědy na Haifské univerzitě, kde získal titul magistr.\n\n"}
{"id": "348497", "url": "https://cs.wikipedia.org/wiki?curid=348497", "title": "Me'ir Šitrit", "text": "Me'ir Šitrit\n\nMe'ir Šitrit (: * 10. října 1948, Ksar es-Souk, Maroko) je izraelský politik a dlouholetý poslanec Knesetu, v němž postupně zastupoval strany Likud, Kadima a nakonec ha-Tnu'a. Politickou kariéru zahájil jako starosta města Javne a poslancem Knesetu se stal poprvé v roce 1981. Poslanecký mandát následně zastával v devíti nesouvislých funkčních obdobích, nejprve v letech 1981 až 1988, a následně od roku 1992. Mezi lety 1998 až 2007 působil v několika vládách na postech ministra vnitra, financí, spravedlnosti, školství, kultury a sportu, dopravy a bydlení a výstavby. V roce 2014 neúspěšně kandidoval na izraelského prezidenta.\n\nNarodil se ve městě Ksar es-Souk (nyní Errechidia) v Maroku a v devíti letech, v roce 1957, spolu s rodinou přesídlil do Izraele. Studoval na Bar-Ilanově univerzitě, kde získal titul magistr v oboru veřejná politika. Je ženatý a má dvě děti.\n\nSvoji politickou kariéru zahájil roku 1974, kdy se stal starostou města Javne, a tuto funkci zastával až do roku 1987. Do Knesetu, izraelského parlamentu, byl poprvé zvolen ve volbách v roce 1981 na kandidátní listině strany Likud. Poslanecký mandát vykonával nejprve po dvě funkční období do roku 1988. Tehdy se stal pokladníkem Židovské agentury a tuto funkci zastával až do roku 1992, kdy byl v parlamentních volbách opětovně zvolen poslancem Knesetu. Od té doby vykonává svůj mandát již v sedmi různých funkčních obdobích. V roce 1996 byl zvolen předsedou frakce Likudu v Knesetu. O dva roky později se stal ministrem financí v první vládě Benjamina Netanjahu a tento post zastával do roku 1999. V roce 2001 byl jmenován ministrem spravedlnosti v první vládě Ariela Šarona a tuto funkci zastával až do roku 2003. O rok později se stal ministrem dopravy v druhé Šaronově vládě a v roce 2006 v téže vládě rovněž ministrem školství, kultury a sportu.\n\nPo založení Kadimy Arielem Šaronem v roce 2005 Šitrit opustil Likud a přidal se k nově vzniklé straně. Následující rok byl v předčasných parlamentních volbách opětovně zvolen poslancem, tentokráte za za stranu Kadima. V nové vládě Ehuda Olmerta se stal ministrem bydlení a výstavby a tuto funkci zastával až do roku 2007, kdy se stal ministrem vnitra. Mezi srpnem a listopadem 2006 rovněž zastával, po rezignaci ministra Chajima Ramona, post ministra spravedlnosti.\n\nV roce 2014 neúspěšně kandidoval v izraelských prezidentských volbách, v nichž zvítězil Re'uven Rivlin. Koncem téhož roku oznámil, že v plánovaných předčasných parlamentních volbách v březnu 2015 již nebude kandidovat a odejde z politiky.\n\n"}
{"id": "348502", "url": "https://cs.wikipedia.org/wiki?curid=348502", "title": "Černýš (rod)", "text": "Černýš (rod)\n\nČernýš (\"Melampyrum\") je rod poloparazitických rostlin z čeledi zárazovité (\"Orobanchaceae\").\n\nCelý rod je podle různých taxonomických pojetí rozlišován na 20–40 druhů, které se vyskytují ve třech samostatných oblastech. Největší oblastí je Evropa odkud areál rodu zasahuje několika druhy na Sibiř na Kavkaz a do Malé Asie. Druhou oblastí je Východní Asie a třetí oblastí Severní Amerika. Největší zastoupení jednotlivých druhů je pravděpodobně na Balkánském poloostrově a jihovýchodních Alpách.\n\nJednotlivé druhy jsou velmi variabilní, vzhled závisí na prostředí, v němž žijí.\n\nRod\" Melampyrum\" je tvořen jednoletými poloparazitickými rostlinami, které vytváření na svých poměrně jednoduchých kořenech příchytky (haustoria). Díky těmto příchytkám se rostliny napojují na vodivé elementy (xylém) svého hostitele. Takto získávají vodu a potřebné minerální látky, ale také zřejmě uhlík.\n\nJedná se o poloparazitické rostliny tudíž mají vlastní funkční fotosyntézu pomocí niž není rostlina závislá v přijmu potravy pouze na své hostitelské rostlině.\n\nHostitelskými rostlinami rodu \"Melampyrum \"jsou nejčastěji rostliny z čeledi \"Pinaceae\", \"Fagaceae\", \"Betulaceae\", ale také \"Rubiaceae\", \"Fabaceae\" a \"Rosaceae\".\n\nV České republice se vyskytuje sedm druhů černýšů:\n\n\nRod \"Melampyrum\" byl v minulosti řazen do čeledi \"Scrophulariaceae\". Na základě molekulárních analýz je v současnosti společně s ostatními poloparazitickými rody, náležejícími původně do této čeledi, řazen do čeledi \"Orobanchaceae\".\n\n\n \n"}
{"id": "348503", "url": "https://cs.wikipedia.org/wiki?curid=348503", "title": "Friedrich Maximilian Klinger", "text": "Friedrich Maximilian Klinger\n\nFriedrich Maximilian von Klinger (17. únor 1752, Frankfurt nad Mohanem – ; Dorpat, Ruské impérium – dnes Tartu, Estonsko) byl německý dramatik doby preromantismu. Patří do skupiny \"géniů\" Sturm und Drang, napsal mnoho her, ale již se nehrají, protože nejsou aktuální.\n\n\n"}
{"id": "348510", "url": "https://cs.wikipedia.org/wiki?curid=348510", "title": "Jakob Michael Reinhold Lenz", "text": "Jakob Michael Reinhold Lenz\n\nJakob Michael Reinhold Lenz (23. ledna 1751 Cesvaine, Lotyšsko – 4. června 1792) byl německý spisovatel a básník, hodně ovlivněný lidovou poezií, která se odráží v jeho díle.\n\nPřipojil se k mladým autorům kolem Goetha ve Štrasburku a následoval ho nakrátko do Výmaru dále do Porýní a Švýcarska. Stále častěji ho postihovaly záchvaty šílenství.\n\nOd roku 1781 působil jako učitel v Moskvě. Do dramatické teorie hnutí Sturm und Drang zasáhl studií Poznámky o divadle.\n\n\n\n\n"}
{"id": "348516", "url": "https://cs.wikipedia.org/wiki?curid=348516", "title": "Howard", "text": "Howard\n\nHoward [haud] může být:\n\n"}
{"id": "348518", "url": "https://cs.wikipedia.org/wiki?curid=348518", "title": "Pincio", "text": "Pincio\n\nPincio (také \"Monte Pincio\"; latinsky \"Mons Pincius\") je kopec v severní oblasti Říma. Stojí ve čtvrti Campo Marzio. Nepatří k historickým \"Sedmi římským pahorkům\".\n\nPahorek ležel původně mimo město. V období pozdní římské republiky se zde nacházely rozlehlé vily a zahrady. Mezi nimi i \"Horti Luculliani\", založená Lucullem (v které byla zabita Messalina, žena Claudia), \"Horti Pompeiani\", \"Horti Sallustiani\" a \"Horti Aciliorum\". V této době byl kopec nazýván \"collis hortulorum\". V období římského císařství byla oblast začleněna do města (Claudiovo rozšíření pomeria) a hustě zastavěna.\n\nDnešní jméno je odvozeno od rodiny Pincii, která zde v pozdní antice vlastnila rozsáhlé pozemky (\"domus Pinciana\").\n"}
{"id": "348519", "url": "https://cs.wikipedia.org/wiki?curid=348519", "title": "Zátiší", "text": "Zátiší\n\nZátiší je umělecké dílo, jež vkusně zobrazuje neživé předměty, obvykle běžné, které mohou být přírodního původu (ovoce, zelenina, rostliny nebo přírodniny) nebo vyrobené člověkem (sklenice, dýmky, atd.) v umělém prostředí.\n\nNejstarší známá zátiší pocházejí z nástěnných maleb v Pompejích a Herkulaneu, později se také objevovala na mozaikách ve starověkém Římě. Ve středověku se zátiší z malířského umění téměř vytratilo a znovu se objevilo až přibližně v 15. století (Jacopo de 'Barbari), a to zejména v holandském díle (Jan van Eyck, Rogier van der Weyden, Konrad Witz a další).\n\nSvůj předešlý význam však tehdy zátiší ještě nenabylo, ale bylo zprvu používáno jen jako vedlejší motiv. Zátiší v podobě samostatného motivu se začalo malovat až ve druhé polovině 16. století (Jan Brueghel starší, Giuseppe Arcimboldo) a svůj vrchol zažilo v 17. století v období barokního malířství, kdy bylo velmi oblíbené nejen v Nizozemí, ale téměř v celé Evropě (Willem Kalf, Willem Claesz Heda, Jan Davidszoon de Heem, Pieter Claesz, Jan Brueghel mladší, Frans Snyders).\n\nV 18. století se věnovali malbě zátiší např. Jean-Baptiste-Simeon Chardin nebo Jean-Baptiste Oudry, v 19. a 20. století jsou nejznámější malby zátiší Paula Cézanna a později malířů, jako byli George Braque nebo Giorgio Morandi. V současnosti je zátiší rozšířenější ve fotografickém umění než v malířství.\n\nFotografování zátiší umožňuje fotografovi mnohem více aranžovat a zasahovat do kompozice předmětů a ovlivňovat nasvícení scény než například při fotografování krajiny, portrétní fotografie nebo reportáže. V současné době je zátiší ve fotografii využíváno například pro reklamní snímky. Při fotografování můžeme pro zachování atmosféry využít dané a přirozené světlo, nebo scénu uměle osvítit zábleskovým světlem. Pro umělé osvícení v ateliéru nebo exteriéru můžeme využít celou řadu fotografických osvětlovacích technik.\n\nSrovnání obrazové kompozice zátiší fotografie Camille Silvy (1834-1910) a obrazu německého malíře Wilhelma Busche (1832-1908).\n\n"}
{"id": "348520", "url": "https://cs.wikipedia.org/wiki?curid=348520", "title": "Rexík (komiks)", "text": "Rexík (komiks)\n\nRexík je název komiksu kreslíře Jaroslava Němečka a Karla Ladislava. Hlavním hrdinou je zelený ještěr, který zažívá se svými přáteli Karlíkem (Kohout) a Lojzíkem (Liška) různá dobrodružství. Pomáhají jim k tomu také vynálezy Lojzíkova bratrance Artura. Rexík se stal součástí Čtyřlístku v roce 1994. Již v prvním díle byl posledním komiksovým příběhem v sešitech čtyřlístku a tuto tradici si držel do konce roku 2009. Jako jeden z nejlepších komiksů Čtyřlístku se mu také dostává naležité pozornosti, za zmínku stojí např. Rexík v Akci (Výběr nejlepších Rexíkových příběhů), nebo jeho spojení s hlavním příběhem Čtyřlístku v jubilejním čtyřstém díle. Také stojí za zmínku, že je to po samotném Čtyřlístku nejstarší seriál v sešitě. Na konci roku 2009 byl však nahrazen komiksem Alfíno a Žužu.\n\n"}
{"id": "348521", "url": "https://cs.wikipedia.org/wiki?curid=348521", "title": "Bad Brambach", "text": "Bad Brambach\n\nBad Brambach je německá lázeňská obec v saském zemském okrese Vogtland, od počátku 20. století známá pro své radonové lázně. Je členem mikroregionu Přátelé v srdci Evropy.\n\nRytířský rod de Brantbuch založený roku 1154, uvádí v historických dokumentech místo \"Brambuch\" poprvé v roce 1307. Roku 1372 je poprvé zmiňována místní pevnost. Brambach byl později dlouhou dobu v držení šlechtických rodů Zedtwitzů a Schirndingů. 11. září 1842, během velkého požáru, byl zničen místní kostel a 28 selských domů včetně jejich hospodářství. Při obnově obce byly poté častěji stavěny dílny než obytné domy, protože zdejší obyvatelé se specializovali na výrobu hudebních nástrojů.\n\nOd roku 1890 začala firma Schüller prodávat pod názvem \"Schillerquelle\" minerální vodu z pramene, který byl objeven v roce 1860. Později se výroba rozšířila, protože byly objeveny další dva prameny. V roce 1912 byla produkce minerálky již dva milióny láhví ročně. Později vzniklá firma VEB Brambacher se stala největším dodavatelem minerální vody v zeském okrese.\nV roce 1910 byl objeven další pramen, u kterého výzkum ukázal, že je posílen radiem. Od roku 1912 je využíván k léčbě, a od roku 1922 město využívá lázeňského titulu (\"„Bad Brambach“\", nebo také \"„Radiumbad Brambach“\").\n\nRoku 1945 byla lázeňská část Bad Brambach veřejnosti uzavřena a využívána nadále jen jako léčebna Sovětské armády. Od roku 1949 byli poté opět přijímáni i ostatní pacienti. V roce 1957 zde byla ze státní pokladny postavena hlavní lázeňská budova.\nV roce 1912 se začalo s léčením radonovou vodou i v lázních Jáchymov tehdy Joachimstal. Není tedy pravdivý údaj, že Bad Brambach byly jediné lázně v Evropě využívající radon k léčení pohybového ústrojí.\n\nBad Brambach leží podél potoka Fleißenbach v zemském okrese Vogtland, přímo na hranicích s Českou republikou.\n\nDo obce vedou dva turistické hraniční přechody z České republiky. Jeden z Horních Pasek a druhý z města Plesná. Automobilem je možné dostat se z České republiky do Bad Brambachu nejrychleji přes dopravní hraniční přechod Vojtanov - Schönberg, odkud je to pouhých šest kilometrů.\n\n\nBad Brambach |\nBärendorf |\nBärenteich |\nFrauengrün |\nGürth |\nHennebach |\nHohendorf |\nKleedorf |\nOberbrambach |\nRaun |\nRohrbach |\nSchönberg\n"}
{"id": "348526", "url": "https://cs.wikipedia.org/wiki?curid=348526", "title": "Madeira (víno)", "text": "Madeira (víno)\n\nVíno madeira patří mezi exotická dezertní vína a je unikátní nejen chutí a geografickým původem z ostrova Madeira, ale i způsobem výroby. \nPočátek produkce madeiry spadá zřejmě do 17. století. Výrobní postup byl objeven náhodou – traduje se, že mořeplavci při cestě z Evropy doplňovali na ostrově Madeira také víno, které při průjezdu rovníkovými oblastmi bylo zahříváno až na 45 stupňů Celsia. Tím získalo po následném zchlazení unikátní chuťové vlastnosti.\n\nPo objevení Ameriky získala Madeira na významu jako zásobovací stanice, ležící na nejpříznivější námořní cestě přes Atlantik. Anglické lodě směly doplňovat zásoby jen tady. Brzy se přišlo na to, že víno z Madeiry se v tropickém podnebí překvapivě zlepšilo. Britští obchodníci, kteří se zmocnili obchodu s vínem, posílali odtamtud od roku 1750 sudy do východní Indie a zpět, samozřejmě až po dolihování brandy. Posledních osm firem z někdejších sedmdesáti pomáhá dnes tropickému efektu za pomoci technologií. V estufas, topením zahřátých tancích, udržují vína na teplotě 45 °C po dobu tří, či lépe pěti měsíců. Vedle toho existují dvě elegantnější metody. U luxusní verze estufa se víno naplní do pipes, typických šestisetlitrových sudů, a nechá se zrát ve velké místnosti vytápěné parovodem. Při druhé metodě se tyto sudy pipes skladují v Canterio, tedy na půdě, a jsou tam vystaveny extrémním výkyvům teploty. Nejlepší vína mají zajištěnu dobu zrání v sudech v délce dvou, tří nebo více desetiletí. Jen tato vína, s vyznačeným ročníkem, jsou plněna do lahví, mnohdy pouze v omezeném množství. \n\nVinice na ostrově Madeira jsou téměř výlučně malého rozsahu, nacházejí se na terasovitých políčkách v nadmořské výšce od 0 do 900 m n. m. Vzhledem k vysoké propustnosti půdy je nutné je dodatečně zavlažovat ze systému levád navzdory vysoké vzdušné vlhkosti. Velcí výrobci vína obvykle vykupují vinné hrozny od menších pěstitelů. \n\nOhřátí ve speciálních „pecích“ estufas, jež následuje po procesu kvašení, je také dnes základním technologickým postupem – estufagem, používaným při výrobě tohoto vína. Sušší vína jsou dolihována před estufagem, sladší po něm. Asi 18 měsíců po schlazení vstupuje víno do systému scelování solera, používaného také např. u vín typu sherry. Obvyklé je dlouholeté zrání v dubových sudech. Víno madeira je dodáváno na trh nejméně tříleté, obvykle však významně starší. Složitý proces scelování přináší vína, kde věk je určován spíše výpočtem. \n\nDíky dolihování a procesu estufagem se dá madeira skladovat prakticky neomezeně dlouhou, a to i v láhvi, která již byla otevřena. Lahve se archivují ve svislé poloze, korek nemusí být smáčen.\n\n\nVyráběné druhy madeiry jsou určeny pěstovanou odrůdou a nadmořskou výškou (0-900 m n. m.).\n\n\nBastardo, Bual, Malmsey, Sercial, Terrantez, Tinta negra mole, Verdelho\n\nOd roku 2002 byl v rámci Portugalska ustaven také vinná oblast Madeira VQPRD. V tomto zákonném rámci je dnes několika výrobci z Madeiry produkováno i víno tradičního typu. Mezi ně patří:\n\nStevenson, T. Světová encyklopedie vín. Balios, Praha, 1999. ISBN 80-242-0222-0\nhttps://web.archive.org/web/20181018163937/http://www.madeirawineguide.com/\nhttp://www.madeirawinecompany.com/\nhttps://web.archive.org/web/20080827020348/http://www.blandys.com/blandy_history.html\n"}
{"id": "348528", "url": "https://cs.wikipedia.org/wiki?curid=348528", "title": "Rexík", "text": "Rexík\n\nNázev Rexík může označovat:\n"}
{"id": "348529", "url": "https://cs.wikipedia.org/wiki?curid=348529", "title": "Volavka (rozcestník)", "text": "Volavka (rozcestník)\n\nVolavka může být:\n\n"}
{"id": "348530", "url": "https://cs.wikipedia.org/wiki?curid=348530", "title": "Stade Michel d'Ornano", "text": "Stade Michel d'Ornano\n\nStade Michel d'Ornano je fotbalový stadion ve francouzském městě Caen. Na stadionu hraje klub SM Caen od jeho otevření v roce 1993, jeho kapacita je 21 500 míst. Nese jméno známého francouzského politika Michela d'Ornano.\n\nKonstrukce stadionu probíhala mezi prosincem 1991 a červnem 1993 s cílem nahradit stadion de Venoix, jehož kapacita (9000 míst) již nebyla dostačující pro prvoligový klub. Starý stadion je však stále využíván pro zápasy Caenské rezervy.\n\nCelý projekt stál 149 milionů franků (cca 600 milionů korun). Na staveništi se vystřídalo celkem 150 dělníků, kteří za 250 000 hodin čisté práce museli vytěžit na 20 000 m³ zeminy a umístit přes 20 000 m³ betonu. Stadion se mimo jiné stal součástí \"nové čtvrti\" Venoix s obytnými novostavbami, komerčními centry apod.\n\nStadion byl slavnostně otevřen 6. června 1993 za přítomnosti Édouarda Balladura, tehdejšího francouzského premiéra. Při této příležitosti sehrálo SM Caen exhibiční utkání s Bayernem Mnichov, jež skončilo vítězstvím domácích 4-1.\n\nStade Michel d'Ornano hostil také dva zápasy francouzské reprezentace :\n\n\nKvalifikační zápas na ME U21 zde odehrála i francouzská reprezentace do 21 let :\n\n\nBěhem přípravy na MS 1998 zde odehrála reprezentace Anglie přátelské utkání s místním SM Caen\n\n\nPůvodní kapacita stadionu byla 22 864 míst, ale byla postupně redukována – došlo např. ke zrušení míst na stání u plotů, nebo k rekonstrukci sektoru hostí. Dnešní kapacita tak je 21 500, ale není vyloučeno další její další snižování. Současný rekord v návštěvnosti drží zápas s Olympique Marseille 4. prosince 2004, který vidělo celkem 20 972 diváků.\n\nRozměry hrací plochy jsou 105 m na délku a 68 m na šířku o celkové ploše 7140 m². Aby se nemusely stavět příliš vysoké tribuny, trávník je umístěn 6 metrů pod úrovní okolní země.\n\nZvenku má stadion rozměry 180 x 163 m, dosahuje výšky 18,5 m. Pod střechou je umístěno na 100 reflektorů, které produkují osvětlení 1400 lx.\n\nNa stadionu chybí atletická dráha, divákům je tak umožněno být relativně blízko hřiště. Vystavěna jsou dvě patra, jež jsou rozdělena do několika tribun. Celkový obvod ochozů je 10 500 m.\n\nPočátek výstavby se sestával z vyhloubení jámy 120 x 80 m, v níž byl vysazen trávník. Zatímco se pažit pěstoval, byly kolem něj postupně stavěny tribuny. Jeřáby instalovaly jednotlivé spodní i vrchní ochozy, sedačky (ve třech různých barvách) byly umístěny na závěr.\n\nStadion Michela d'Ornano byl prvním v jakési sérii. Sdružení caenských architektů díky svému nápadu, struktuře a vybavení totiž inspirovalo výstavbu řady dalších francouzských stadionů. Jedná se například o stadion Rennes (Route de Lorient), Sedanu (Stade Louis-Dugauguez), nebo Sochaux (Stade Auguste Bonal). Podobají se pak zejména vnitřní stavbou, zvenčí působí odlišněji.\n\n"}
{"id": "348531", "url": "https://cs.wikipedia.org/wiki?curid=348531", "title": "Farmaceut", "text": "Farmaceut\n\nFarmaceut (též lékárník, což je termín běžně používaný pro farmaceuta pracujícího v lékárně) je zdravotnická profese zabývající se farmacií. Ve své tradiční roli farmaceuti přijímají předpisy léků a vydávají léky pacientům, radí ohledně správného užívání léků a jejich nežádoucích účinků. V této roli farmaceuti zajišťují bezpečné a účinné použití medikace. Farmaceuti se také účastní při léčbě nemocí, kde optimalizují a monitorují farmakoterapii, často ve spolupráci s lékaři nebo jinými zdravotnickými odborníky. Farmaceuti se mohou uplatnit na rozsáhlém poli expertízní činnosti a jsou kritickým činitelem v lékařské vědě na klinikách, v nemocnicích a lékárnictví po celém světě.\n\nFarmaceuti často figurují jako vlastníci malých firem provozujících lékárnickou praxi. Jejich specializované znalosti je činí živou součástí všech zdravotnických týmů. Vystupují jako odborní prostředníci mezi pacienty a poskytovateli zdravotnické péče, a zajišťují, aby byla vybrána vhodná farmakoterapie a aby byla co nejlépe aplikována.\n\nFarmaceuti bývají někdy označování jako chemici (nebo dávkující chemici), což někdy způsobuje jejich záměnu s vědci na poli chemie. Tento termín je historický, protože farmaceuti dříve potřebovali získat nižší akademický titul v oboru farmaceutické chemie a byli proto známi jako „farmaceutičtí chemici“.\n\nFarmaceuti jsou vzdělávání ve farmakologii, farmakognozii, chemii, mikrobiologii, praktické farmacii (včetně lékových interakcí, monitorování medikace, řízení medikace), farmacii, farmaceutickém právu, fyziologii, anatomii, biochemii, farmakokinetice, nefrologii, hepatologii a v přípravě (míšení) léků. Učivo dále obsahuje základy diagnostiky s důrazem na ovládání stavu nemoci, terapii a předepisování léků (výběr nejvhodnější medikace pro daného pacienta).\n\nJednou z nejdůležitější rolí, které farmaceuti nyní zastávají, je farmaceutická péče. Zahrnuje přímou odpovědnost za pacienty a stav jejich nemoci, medikaci a řízení toho všeho k dosažení co nejlepších výsledků pro každého pacienta. Farmaceutická péče přináší mnoho pozitiv, kromě jiného:\n\n\nFarmaceuti jsou často prvním bodem kontaktu pro pacienty s požadavkem na zdravotnické služby. To znamená, že farmaceuti hrají velkou roli při vyhodnocování medikace v rámci primární péče o pacienty. V této roli mohou být především zahrnuty:\n\n\nV některých státech mají farmaceuti právo na předepisování léků nezávisle na vlastní odpovědnost nebo ve spolupráci s lékaři primární péče prostřednictvím dohodnutého protokolu.\n\nPožadavky na vzdělání farmaceutů, jejich licencování a průběžné vzdělávání se liší stát od státu taktéž i mezi regiony téhož státu. Ve většině zemí farmaceuti studují farmacii na farmaceutických školách a podobných institucích. Po absolutoriu jsou licencováni pro stát nebo region k vydávání medikace v zařízeních, pro která byli vyškoleni.\n\nFarmaceuti se mohou specializovat na určitý podobor nebo charakter práce. Některé farmaceutické specializace:\n\n\nV České republice jsou farmaceuti řazeni mezi vyšší zdravotnický personál (společně s lékaři a zubními lékaři). Podmínky pro získávání způsobilosti určuje zákon č. 95/2004 Sb., pravidla pro práci farmaceutů určuje především vyhláška č. 84/2008 Sb., a pro oblast činností mimo zdravotní péči zákon 378/2007 Sb.\n\nVzdělání potřebné pro způsobilost práce farmaceuta se získává absolvováním nejméně pětiletého magisterského studia v akreditovaném studijním programu farmacie, které kromě teoretické a praktické přípravy zahrnuje nejméně 6 měsíců praxe v lékárně. Zákon obsahuje i výjimku pro studium zahájené v akademickém roce 2003/4 (postačuje absolvování studijního programu farmacie). Zákon též určuje podmínky pro uznávání kvalifikace získané mimo území ČR.\n\nFarmaceut může dalším vzděláváním způsobem podle zákona získat specializovanou způsobilost. Tímto vzděláváním je studium zakončené atestační zkouškou nebo odborná praxe v akreditovaném zařízení.\n\nFarmaceuti mohou pracovat v oblasti poskytování zdravotní péče (potom se jejich činnost řídí podmínkami vyhlášky 84/2008 Sb.), anebo mimo tuto oblast, zejména v oblasti výroby a distribuce léčiv (a pak se práce řídí zákonem 378/2007 Sb.). Uvedené právní normy specifikují pravidla pro výkon jednotlivých činností, pro zacházení s léčivými přípravky a pro vedení lékárnické praxe.\n\nFarmaceutický asistent je samostatná profese, patřící podle zákona č. 96/2004 Sb. mezi nelékařská zdravotnická povolání. Pro výkon této profese postačuje nižší vzdělání než pro práci farmaceuta, škála činností farmaceutického asistenta je orientována na méně kvalifikované činnosti. Mnoho z těchto činností se však překrývá s prací farmaceuta, farmaceutický asistent také velmi často pracuje pod odborným dohledem farmaceuta.\n\nVe starověkém Japonsku byli velmi respektováni muži, kteří plnili roli podobnou dnešním farmaceutům. Místo farmaceutů ve společnosti bylo ustanoveno Taihōovým zákoníkem (701) a později upravena Yōrōovým zákoníkem (718). Na předheiánském císařském dvoře byly ustanoveny pevné pozice; tato organizační struktura zůstala z velké části nezměněna až do Meidžiho reforem (1868). V této velmi stabilní hierarchii měli farmaceuti – a také farmaceutičtí asistenti – přiřazen privilegovaný status před všemi ostatní zdravotnickými činiteli, například lékaři nebo akupunkturisty. V císařské družině byl farmaceut postaven výše než dva císařští lékaři.\nArabové jsou považováni za farmaceuty, kteří přinesli znalosti farmakologie do Evropy. Stalo se tak v sedmém století našeho letopočtu. \nPočátky lékáren jsou spojeny s kláštery a jejich bylinnými zahradami. Ve 13. století se evropští lékárníci osamostatnili jako svébytný řemeslný obor, oddělený od lékařství, ale až do počátku 18. století často spojený s alchymií. \n\n\n"}
{"id": "348532", "url": "https://cs.wikipedia.org/wiki?curid=348532", "title": "Unikonta", "text": "Unikonta\n\nUnikonta je dnes již překonaný obšírný taxon navržený Thomasem Cavalier-Smithem a zahrnující skupiny Opisthokonta (tedy včetně živočichů a hub) a Amoebozoa. \n\nDůvodem vytvoření taxonu, jak vyplývá z názvu, byla hypotéza samostatné vývojové linie, možná sahající až ke společnému předku eukaryot, který měl pouze jeden bičík (na rozdíl od druhé linie se dvěmaa bičíky, nazvané Bikonta). Souvisejícím znakem je také jen jedna centriola. Významná je také fúze tří genů, patrná u všech unikont, ale u žádných jiných organismů. Tyto geny jsou zodpovědné za syntézu některých enzymů důležitých pro syntézu pyrimidinů.\n\nPozdější analýzy však později odhalily, že posledním znakem se vyznačují i některá typická bikonta (apusomonády), navíc náznaky druhého bičíku či aspoň druhého bazálního tělíska se vyskytují u mnoha zástupců skupin Opisthokonta a Amoebozoa, proto se od taxonu Unikonta v posledních letech upustilo.\n\nDnešní obdobou taxonu Unikonta, lépe vystihující současné poznání, jsou dvě superskupiny, lišící se způsobem definice:\n\nTyto superskupiny obě zahrnují dva hlavní taxony/vývojové linie původních unikont – Amoebozoa a Opisthokonta, společně s nepočetnými, původně bikontními skupinami Breviatea a Apusomonada (podle současných představ sesterské skupiny Opisthokont, s nimi tvořící klad Obazoa). Podiata zahrnují ještě parafyletickou skupinu Varisulca zavedenou Thomasem Cavalier-Smithem, obsahující některé skupiny bývalého kmene Apusozoa a skupinu Collodictyonida, všechny původně bikontní. Vzhledem k nedostatečné podloženosti fylogenetického postavení Varisulca a jejich podskupin tak mohou Amorfea kvůli své definici některé tyto skupiny postrádat a lišit se tak od podiát, která naopak mohou být nepřirozeným taxonem.\nVelmi podobné, jen o něco širší vymezení má superskupina/klad Opimoda. Její zavedení vychází z předpokladu, že fylogenetický strom recentních eukaryot má kořen (posledního společného eukaryotického předka) ve skupině Excavata, ta je proto parafyletická. Opimoda jsou pak Podiata/Amorphea rozšířená o jim fylogeneticky blízké skupiny exkavát (např. Malawimonada). Druhou větev eukaryot pak podle této fylogenetické hypotézy tvoří Diphoda.\n\n"}
{"id": "348533", "url": "https://cs.wikipedia.org/wiki?curid=348533", "title": "Rexík (animovaný seriál)", "text": "Rexík (animovaný seriál)\n\nRexík (v polském originále Reksio) je polský animovaný seriál. Vypráví o příhodách sympatického strakatého voříška Rexíka a jeho přátel – slepic, koček, dalších psů a jeho páníčků. Pejska vymyslel režisér a scenárista Lechosław Marszałek.\n\nSeriál vznikal v letech 1967 až 1990 ve Studiu kreslených filmů (\"Studio Filmów Rysunkowych\") v Bílsku-Bělé. Celkem bylo natočeno 65 dílů.\n\n"}
{"id": "348534", "url": "https://cs.wikipedia.org/wiki?curid=348534", "title": "VT-72M4 CZ", "text": "VT-72M4 CZ\n\nVyprošťovací tank VT-72M4 CZ je českou komplexní modernizací sovětského tanku VT-72B na úroveň kompatibilní s tanky T-72M4 CZ a T-72M4 CZ-W. Je to speciální obrněné pásové vozidlo postavené na podvozku tanku T-72M4 CZ. Je určen k vlečení havarované nebo poškozené techniky v různých terénech, k vyprošťování zapadlých, zavalených, převrácených a utopených vozidel, k provádění nezbytných terénních úprav v souvislosti s vyprošťováním a k poskytování technické pomoci posádkám poškozených vozidel.\n\nVšechny modernizované tanky jsou ve výzbroji 73. tankového praporu v Přáslavicích ze 7. mechanizované brigády armády České republiky, který používá modernizované tanky T-72M4 CZ. Tyto tanky se vyznačují výrazně vyšší celkovou bojovou efektivností v porovnání s běžným tanky T-72M, avšak celá řada úprav zvýšila jejich hmotnost o 6,5 t. Běžné vyprošťovací tanky VT-72B tak měly problém jednak táhnout, jednak s nimi udržovat operační tempo. Byla proto objednána přestavba třech kusů na verzi označenou jako VT-72M4 CZ. Vozidlo v roce 2007 úspěšně absolvovalo vojskové zkoušky a ještě koncem téhož roku byly armádě dodány všechny tři kusy. Finanční prostředky vyčleněné na modernizaci měly údajně pocházet z úspor, kterých se podařilo dosáhnout při dodávkách tanků T-72M4 CZ.\n\nTank obdržel úplně nový pohon od izraelské firmy Nimda, který se skládá z britského motoru Condor CV12 1000 TCA od firmy Perkins (Caterpillar). Použita je převodovka Allison Transmission XTG-411-6 vyvinutá v USA. Je plně automatická a nabízí čtyři převody pro jízdu vpřed a dva pro jízdu vzad a má shodné diagnostické vnitřní vybavení. Motor dosahuje výkonu 746 kW (1000 koní) a je kontrolován systémem elektronického řízení a vnitřním monitorovacím, ochranným a diagnostickým systémem. Nový pohon si vyžádal změnu zadní části vozidla, kde stávající byla odříznuta a nahrazena jinou s dostačujícím místem pro novou pohonnou jednotku. O chlazení se stará systém od britské společnosti Airscrew Howden. Stroj obdržel také nové pásy s pryžovými patkami. Úprav se dočkalo i ovládací ústrojí a přístrojová deska řidiče.\n\nByly namontovány bloky přídavné dynamické ochrany (shodné s T-72M4 CZ), které tak výrazně posílily pasivní a balistickou ochranu prostoru pro dvoučlennou osádku. Z bojového tanku T-72M4 CZ využívá vyprošťovací tank i další vybavení. VT-72M4 CZ je také nově vybaven trojicí barevných kamer, což umožňuje osádce sledovat situaci mimo vozidlo. K dalšímu vybavení patří protipožární zařízení, tepelné zadýmovací zařízení a zařízení k ochraně proti účinkům zbraní hromadného ničení.\n\nVyprošťovací tank je vybaven otočným jeřábem s nosností 19 t, hlavním navijákem s tažnou silou 300 kN (přes dvě kladky až 900 kN), pomocným navijákem s tažnou silou 10 kN (pracovní délka lana 400 m), cívkovou soupravou s tažnou silou 200 kN (pracovní délka lana 200 m) a příďovou 3,66 m širokou radlici o výkonu 123 m³ a tažné vybavení, které je stejné jako u originálního VT-72B. Nákladová plošina unese 4 000 kg.\n\nVýzbroj tvoří protiletadlový kulomet NSVT (12,7×108 mm) se zásobou 600 kusů munice. Součástí výzbroje posádky jsou útočné pušky 805 BREN se zásobou 360 kusů munice, 2 protitankové střely RPG-75, 9 ručních granátů F-1 a 4 ruční dýmové granáty.\n"}
{"id": "348536", "url": "https://cs.wikipedia.org/wiki?curid=348536", "title": "Bohuslav Karlík", "text": "Bohuslav Karlík\n\nBohuslav Karlík (25. listopadu 1908 Praha – 29. září 1996 Praha) byl československý rychlostní kanoista a vodní slalomář, kanoista závodící v kategoriích C1 a C2.\n\nNa mistrovství světa v rychlostní kanoistice získal celkem tři medaile, zlato a stříbro v roce 1938 ze závodů deblkánoí na 10 000 m, resp. 1000 m (obě s Janem Brzákem) a bronz v roce 1950 ze závodu deblkánoí na 10 000 m s Oldřichem Lomeckým. Dvakrát startoval na letních olympijských hrách, v Berlíně 1936 získal na kilometrové trati singlkánoí stříbrnou medaili, v Helsinkách 1952 obsadil šesté místo v závodě C2 na 10 000 m (s Lomeckým).\n\nÚčastnil se také závodů ve vodním slalomu, na Mistrovství světa 1949 získal stříbro v závodech hlídek C1.\n\nJe autorem ideologicky silně podbarveného sportovního životopisu Jana Brzáka-Felixe \"Čtvrtstoletí v čele vodáků\" (1955).\n\nZávodům se věnovala celá rodina. Jeho žena byla první mistryní republiky, jeho pravnučka Sofie Kinclová juniorskou mistryní světa v rychlostní kanoistice a jako i její sestra Karolína Kumžáková dříve, také juniorská mistryně Evropy.\n\n"}
{"id": "348537", "url": "https://cs.wikipedia.org/wiki?curid=348537", "title": "Josef Klapuch", "text": "Josef Klapuch\n\nJosef Klapuch (10. února 1906, Zbyslavice – 18. prosince 1985) byl československý zápasník, reprezentant Československa, olympionik, který získal stříbrnou medaili z Olympijských her.\n\nNa LOH 1936 v Berlíně získal stříbro v zápase ve volném stylu v kategorii těžké váhy. Na stejné olympiádě nastoupil také do zápasu řecko-římského.\n\n"}
{"id": "348539", "url": "https://cs.wikipedia.org/wiki?curid=348539", "title": "Moše Levi", "text": "Moše Levi\n\nMoše Levi (: ; 1936, Tel Aviv – 8. ledna 2008, Afula) byl izraelský generál, který v letech 1983 až 1987 působil jako náčelník generálního štábu Izraelských obranných sil. Byl prvním náčelníkem štábu, který byl mizrachi.\n\nNarodil se v Tel Avivu ještě za dob britské mandátní Palestiny do židovské rodiny pocházející z Iráku a kvůli svému malému vzrůstu si vysloužil přezdívku \"Moše ve-checi\" (: משה וחצי, doslova „Moše a půl“).\n\nDo armády byl povolán v roce 1954 a sloužil v dělostřelecké brigádě Golani. Později se dal k parašutistům. Po ukončení důstojnického kurzu se v průběhu sinajské války v roce 1956 účastnil parašutistického výsadku u průsmyku Mitla.\n\nV roce 1983 byl jmenován náčelníkem generálního štábu, kde vystřídal Rafa'ela Ejtana. V čele generálního štábu dohlížel na přesun izraelských jednotek v Libanonu a na vytvoření nárazníkové zóny v jižním Libanonu. Během jeho působení byl také zajat izraelský navigátor Ron Arad. Dohlížel na stažení izraelské armády z Libanonu v roce 1985 a vytvořil dvě nové brigády: Nachal a Givati.\n\nPo odchodu z armády se vrátil do svého domova v kibucu Bejt Alfa na severu Izraele. V posledních letech svého života byl členem kontrolní rady dálnice 6, známé též jako Transizraelská dálnice.\n\nByl dvakrát ženatý a měl pět dětí. Dne 1. ledna 2008 utrpěl podruhé těžkou cévní mozkovou příhou a o osm dní později zemřel na mozkové aneurysma v lékařském centru ha-Emek ve městě Afula.\n\n"}
{"id": "348540", "url": "https://cs.wikipedia.org/wiki?curid=348540", "title": "Alveolata", "text": "Alveolata\n\nAlveolata je významná skupina jednobuněčných eukaryotických organismů na úrovni infraříše, jedna z přirozených skupin podříše SAR. Jejich název vychází z toho, že mají pod svou cytoplazmatickou membránou ploché vakuoly, zvané kortikální alveoly. Tyto struktury, tvořené celulózou nebo jinými látkami, jsou ohraničené jednou membránou a společně tvoří tzv. pelikulu, zajišťující buňce tuhost a pružnost. Někdy však mohou alveoly druhotně chybět. Kristy jsou tubulární nebo ampulovité.\n\nAlveolata se dělí na\nMezi incertae sedis alveolát patří čeleď Ellobiopsidae.\n"}
{"id": "348542", "url": "https://cs.wikipedia.org/wiki?curid=348542", "title": "OST", "text": "OST\n\nPísmena OST můžou znamenat:\n\n"}
{"id": "348546", "url": "https://cs.wikipedia.org/wiki?curid=348546", "title": "Stolní tenis na Letních olympijských hrách 2008", "text": "Stolní tenis na Letních olympijských hrách 2008\n\nSoutěže ve stolním tenise na Letních olympijských hrách 2008 se konaly ve dnech 13. až 23. srpna ve sportovní hale Pekingské university. Soutěží se zúčastnili sportovci z 56 zemí.\n\nV soutěžích ve stolním tenise zcela dominovali reprezentanti Číny, kteří získali všechny zlaté medaile.\n\n"}
{"id": "348547", "url": "https://cs.wikipedia.org/wiki?curid=348547", "title": "Seznam dílů seriálu Naruto: Šippúden", "text": "Seznam dílů seriálu Naruto: Šippúden\n\nToto je seznam dílů seriálu \"Naruto: Šippúden\". Anime seriál \"Naruto: Šippúden\" navazuje na seriál \"Naruto\". Seriál se vysílal v letech 2007–2017 a sestává z celkem dvaceti jedna řad a osmi doprovodných filmů, které režíroval Hajato Date a vyrobilo Studio Pierrot.\n\nDíly seriálu \"Naruto: Šippúden\" navazují dějem na předchozí seriál \"Naruto\", ale odehrávají se přibližně dva a půl roku poté, co Naruto odešel z Listové vesnice trénovat s Džiraijou. Začátek seriálu se soustředí na snahy Naruta a jeho společníků zachránit Gaaru, nyní již kazekageho Písečné vesnice, jenž byl unesen organizací Akacuki, což později vyústí v rozsáhlejší boje s touto organizací. Seriál \"Naruto: Šippúden\" adaptuje děj mangy od Masaši Kišimota přibližně od 245. kapitoly.\n\nDíly, které neadaptují děj mangy (tzv. \"fillery\") a nezasahují do vývoje hlavního děje adaptované předlohy, jsou označeny na začátku řádku malým barevným proužkem.\n\n \n"}
{"id": "348548", "url": "https://cs.wikipedia.org/wiki?curid=348548", "title": "Dan Šomron", "text": "Dan Šomron\n\nDan Šomron (: ; ‎5. srpna 1937, Ašdot Ja'akov – 26. února 2008) byl izraelský generál, který v letech 1987 až 1991 působil jako v pořadí 13. náčelník generálního štábu Izraelských obranných sil.\n\nNarodil se v kibucu Ašdot Ja'akov ještě za dob britské mandátní Palestiny. Jako mladý parašutista bojoval roku 1956 během Sinajské války. Během šestidenní války v roce 1967 velel jednotce na egyptské frontě a byl prvním parašutistou, který se dostal k Suezskému průplavu. Za tuto akci obdržel medaili Za zásluhy. \n\nV roce 1974 mu bylo svěřeno velení nad pěchotní a parašutistickou částí izraelské armády. V této funkci velel roku 1976 operaci Entebbe. Jako velitel jižního velitelství armády velel stažení izraelských základen a osad ze Sinajského poloostrova po uzavření mírové smlouvy s Egyptem. V roce 1983 vytvořil velitelství pozemních sil (velení pěchoty, tankistů, dělostřelectva a inženýrských sborů) a byl jeho prvním velitelem.\n\nV roce 1987 se ve věku 50 let se stal 13. náčelníkem generálního štábu. Tuto funkci zastával až do roku 1991, kdy se stal předsedou zbrojovky Israeli Military Industries. V roce 1994 pomáhal založit politickou stranu Třetí cesta, která se stavěla proti opuštění Golanských výšin, které Izrael obsadil v šestidenní válce v roce 1967. V politice však dlouho nesetrval. Po druhé libanonské válce vedl interní armádní komisi, která měla prošetřit funkčnost generálního štábu během války.\n\nZemřel 26. února 2008 ve věku 70 let na následky komplikací po cévní mozkové příhodě, kterou utrpěl o tři týdny dříve. Měl ženu a dvě děti.\n\n"}
{"id": "348552", "url": "https://cs.wikipedia.org/wiki?curid=348552", "title": "Dean Reed", "text": "Dean Reed\n\nDean Cyril Reed, přezdívaný též Rudý Elvis či Rudý Dean (22. září 1938 Denver, Colorado, USA – 13. června 1986 Východní Berlín, NDR) byl americký zpěvák, písničkář, filmový herec, režisér, scenárista a levicově orientovaný politický aktivista.\n\nSe svojí profesionální kariérou rokenrolového a countryového zpěváka začínal již koncem padesátých let během svých studií na univerzitě. V roce 1958 v období vrcholící rokenrolové éry započal svoji profesionální dráhu, kde hned zpočátku nazpíval několik hitů a dostal se rychle do několika amerických hitparád. Více než v USA se však stal populárním zejména v Jižní Americe (Chile a Peru). Proto jej jeho producentská firma vysílala na dlouhá turné po Jižní Americe, kde nakonec pobýval v letech 1962 až 1965. Poté následovaly zájezdy do Sovětského svazu. Od roku 1967 do roku 1973 pobýval se svou ženou v Itálii, kde vystupoval také jako filmový herec v řadě podřadných spaghetti westernů a dalších dobrodružných filmech. Od roku 1973 se usídlil v bývalé Německé demokratické republice, kde bydlel až do své smrti. Jako zpěvák hojně vystupoval a natáčel desky i v někdejším Československu, mimo jiné také se zpěvákem Václavem Neckářem, který jej tehdy považoval za svého kamaráda a osobního přítele. Koncertoval po všech zemích východní Evropy v někdejším sovětském bloku a stal se záhy velmi známým a relativně populárním.\n\nZde je však nutno říci, že jeho tehdejší známost a popularita byla značně uměle přiživována z nejvyšších míst vládnoucích totalitních režimů, neboť buřičsky naladěný Američan, jenž odmítal kapitalismus, se z ideologických a politických důvodů vládnoucím komunistům tehdy velice hodil k jejich propagandistickým účelům.\n\nZahynul nečekaně za doposud ne zcela vyjasněných okolností v roce 1986 při koupání v jednom z berlínských jezer (zdali se jednalo o nehodu, vraždu, sebevraždu či přirozenou smrt není dodnes spolehlivě známo). O jeho předčasné smrti dodnes panuje řada nedoložených fám a konspirativních teorií.\n\n"}
{"id": "348553", "url": "https://cs.wikipedia.org/wiki?curid=348553", "title": "Ustersbach", "text": "Ustersbach\n\nUstersbach je švábská obec v okrese Augsburg v Německu. Žije zde 1 177 obyvatel (stav v roce 2007). Nachází se v nadmořské výšce 490 m n. m.\n\n\n"}
{"id": "348559", "url": "https://cs.wikipedia.org/wiki?curid=348559", "title": "Ferdinand Bonaventura Kinský", "text": "Ferdinand Bonaventura Kinský\n\nFerdinand Bonaventura kníže Kinský z Vchynic a Tetova (22. října 1834 Vídeň – 2. ledna 1904 Heřmanův Městec) byl český šlechtic, 7. kníže a významná osobnost českého dostihového sportu. V roce 1873 mu císař František Josef I. udělil rakouský Řád zlatého rouna (č. 1027).\n\nJediný syn knížete Rudolfa Kinského se narodil ve Vídni 22. října 1834 a ve věku jednoho roku – po smrti svého otce – zdědil knížecí titul.\n\nOženil se rovněž ve Vídni dne 5. dubna 1856 s princeznou Marií Josefou z Lichtenštejna (19. září 1835 – 11. června 1905), nejmladší dcerou knížete Karla z Lichtenštejna a hraběnky Marie z Vrbna a Bruntálu.\nZ manželství se narodilo sedm dětí, z nichž pocházela hned dvě knížata z rodu Kinských. V roce 1904, po smrti Ferdinanda Bonaventury, zdědil knížecí titul jeho prvorozený syn Karel (29. listopadu 1858 – 11. prosince 1919), který se roku 1895 oženil s kněžnou Alžbětou Wolff-Metternichovou. Po smrti Karla, který zemřel bez potomků v roce 1919, bez se stal IX. knížetem druhorozený syn Rudolf Ferdinand.\n\nFerdinand Bonaventura vlastnil velkostatky Choceň a Heřmanův Městec. Jeho úředním sídlem byl v letech 1855–1904 choceňský zámek. Jako milovník parforsních honů a sportovního jezdectví se spřátelil s rakouskou císařovnou Alžbětou. Stál u zrodu Velké pardubické steeplechase, která se běžela poprvé roku 1874.\n\nZemřel na zámku v Heřmanově Městci 2. ledna 1904 po jezdecké nehodě, podobně jako kdysi jeho děd.\n\n"}
{"id": "348562", "url": "https://cs.wikipedia.org/wiki?curid=348562", "title": "Rudolf Kinský", "text": "Rudolf Kinský\n\nRudolf kníže Kinský z Vchynic a Tetova (30. března 1802 Praha – 27. ledna 1836 Linec) byl český šlechtic, vlastenec a rakouský diplomat.\n\nNarodil se v Praze 30. března 1802 v paláci Kinských čp. 605/I na Staroměstském náměstí jako starší ze dvou synů tragicky zesnulého knížete Ferdinanda Jana Kinského (1781–1812) a jeho manželky Karolíny Marie, svobodné paní z Kerpen, která byla dvorní dámou arcivévodkyně Žofie (matky budoucího císaře Františka Josefa I.). Byl v pořadí 6. knížetem v přímé linii.\n\nV deseti letech osiřel. 12. května 1825 se Praze v malostranském kostele sv. Mikuláše oženil s hraběnkou Vilemínou Alžbětou, dcerou generála-polního zbrojmistra Jeronýma Colloredo-Mansfelda, která se narodila 20. července 1804 a zemřela 3. prosince 1871.\n\nSpolečně během deseti let zplodili pět dcer a jednoho syna. Nejstarší dcera Marie Karolína (1826–1842), druhorozená Anna (1827–1828) ani třetí v pořadí Vilemína Alžběta (1831–1836) se nedožily dospělosti. Vysokého věku se dožila čtvrtá dcera Marie Karolína (1832–1904), provdaná za Theodora Thun-Hohensteina do Choltic, a pátá dcera Rudolfina Karolína (1836–1899), roku 1859 provdaná za hraběte Franze Alexandra Heinricha Ernsta von Bellegarde, rytíře maltézského řádu, dědička slezského panství Velké Heraltice.\n\nDědicem pražských nemovitostí, vídeňského paláce a panství Choceň byl prvorozený a jediný syn Rudolfův, 7. kníže Ferdinand Bonaventura Kinský (1834–1904), který se oženil s Marií z Liechstensteinu.\n\nRodina sídlila především v paláci Kinských na Staroměstském náměstí v Praze. Když pominuly důsledky krize z období napoleonských válek a státního bankrotu z roku 1811, hospodářská situace se stabilizovala a šlechtické velkostatky začaly opět prosperovat. Ve třicátých letech 19. století Rudolf Kinský rozšířil rodný palác o sousední domy čp. 605/I a 607/I a podle projektu pražského architekta J. O. Krannera dal přistavět dvorní trakt do Týnské uličky. Dále přikoupil velkostatky Horažďovice a Heřmanův Městec. Již roku 1830 dal podle návrhu vídeňského architekta Heinricha Kocha zbudovat na jižním svahu Petřína, na místě bývalých vinic a tzv. Vrabcovny, romantickou Kinského zahradu s můstky, jezírkem a potůčky, a dále dvě letní stavby ve stylu klasicismu: horní velký letohrádek Kinských čp. 98 a spodní hospodářský objekt, zvaný dodnes Švýcárna. Témuž architektu zadal projekt rodinné klasicistní hrobky na místě otcovy tragické smrti ve Veltrusích. Od roku 1824 byl Rudolf Kinský také majitelem zámku Choceň, k němuž vdova Vilemína nechala v letech 1849–1850 přistavět nové pseudogotické křídlo a mariánskou kapli, opět podle návrhu knížecího architekta Kocha.\n\nRudolf svým dokonalým vystupováním a schopnostmi zapůsobil jako úspěšný diplomat ve službách císaře Františka I., především jako rakouský vyslanec v Turíně a Parmě. Bydlel rovněž v rodinném paláci Kinských ve Vídni na Freyungu. Byl českým vlastencem, matka jej dala naučit česky z podnětu Josefa Dobrovského. Jako teritoriální vlastenec nechal zpřístupnit pro veřejnost skalní svět v Českém Švýcarsku okolo Jetřichovic. Proto je po něm pojmenován i Rudolfův kámen.\n\nS obrozeneckým nadšením pomáhal založit Matici českou a pravidelně přispíval na vydávání jejích knih. Od roku 1824 podporoval Vlastenské (později Národní) muzeum v Praze. František Palacký byl hostem na Rudolfově svatbě, pracoval pro něj jako neplacený rodopisec a napsal k jeho náhlému úmrtí obdivný nekrolog.\n\n"}
{"id": "348571", "url": "https://cs.wikipedia.org/wiki?curid=348571", "title": "Marie Josefa z Harrachu", "text": "Marie Josefa z Harrachu\n\nHraběnka Marie Josefa z Harrachu-Rohrau (20. listopadu 1727 ve Vídni – 15. února 1788 v Roudnici nad Labem) byla hraběnka z rodu roravských Harrachů a kněžna z Lichtenštejna.\n\nMarie Josefa se narodila ve Vídni jako dcera hraběte Bedřicha Augusta z Harrachu, Rohrau a Thannhausenu, nejvyššího českého kancléře, a jeho ženy Eleonory Karolíny z Lichtenštejna.\n\nMarie Josefa se poprvé vdala v den svého svátku, 19. března 1744, za svého bratrance, knížete Jana Nepomuka Karla z Lichtenštejna (1724–1748), tehdy ještě z důvodu nezletilosti podřízeného regentství. Hlavou knížectví se stal o rok později. Manželé spolu měli dvě dcery:\n\n\nJan Nepomuk Václav však zemřel teprve ve 24 letech, pouhé čtyři roky po svatbě, a pár neměl mužského potomka. Několik let po smrti svého prvního manžela, 28. listopadu 1752, se vdala podruhé, za knížete Josefa Mariu z Lobkovic (1724–1802), polního maršála rakouské císařské armády, jenž se 20. srpna 1760 po smrti svého bezdětného staršího bratra jako nástupce stal knížetem Lobkovickým.\n\nMarie Josefa zemřela 15. února 1788 na rodovém Lobkoviců knížecím zámku v Roudnici nad Labem a tam také byla pohřbena v klášteře bratří kapucínů. Její hrob se do dnešní doby nezachoval.\n\n"}
{"id": "348577", "url": "https://cs.wikipedia.org/wiki?curid=348577", "title": "Mila Haugová", "text": "Mila Haugová\n\nMila Haugová, pseudonym Mila Srnková (* 14. června 1942, Budapešť, Maďarsko) je slovenská básnířka a překladatelka.\n\nVystudovala Vysokou školu zemědělskou v Nitře a pracovala jako agronomka, později jako učitelka. V roce 1972 se přestěhovala do Bratislavy, v letech 1986-1996 pracovala jako redaktorka v časopisu \"Romboid\". V současnosti žije v Bratislavě.\n\nSvá první díla začala uveřejňovat v roce 1976 v časopise \"Nové slovo\", knižně debutovala v roce 1980 sbírkou básní \"Hrdzavá hlina\". Ve svých dílech zachycuje každodenní události, tragické okamžiky blízkých lidí, partnerské vztahy, jejich křehkost a případný rozpad. Část její tvorby je ovlivněna malbami jejího životného druha Petra Ondreičky. Stala sa poetkou kultivovaného tvaru, zaměřovala se na jednoznačně ženskou poezii plnou vyjádřených citů i za cenu, že tím stupňuje zranitelnost a křehkost člověka. Kromě vlastní literární tvorby se také věnuje překladům.\n\n"}
{"id": "348580", "url": "https://cs.wikipedia.org/wiki?curid=348580", "title": "Druhá brada", "text": "Druhá brada\n\nDruhá brada je druhé album skupiny Sto zvířat z roku 1996.\n"}
{"id": "348581", "url": "https://cs.wikipedia.org/wiki?curid=348581", "title": "Nikdy nic nebylo", "text": "Nikdy nic nebylo\n\nNikdy nic nebylo je šesté album skupiny Sto zvířat z roku 2004.\n"}
{"id": "348583", "url": "https://cs.wikipedia.org/wiki?curid=348583", "title": "Bambule", "text": "Bambule\n\nBambule je třetí album skupiny Sto zvířat z roku 1998.\n"}
{"id": "348584", "url": "https://cs.wikipedia.org/wiki?curid=348584", "title": "Krok stranou", "text": "Krok stranou\n\nKrok stranou je čtvrté album skupiny Sto zvířat z roku 1999.\n\n"}
{"id": "348585", "url": "https://cs.wikipedia.org/wiki?curid=348585", "title": "Wyomia Tyusová", "text": "Wyomia Tyusová\n\nWyomia Tyusová (* 29. srpna 1945 Griffin, Georgie) je bývalá americká atletka, běžkyně na krátkých tratích. Je první sprinterkou v historii olympijských her, která dokázala zvítězit dvakrát na prestižní trati 100 m.\n\nDebutovala jako neznámá devatenáctiletá studentka Tennessee State University na olympijských hrách v Tokiu v roce 1964. Už v rozběhu vyrovnala světový rekord své krajanky Wilmy Rudolphové a zařadila se mezi kandidátky na vítězství. Ve finále suverénně zvítězila o dvě desetiny sekundy před krajankou Edith McGuireovou. Na stejné olympiádě finišovala pro stříbrnou medaili ve štafetě 4×100 m.\n\nV následujících letech získala četné tituly na sprinterských tratích na mistrovstvích Spojených států, a také zlatou medaili v běhu na 200 m na panamerických hrách. V roce 1968 přijela na olympijské hry obhajovat zlato na 100 m. Ve finále zvítězila v novém světovém rekordu 11,0 a jako první atletka obhájila titul na této trati. Kvalifikovala se i do finále na 200 m , ve kterém obsadila šesté místo. Byla členkou štafety, která vyhrála ve světovém rekordu, a završila tak počet svých zlatých olympijských medailí na tři.\n\nPo olympiádě 1968 se dala na profesionální dráhu.\n\n\n"}
{"id": "348588", "url": "https://cs.wikipedia.org/wiki?curid=348588", "title": "Jste normální?", "text": "Jste normální?\n\nJste normální? je videozáznam z koncertu skupiny Sto zvířat, vydaný v roce 2006 na DVD.\n\n"}
{"id": "348590", "url": "https://cs.wikipedia.org/wiki?curid=348590", "title": "Sati", "text": "Sati\n\nSati (páli, v sanskrtu smrti, anglicky mindfulness), je jedním z nejdůležitějších pojmů původního Buddhova učení a také ústřední kvalitou mysli, bez jejíhož rozvíjení není možné uskutečnit stezku k osvobození. Je sedmým článkem osmidílné ušlechtilé stezky, ústřední kvalitou mezi pěti (spirituálními) schopnostmi mysli (indrijá) a je také prvním ze sedmi členů probuzení (bodždžhangá).\n\nSati je komplexní mentální kvalita, která zahrnuje několik aspektů. V češtině není možné najít slovo, které by uspokojivě postihovalo všechny tyto aspekty, nicméně lze najít několik termínů, z nichž každý obvykle vystihuje alespoň jeden ze zmíněných aspektů.\n\nDo češtiny je termín sati překládán nejčastěji jako:\n\nMezi další termíny postihující některý z aspektů sati patří:\nSati (všímavost) lze charakterizovat jako schopnost nezaujatě pozorovat, zaznamenávat, znovupoznávat a pamatovat si prožívané psychické a tělesné jevy. Těmito jevy přitom rozumíme tělesné procesy dostupné smyslům, city, stavy mysli a obsahy mysli (srov. satipatthána). Být všímavý znamená být duchem přítomný tady a teď. Když myslíme nebo si něco představujeme, vzdalujeme se od právě prožívané skutečnosti – jsme nevšímaví. Pro správnou všímavost (sammá-sati) je charakteristické, že je spojena pouze s prospěšnými stavy vědomí a není nikdy deformována chtivostí, nenávistí či zaslepeností. Mysl, v níž je všímavost (sati) přítomna, tak zůstává otevřená nezkreslenému vnímání jevů, jejich vlastností a souvislostí.\n\nMetodické rozvíjení schopnosti si všímat je tradičně spojeno s praxí buddhistické meditace všímavosti a vhledu (v páli satipatthána-vipassaná). V kontextu Buddhovy nauky má tato meditace vést meditujícího, jež pozoruje vlastní tělesné a mentální procesy, k poznání jejich pomíjivosti (aničča), neuspokojivosti (dukkha) a neosobní povahy (anattá) a postupně pak až k cíli nejvyššímu – k překonání všech forem utrpení a dosažení štěstí nibbány.\n\nV posledních letech expanduje zájem psychologů o využívání rozvoje všímavosti v psychoterapii (satiterapie). V souvislosti s obnovením zájmu o introspekci a výzkum vědomí jsou všímavost a meditace všímavosti a vhledu diskutovány také v rámci kognitivní vědy a neurovědy.\n\n\n\n"}
{"id": "348592", "url": "https://cs.wikipedia.org/wiki?curid=348592", "title": "Pierre Clostermann", "text": "Pierre Clostermann\n\nPierre Henri Clostermann (28. února 1921, Curitiba – 22. března 2006) je považován za nejúspěšnějšího francouzského stíhacího pilota, letecké eso ve druhé světové válce.\nV listopadu 1937 získal licenci sportovního pilota. Po vypuknutí války se chtěl dostat do francouzského letectva jako bojový pilot, pro nízký věk však přijat nebyl. V březnu 1942 zahajuje zdokonalovací výcvik ve Velké Británii, již jako příslušník Letectva Svobodné Francie. V lednu 1943 je přeřazen k francouzské 341. peruti RAF \"Alsasko\", vyzbrojené letouny Supermarine Spitfire. 27. července 1943 Clostermann vybojoval svá první vzdušná vítězství - sestřelil hned dva stíhací Focke-Wulf Fw 190. 28. září 1943 odešel k 602. peruti (\"City of Glasgow\") - spekulovalo se o tom, že se nechal přeřadit kvůli sporům s ostatními piloty, kteří mu údajně kladli za vinu smrt svého velitele René Jean Mouchotta (byl sestřelen 27. srpna), Clostermann byl na osudném letu Mouchottovým číslem, avšak během boje ho opustil - sám Clostermann ve svých vzpomínkách uvádí, že Mouchottova poslední slova byla \" I'm Alone - jsem sám...\" S 602. se účastnil mnoha bojových akcí, mnohdy proti pozemním cílům, a dosáhl i několika dalších sestřelů.\n7. července 1944 pak od perutě odchází a po dovolené nastupuje do štábní funkce na velitelství Letectva Svobodné Francie. Kancelářský život se mu však nelíbil, a proto se snažil dostat zpět k bojové jednotce - to se mu podařilo a v lednu 1945 je poslán do Holandska k 274. peruti létající na letounech Hawker Tempest. Později byl převelen k 56. peruti již jako velitel letky. 8. dubna je opět přeřazen, tentokrát ke 3. peruti., kde rovněž převzal velení letky.\n27. srpna 1945 pak byl demobilizován.\nO celkovém počtu jím dosažených sestřelů se dodnes vedou spory - sám Clostermann uvádí 32 vítězství, existují však rozpory mezi popisem průběhu bojových akcí od něho samotného a jejich popisem v záznamech perutí - u některých sestřelů je uváděno, že šlo o letouny zničené na zemi apod. Podle \"Tomáše Poláka\" dosáhl Closterman zcela jistě 11 sestřelů a k těm by bylo možno přičíst nanejvýš dalších 7, což by znamenalo, že by se svými 18 sestřely nebyl nejúspěšnějším francouzským stíhačem.\nClostermann ovšem patřil také mezi vynikající hloubkové piloty tzv. \"kotláře\", když zničil 72 lokomotiv. Dále je mu připisováno 225 zničených nepřátelských vozidel, 1 ponorka ve spolupráci, 5 tanků či 2 torpédové čluny.\n\nPo válce vydal slavnou knihu Velký cirkus (\"Le grand cirque\"), která obsahuje jeho vzpomínky a zápisky z deníku z období, kdy působil jako stíhací pilot.\n\nV poválečném období vstoupil do politiky a v letech 1946-1969 byl celkem byl osmkrát zvolen poslancem Národního shromáždění. Současně působil v oblasti leteckého průmyslu, v němž dosáhl postavení obchodního ředitele společnosti Reims Aviation, licenčně vyrábějící letouny Cessna pro evropský trh. V letech 1956-1957 se krátce dobrovolně vrátil do vojenské služby jako pilot pozorovacího letounu MH-1521 Broussard v Alžírské válce. Do zálohy odešel v hodnosti podplukovníka \"Francouzského letectva\".\n\n\n"}
{"id": "348593", "url": "https://cs.wikipedia.org/wiki?curid=348593", "title": "Andreea Răducan", "text": "Andreea Răducan\n\nAndreea Mădălina Răducan (* 30. září 1983, Bârlad, Rumunsko) je bývalá rumunská gymnastka. Je olympijskou vítězkou v družstvech a pětinásobnou mistryní světa.\n\nS gymnastikou začala ve věku čtyři a půl roku. V reprezentaci debutovala po zisku dvou medailí na mistrovství Evropy juniorek 1998 na seniorské velké akci na mistrovství světa v čínském Tchien-ťinu v roce 1999 a hned vybojovala dva tituly mistryně - se zkušenějšími kolegyněmi v družstvu a v prostných. Ve víceboji obsadila páté místo.\n\nVýkony z mistrovství světa z ní dělaly favoritku na jednotlivé medaile, ale nezdar na mistrovství Evropy v roce 2000, kde byla ve víceboji až šestá a získala jen bronz v družstvech a stříbro v prostných nenaznačovaly její úspěch v olympijském víceboji. Na olympijských hrách v Sydney ale získala nejvyšší známku 38,893 bodu a převzala zlatou medaili (v té chvíli už měla i zlato z družstev). Za ní skončily její krajanky Simona Amanarová a Maria Olaruová, Raducanová byla oslavována jako první rumunská sportovní gymnastka, která vyhrála zlatou medaili za absolutní pořadí po Nadie Comaneciové.\n\nBrzy se ale ukázalo, že v jejím vzorku pro dopingovou kontrolu byla nalezena zakázaná látka pseudoefedrin. Mladá gymnastka ji nevědomky užila, když si vzala od svého týmového lékaře lék Nurofen na obranu před chřipkou. Mezinárodní olympijský výbor se na základě doporučení své lékařské komise rozhodl odebrat Raducanové zlato z víceboje, ale ponechal jí další dvě získané medaile. Další trest na Raducanovou neuvalila ani Mezinárodní gymnastická federace, což v prohlášení zdůvodnila tím, že odebrání medaile \"„bylo dostatečným trestem pro sportovce, který byl v této situaci nevinně.“\" Šéf komise dopingu MOV kníže Alexandre de Merode uvedl: \"„Není přímo zodpovědná. Vina padá na lékaře. Ale máme pravidla a musíme je použít.“\"\n\nV Rumunsku byla Raducanová přesto slavena jako šampionka. Dostalo se jí stejných poct jako olympijským vítězkám, zlatník v Bukurešti jí slíbil vyrobit repliku zlaté medaile.\n\nRaducanová se pokoušela zvrátit verdikt různými prostředky. Neuspěla u Mezinárodní sportovní arbitráže v Lausanne a snažila se zajistit si očištění svého jména i u soudu. Vrácení medaile si ale nevymohla.\n\nPo olympijských hrách se stala v Rumunsku celebritou, přesto se dokázala dobře připravit na následující mistrovství světa v Gentu. Jí vedený tým vyhrál soutěž družstev, ve finále víceboje se ale musela sklonit před dvojicí ruských gymnastek Chorkinovou a Ziganšinovou. Přesto se stala jednou z nejúspěšnějších účastnic šampionátu, když navíc vyhrála kladinu a prostná.\n\nV roce 2002 začala mít problémy se životosprávou, které vedly k tomu, že nesměla startovat na mistrovství Evropy. S výpadky trénovala dál a představila se i v Česku na závodu dvojic Wobenzym Grand Prix v Brně, v listopadu ale na mistrovství světa v Debrecínu neuspěla, když i vinou nadváhy nepostoupila do finále na kladině a na konci roku ale ukončila svou sportovní kariéru.\n\nPoté pokračovala v univerzitním studiu, pracovala jako televizní komentátorka a jako činovnice Rumunského olympijského výboru, byla také v poradních politických týmech pro sport. V roce 2017 byla zvolena předsedkyní rumunského gymnastického svazu.\n\n"}
{"id": "348594", "url": "https://cs.wikipedia.org/wiki?curid=348594", "title": "Inzulinový index", "text": "Inzulinový index\n\nInzulinový index slouží k určení inzulinové odpovědi těla na různé druhy potravin. Tento index je velmi podobný glykemickému indexu, avšak nespoléhá se pouze na hodnocení vhodnosti dané potraviny podle zvýšení glykemie. Inzulinový index je založen na sledování množství vyloučeného inzulinu na různé potraviny. Inzulinový index je vhodný především při hodnocení potravin obsahující vysoký podíl bílkovin (⇒ téměř nulový glykemický index) a jiných potravin způsobujících nepřiměřenou reakci sekrece inzulinu v poměru k jejich sacharidovému zatížení. \n\nVědecká skupina okolo S.H. Holta z Austrálie publikoval zprávu , v níž se zmiňuje o tom, že pekařské výrobky, velmi tučné a bílkoviny obsahující potraviny potřebují na své pokrytí nepoměrně vyšší množství inzulinu oproti tomu kolik obsahují sacharidů. Inzulinový index by dle nich mohl pomoci k dietním opatřením v prevenci diabetu mellitu II. typu a hyperlipidemie.\n\n\n"}
{"id": "348603", "url": "https://cs.wikipedia.org/wiki?curid=348603", "title": "Husova bouda", "text": "Husova bouda\n\nHusova bouda též Husovka (pův. ) je horská bouda, která slouží jako ubytovací zařízení. Stojí v Krkonoších nad Pecí pod Sněžkou v nadmořské výšce 1065 m. Je umístěna na rozhraní Lučin a Vysokého svahu několik metrů od jednoho z nejstarších krkonošských lyžařských vleků Na Muldě.\n\nPůvodní horská zemědělská bouda byla založena Josefem Bönschem okolo roku 1830. O sto let později se její tehdejší majitel Johann Ettrich rozhodl dům přestavět na ubytovnu pro hosty. Ve 30. letech 20. století tak na místě původního domu vyrostl třípatrový penzion vyprojektovaný firmou Fischer & Hollmann ze Svobody nad Úpou, který pojmenoval \"Koppenblickbaude\" – bouda s vyhlídkou na Sněžku. Po roce 1945 byla budova zabavena československým státem, o rok později byla pojmenovaná po Janu Husovi a po roce 1948 byla svěřena odborům k rekreaci pracujících. Přes několik dílčích přestaveb se zachovala v podstatě ve stejné podobě, jakou měla v době svého vzniku.\n\nMotorovým vozidlem je dostupný po asfaltové silnici z Pece pod Sněžkou, která pokračuje do osady Lučiny a slouží zároveň jako cyklotrasa K20.\n\nPěší přístup je možný po turistických trasách:\n\n"}
{"id": "348624", "url": "https://cs.wikipedia.org/wiki?curid=348624", "title": "Chrástov", "text": "Chrástov\n\nNázev Chrástov má více sídel:\n"}
{"id": "348625", "url": "https://cs.wikipedia.org/wiki?curid=348625", "title": "Vítovice", "text": "Vítovice\n\nNázev Vítovice má více sídel:\n"}
{"id": "348626", "url": "https://cs.wikipedia.org/wiki?curid=348626", "title": "Světlice", "text": "Světlice\n\nPojem Světlice má více významů:\n"}
{"id": "348632", "url": "https://cs.wikipedia.org/wiki?curid=348632", "title": "Lípa u Kohoutů", "text": "Lípa u Kohoutů\n\nLípa u Kohoutů je památný strom lípa velkolistá (\"Tilia platyphyllos\") na konci obce Mezina v okrese Bruntál na pozemku rodiny Kohoutových u bývalé hájenky vyhlášený v roce 2004. Jeho stáří je odhadováno na 220 - 250 let.\n\nK datu vyhlášení dosahoval výšky 27 m a obvodu kmene 441 cm.\n"}
{"id": "348636", "url": "https://cs.wikipedia.org/wiki?curid=348636", "title": "Linear Tape Open", "text": "Linear Tape Open\n\nLinear Tape Open (LTO) je v informatice technologie, která se používá pro záznam dat na magnetické pásky. Vznikla ve spolupráci firem IBM, Hewlett-Packard a Seagate. LTO je otevřený formát pro páskové produkty určené pro použití ve středně náročných systémech ( ) a na ostatních serverech.\n\nZákladními kroky k zajištění ochrany investic zákazníků bylo poskytnutí mapy dalšího vývoje LTO technologie a stanovení struktury k zajištění zpětné kompatibility LTO produktů od různých výrobců.\n\nV průběhu vývoje LTO technologie vzešly z různých aplikačních požadavků definice dvou základních formátů: Ultrium a Accelis. Ultrium vyhovuje požadavkům kladeným zejména na vysokou kapacitu a výkon při zápisu. Accelis je určen pro použití s aplikacemi vyžadujícími rychlý přístup k datům.\n\nProdukty založené na technologii LTO jsou na trhu od září 2000. Základem této technologie je vícekanálový serpentinový lineární zápis, který využívá 384 podélných stop zaznamenaných na půlpalcové páskové médium. V jednom okamžiku je zapisováno nebo čteno 8 stop, přičemž zapisovaná data jsou verifikována. Vysoká hustota a spolehlivost je umožněna technologií „timing based servo“, která využívá pro nastavení hlav průběžné čtení předem nahraných „servo“ stop. Datovou integritu zajišťuje speciální kód určený ke korekci chyb. Bezkontaktní radiofrekvenční modul s vlastní pamětí o kapacitě 4096 bajtů (LTO-CM), který je umístěn přímo na cartridge, umožňuje ukládat statistické údaje o historii pásky a uživatelem specifikovaná data (možnost použití aplikacemi).\n\nZákladní charakteristiky životnosti LTO pásek:\n\nŽivotnost ovlivňují další způsoby zacházení s páskou:\n\nNásledující údaje o životnosti vycházejí ze specifikace pásek od firmy Imation z roku 2008:\nV roce 2010 firmy IBM a FUJIFILM Corporation uvedly na trh novou Barium Ferritovou technologii záznamové vrstvy datových pásek. Tato technologie umožní ve svém důsledku vývoj datových pásek o kapacitách až 35TB. Základem této technologie jsou Barium Ferritové (BaFe) částice, které jsou oproti klasickým MP částicím záznamové vrstvy stabilnější a menší, což vede ke zlepšení vlastností magnetické záznamové vrstvy. Tato technologie našla uplatnění v šesté a sedmé generaci LTO pásek.\n\nV roce 2015 předvedly firmy IBM a FUJIFILM pásku s kapacitou 220 TB používající zápisovou hlavu založenou na barium-ferritové technologii (BaFe) a čtecí hlavu založenou na GMR (giant magnetoresistive) technologii.\n"}
{"id": "348638", "url": "https://cs.wikipedia.org/wiki?curid=348638", "title": "Bikonta", "text": "Bikonta\n\nBikonta je dnes již překonaný obšírný taxon vytvořený Thomasem Cavalier-Smithem, zahrnující několik eukaryotických říší: Rhizaria, Excavata, Plantae (synonymum Archaeplastida, tedy ruduchy, glaukofyty a vyšší rostliny), Chromalveolata a také taxon Apusozoa.\n\nTypickými znaky jsou dva bičíky (alespoň původně, někdy najdeme i jiný počet). Důležitá je také fúze dvou genů, nacházející se u všech bikont, a to genu pro dihydrofolát reduktázu a genu pro thymidylát syntázu.\n\nProtějškem Bikont, v některých hypotézách jejich sesterskou skupinou, byla Unikonta s jednobičíkatým společným předkem, dnes již také překonaný taxon.\n\nPozdější analýzy odhalily, že některá typická bikonta (Apusozoa) patří svou fylogenetickou příbuzností dovnitř unikont a naopak mnohá unikonta mají pozůstatky druhého bičíku.\n\nBikonta se tak ukázala být nepřirozenou, polyfyletickou skupinou. Dnes se proto název používá nikoli pro taxon nebo pro vývojovou linii, nýbrž pouze jako obecné označení dvoubičíkatých eukaryot.\n\nPodle dnešního poznání je malá část bikont (Collodictyonida a skupiny bývalého kmene Apusozoa) součástí nástupnických superskupin nahrazujících Unikonta, tedy Podiata nebo Amorphea. Jako samostatná skupina byli vyčleněni Excavata, uvnitř kterých mnohé studie předpokládají kořen eukaryotického fylogenetického stromu. Jako největší nástupnická skupina pak zbývají Diaphoretickes či Corticata, lišící se způsobem definice ale pokrývající pravděpodobně stejný rozsah podřízených taxonů/vývojových linií:\n\nObě superskupiny tak zahrnují říše:\npřičemž druhá z nich pravděpodobně není přirozená. Přirozenou se ale jeví její podskupina, zahrnující většinu chromistních druhů, zvaná „SAR“/Sar či Harosa. Zbylé malé skupiny (skrytěnky včetně Katablepharida, Haptophyta, Picozoa, Centrohelida) se dnes jeví jako bazální skupiny na vývojových liniích vedoucích k rostlinám či SAR, ale jejich postavení není dostatečně doložené.\nJeště širší vymezení, blížší původnímu rozsahu bikont, má superskupina/klad Diphoda. Její zavedení vychází z předpokladu, že fylogenetický strom recentních eukaryot má kořen (posledního společného eukaryotického předka) ve skupině Excavata, ta je proto parafyletická. Diphoda jsou pak Corticata/Diaphoretickes rozšířená o jim fylogeneticky blízké skupiny exkavát (např. Discoba). Druhou větev eukaryot pak podle této fylogenetické hypotézy tvoří Opimoda.\n"}
{"id": "348646", "url": "https://cs.wikipedia.org/wiki?curid=348646", "title": "Razovské tufity", "text": "Razovské tufity\n\nRazovské tufity je přírodní památka o celkové rozloze 1,06 ha vyhlášená v roce 1997. Nachází se na území obce Razová (jižně od obce) v okrese Bruntál.\n\nPředmětem ochrany je opuštěný lom v tělese tzv. razovského pyroklastického komplexu vzniklého sopečnou aktivitou Velkého Roudného.\n\n"}
{"id": "348649", "url": "https://cs.wikipedia.org/wiki?curid=348649", "title": "Chlorarachniophyta", "text": "Chlorarachniophyta\n\nChlorarachniophyta (či Chlorarachnea, Chloraracniophyceae) je třída fotosyntetizujících améboidních eukaryotických organismů z říše Rhizaria, kmene Cercozoa. Své plastidy získaly sekundární endosymbiózou zelené řasy, a tak obsahují chlorofyl a a b. Zajímavostí je, že uvnitř plastidu, jež je ohraničen čtyřmi membránami, je stále patrné redukované jádro této zelené řasy (tzv. nukleomorf). Pohybují se obvykle pomocí síťkovitých pseudopodií. Obvykle mají též zvláštní organely,tzv. extruzomy. V životním cyklu je dvoubičíkaté stádium, díky němuž se mohou šířit do větších vzdáleností. Zásobní látkou je chrysolaminaran.\n\nDo této třídy řadíme pouze pět rodů: \"Bigelowiella\", \"Chlorarachnion\", \"Cryptochlora\", \"Gymnochlora\" a \"Lotharella\", a to v jediné čeledi Chlorarachniidae.\n"}
{"id": "348652", "url": "https://cs.wikipedia.org/wiki?curid=348652", "title": "Stromovous", "text": "Stromovous\n\nStromovous (v originále Treebeard, sindarsky Fangorn) je fiktivní postava románu \"Pán prstenů\" od J. R. R. Tolkiena. Patří do rasy entů a žije ve Fangorském hvozdu ve Středozemi. Je nejstarší z entů a vůbec nejstarší smrtelný tvor ve Středozemi.\n\nStromovous se poprvé vyskytuje ve druhém díle trilogie, \"Dvě věže\", kdy se setkává s hobity Smělmírem a Peregrinem, kteří uprchli ze zajetí skřetů a ukryli se ve Fangornu. Stromovous se s nimi rychle spřátelí a jsou pro něj velkým překvapením - nikdy se totiž s hobity nesetkal, což mu vzhledem k jeho vysokému věku připadá podivuhodné. Hobiti se od něj dozvědí mnoho o entech a sami mu vyprávějí o svém putování po Středozemi a také o svém zajetí Sarumanovými skřety. To Stromovouse velmi rozzlobí, protože Sarumana považoval za spojence, a tak svolá všechny fangornské enty a spolu s oběma hobity vytáhne proti Sarumanově sídlu, Železnému pasu. Enti Železný pas zcela zničí, až na Sarumanovu citadelu Orthank, která byla dílem Dúnadanů a odolala síle entů. V ní se Saruman ukryl a Stromovous se zavázal, že jej enti budou hlídat. Avšak po zničení Prstenu se Stromovousovi příčí držet Sarumana v zajetí a Saruman jej přemluví, aby ho Stromovous propustil.\n\nStromovous potom dovolí elfu Legolasovi, aby se svým přítelem, trpaslíkem Gimlim navštívil Fangornský les - Gimli tak byl možná prvním trpaslíkem, který kdy do Fangornu zavítal.\n\nStromovous se pak přátelsky rozloučí se Smíškem a Pipinem. Protože se oba hobiti ve svém stáří vypravili z hobitího Kraje zpět do jižních zemí, není vyloučeno, že se ještě někdy později se Stromovousem setkali.\n\nStromovousovo ženou byla Fimbrethil, která se ztratila spolu s ostatními entkami.\n\nVe filmové trilogii Pán Prstenů je pojetí Stromovouse v některých prvcích odlišné - Stromovous, který najde hobity ve svém lese, se nespoléhá na vlastní rozum, ale jde se o nich poradit s Gandalfem. Kromě toho mnohem více váhá, zda mají enti vytáhnout do boje a Entí sraz hobití prosbu o pomoc zamítne, až teprve když Stromovous najde Sarumanem zničenou část lesa, rozhodne se, že Železný pas zaslouží pomstu.\n\n"}
{"id": "348659", "url": "https://cs.wikipedia.org/wiki?curid=348659", "title": "Vzdělávání v Česku", "text": "Vzdělávání v Česku\n\nSystém vzdělávání v Česku zde vychází primárně ze školského zákona (a též vysokoškolského zákona) a vymezuje proces postupného získávání kvalifikace (blíže ISCED) v jednotlivých stupních školní soustavy. Nosným pilířem systému je rozdělení vzdělání do 3 oblastí: primární (základní), sekundární (střední) a terciární (další). Vzdělávání v tomto smyslu se nazývá formální. Obecnějším pojmem je celoživotní vzdělávání známé též jako celoživotní učení. \n\nPrimární vzdělání (věk 6-15 let) je poskytováno sítí základních škol v délce trvání 9 let. Poslední 4 roky základního vzdělání je možné završit na osmiletém gymnáziu, případně je možné na gymnázium přestoupit ze sedmé třídy na šestileté studium. V Česku je povinná devítiletá školní docházka ukotvena v zákoně a může ji předcházet předškolní vzdělání (věk 3-6 let), organizované mateřskými školami.\nPoslední rok v předškolním zařízení je v současné době povinný.\n\n\"Sekundární vzd\"ě\"lávání\" je druhou úrovní vzdělání v českém školském systému, následuje a navazuje na primární vzdělání v rámci rozvoje u žáků již získaných vědomostí, dovedností, schopností, postojů a hodnot, nezbytných pro profesní uplatnění. Slouží případně také základem pro terciární a následně celoživotní studium. České sekundární vzdělání je nejčastěji pojmenováno jako „střední školství“, avšak dle různých klasifikací nejsou tyto pojmy zcela totožné. \n\nPři popisu sekundárního vzdělávání se používá pojem \"regionální školství\", zahrnující veškeré školství mimo vysokého. \n\nVzhledem k tomu, že se první pojetí (sekundární vzdělávání) zaměřuje na vymezení rozsahu dovedností, které musí být v tomto stupni získané, a druhé (střední školství) – na zkoumání odpovídající úrovně jednotlivých zařízení, které výukové služby poskytují, vzdělávací systémy různých zemí nebyly navzájem dostatečně podobné pro možnost srovnávací analýzy v kontextu mezinárodního výzkumu vzdělání. Jednou z nejvíce používaných je klasifikace ISCED (1997) \"International Standard Classification of Education\" (\"Mezinárodní norma pro klasifikaci vzdělávání\"), nabízená v rámci UNESCO v 70. letech na základě statistických dat OECD a EU.  Vymezily se základní prvky určité úrovně vzdělávání a pomocí sjednocení evaluačních parametrů se vytvořil spolehlivý systém indikátorů, umožňující komplexní pochopení různých druhů zařízení a posuzování o tom, jestli jsou ekvivalentní složky školství evropských zemí stejně efektivní. \n\nAby se zabránilo zkreslení a nepřesnostem analýz, vyvolaných různorodostí typů uspořádání školských systémů, byly zformovány tabulky, které zařazovaly jednotlivé národní školství do mezinárodní normy. Tabulka pro český systém vznikla v roce 1999 a od roku 2008 ji používal Český statistický úřad pro analýzu současného stavu vzdělávacího systému, dokud po vlivu nových trendů vzdělání nedošlo v roce 2011 k transformaci původní klasifikace, kterou český systém aplikoval v 2014.\n\n\"Tabulka 1. Úrovně vzdělávání dle ISCED\" \n\n\"Zdroj: Špačková na základě International Standard Classification of Education ISCED 2011, UNESCO Institute for Statistics, 2012\" \n\nZ tabulky je zřejmé, že obsah sekundárního vzdělávání není českým žákům poskytnut v jediné části systému školství, ale začíná v rámci druhého stupně základní školy (nižší sekundární), pokračuje v několika typech středních škol a ve konzervatořích (vyšší sekundární) a také může zahrnovat dodatečné postsekundární studijní programy jako například nástavbové a zkrácená studia, které mají cílem dokončit přípravu žáka k terciárnímu vzdělávání mimo klasický středoškolský plán. Diferencovanost sekundárního sytému je oproti primárnímu mnohem výraznější.  \n\nNižší podtyp sekundárního vzdělávání (ISCED 2) následuje primární vzdělávání (vytvářející základní podmínky pro celoživotní učení), a rozšiřuje dříve získané dovedností (především všeobecné) v specializovanější podobě. Ve většině učebních systémů souvisí s ukončením povinné školní docházky (PŠD). Důležitá je také větší variabilita školských zařízení ve srovnání s předchozím stupněm vzdělávání: v Česku se může poskytovat prostřednictvím studia v druhém stupni základní (6.-9. ročník) nebo speciální školy, nižšími ročníky víceletých gymnázií, učebními obory na učilištích či praktickou školou. \n\nVyšší sekundární vzdělávání (ISCED 3) je další etapou, čí funkcí muže být buď rozvoj předpokladů a dovedností pro další vzdělávací růst, anebo odborná a všeobecná příprava k nástupu do pracovního procesu. V závislosti na jednotlivých alternativních rozhodnutí žáků ohledně pokračování ve studiu či jeho ukončení, rozlišují se dvě podoby – „tranzitní“ a „konečná“ fáze vzdělávání. Nejčastěji v rámci tohoto stupně absolventi získávají certifikaci o splnění PŠD, proto délka studia obvykle souvisí se stanovenou lhůtou PŠD. Diverzita typů zařízení je v tomto typu největší, což částečně vysvětluje výskyt problému vysoké heterogenity výsledků vzdělání v rámci různých škol. Základním dělením jednotlivých typů je kategorizace dle odbornosti poskytnutého vzdělávání – jsou tedy \"všeobecné (\"gymnázia),\"odborné\" (odborné střední školy) či \"profesní\" (učňovské) školy.\n\nPostsekundární vzdělávání je posledním podtypem v dané kategorii a souvisí s organizací nástavbového studia pro absolventy středních škol s výučním listem, aby měli možnost pokračovat ve vzdělávání. Poskytuje se především středními školami, které si tyto kurzy zahrnou do školního vzdělávacího programu. \n\nExistují různorodé cíle pro organizaci průběhu a uspořádání vzdělávání. V kontextu Evropské Unie lze uvést základní principy a priority, sdílené (ovšem s různou mírou uplatňování) její členy – \"princip akontability, rovnosti šancí, multikulturality, evropské dimenze, demokratičnosti, subsidiarity, zaměstnatelnosti, evropského plurilingvismu; informační a komunikační technologie (ICT), environmentální výchova, výchova k aktivnímu evropskému občanství, podpora sociální koheze atd.\" \n\nJelikož je Ministerstvo školství, mládeže a tělovýchovy (dále MŠMT) v České republice hlavním rozhodujícím aktérem vzdělávacího systému, nastavování a dohled za sledováním cílů je jeho zodpovědností. Vymezení a prohlašování zásad školského systému můžeme najít v hlavním veřejně politickém dokumentu v oblasti vzdělání – zákonu 561/2004 Sb. o předškolním, základním, středním, vyšším odborném a jiném vzdělávání – tzv. školském zákonu. \n\n§2.1 uvádí mezi zásady především \"rovnost přístupu, zohledňování vzdělávacích potřeb jednotlivců, vzájemnou úctu, respekt, názorovou snášenlivost, solidaritu a důstojnost účastníků systému; svobodného šíření poznatků o poznání světa; možnost a podpora celoživotního vzdělávání\" atd. §2.2 stanovuje obecné cíle školství: \"rozvoj osobnosti člověka, získání všeobecného či všeobecného a odborného vzdělání, pochopení a uplatňování zásad demokracie a právního státu, základních lidských práv a svobod; uplatňování rovnosti žen a mužů; utváření vědomí národní a státní příslušnosti; poznání světových a evropských kulturních hodnot a tradic; získání a uplatňování znalosti o životním prostředí\".\n\nCíle vyloženě středního vzdělávání najdeme pak v čtvrté části, §57: \"1) rozvíjet vědomosti, dovednosti, schopnosti, postoje a hodnoty získané v základním vzdělávání důležité pro osobní rozvoj jedince; 2) poskytnout žákům obsahově širší všeobecné vzdělání nebo odborné vzdělání spojené se všeobecným vzděláním a upevnit jejich hodnotovou orientaci; 3) vytvořit předpoklady pro plnoprávný osobní a občanský život, samostatné získávání informací a celoživotní učení, pokračování v navazujícím vzdělávání a přípravu pro výkon povolání nebo pracovní činnosti.\"\n\nKonkrétnější cíle středoškolského vzdělání a také povinný obsah, rozsah a podmínky dle studijních oborů jsou stanoveny rámcovými vzdělávacími programy pro gymnázia, gymnázia se sportovní přípravou a odborné vzdělávání.  \n\nV českém systému regionálního školství existují dvě významně odlišné kategorie institucí, poskytujících výchovné služby – školy a školská zařízení, dohromady tvořící jeho tzv. „infrastrukturu“. Školy uskutečňují výchovu žáků dle vzdělávacích programů a školská zařízení poskytují služby, které souvisí se studiem ve školách, podporují ho nebo doplňují. Hlavní podmínkou pro fungování obou druhů je jejich přítomnost ve Školském rejstříku, která jim dává právo čerpat finanční prostřední ze státního rozpočtu a školám také umožňuje vydávání státem garantovaných vysvědčení. \n\nZákladními formami škol jsou především mateřské, základní, střední a vyšší odborné školy a také konzervatoře, základní umělecké školy a jazykové školy s právem státní jazykové zkoušky. Z těchto škol lze k sekundárnímu vzdělání zařadit druhý stupeň ZŠ, veškeré SŠ, konzervatoře (ukončení části výuky, odpovídající střednímu vzdělání a složení maturitní zkoušky), základní umělecké a jazykové, což zdůrazňuje větší diverzitu této úrovně vzdělání. Školská zařízení mohou poskytovat různorodé služby, navazující na potřeby žáků v kontextu vzdělávání ve školách – například školní zájmové družiny a kluby, pedagogicko-psychologické poradny, ubytovací a stravovací zařízení a také různá účelová zařízení. K sekundárnímu vzdělání lze případně zařadit všechny z uvedených druhů. \n\nPŠD je jedním z ústředních pojmů při rozebírání mechanismů sekundárního školství, protože jeho délka a příměrný obsah jsou na ní závislé. Dle Školského zákonu je minimální délka studia v České republice 9 let a počíná nejpozději od šestého roku po narození dítěte, avšak tato povinnost žákovi skončí po dosažení 17 let. Její oficiálně stanovena délka může být navázaná na určitý počet let, anebo přes nastavení povinného věku nástupu do školy a její ukončení. Splnění PŠD je nejčastěji spojeno s ukončením nižšího sekundárního stupně vzdělání a ve většině evropských zemí je alespoň jedno z nich certifikováno několika možnými způsoby: 1) závěrečnou zkouškou; 2) známky a celoroční práce; 3) závěrečná zkouška s přihlédnutím k celoroční práci.\n\nDle §25 Školského zákonu je několik forem ukončení vyššího sekundárního vzdělávání na rozdíl od nižšího, uskutečněného pouze v denní formě – kromě klasické každodenní prezenční výuky je možnost studia ve formě večerní, distanční, dálkové a kombinované, které jsou navzájem rovnocenné. Tyto ostatní formy vzdělání jsou určený pro lidí, kteří musí zvládat zároveň vzdělávání a profesi. \n\nV Českém systému jsou tři stupně středního školství a související s nimi tři alternativní možnosti jeho ukončení – střední vzdělání, střední vzdělání s výučním listem a střední vzdělání s maturitní zkouškou. \n\nŘízení středního školství \n\nHlavním aktérem českého školského systému je MŠMT, které je zodpovědné za státní správu a je garantem úrovně, kvality a jednoty a kvalitního vzdělávacího systému. \n\nAvšak ministerstvo nemá k dispozici administrativní síť k tomu, aby státní správu mohlo vykonávat bezprostředně, muže však různými příkazy, nadřízením a pokyny ovlivňovat další subjekty školské soustavy. Školský rejstřík je například nástrojem pro ovlivnění podoby školství, a Školský zákon je základním legálním dokumentem, vymezujícím obecné vzdělávací cíle, obsah a rozsah. Dalšími dokumenty jsou například Národní program vzdělávání (vymezuje hlavní oblasti vzdělávání, jeho cíle, obsahy a prostředky, nutné k dosahování těchto cílů), Rámcové vzdělávací programy (vymezují povinný obsah, rozsah a podmínky vzdělávání pro každý jednotlivý obor, závazné pro tvorbu školních vzdělávacích programů) a také různé vyhlášky a nařízení vlády. \n\nKrajské úřady jsou územními samosprávnými celky se značnou mírou autonomie, kterým zákon nestanovuje žádné přímé a explicitní kompetence. Kromě toho, jsou důležitým prvkem školské soustavy, protože zřizují přibližně 68 % škol a jsou vzhledem k tomu nejdůležitějším aktérem regionálního školství. Vypracovávají dlouhodobý záměr vzdělávání a rozvoje vzdělávací soustavy.\n\nFinancování veřejných státních zařízení je uskutečněno pomocí dotací ze státního rozpočtu. Regionální školství (základní a střední školy) je financováno prostřednictvím tzv. „smíšeného“ modelu finanční správy, při kterém ministerstvo školství zastupuje stát a deleguje vybrané kompetence, pravomoci a odpovědnost na orgány územní samosprávy (kraje a obce).\n\nTerciární vzdělání (věk 19 let a více) umožňuje absolventům maturitních oborů dále zvyšovat svou kvalifikaci v různých specializacích studiem buďto na konzervatořích, vyšších odborných školách (VOŠ), nebo na vysokých školách (resp. univerzitách). Vzdělání dosažené na vysokých školách lze pak rozlišovat na tři základní úrovně: bakalářské, magisterské a doktorské (Ph.D.).\n\nPodíl studentů prvního cyklu vysokoškolského studia (bakalářský studijní program) v Česku nedokončí téměř polovina studentů. Třetí cyklus vysokoškolského studia (doktorský studijní program, Ph.D.) zde pak nedokončí dokonce více než polovina studentů. Podle sčítání lidu z roku 2011 činí podíl vysokoškolsky vzdělaného obyvatelstva celkem v Česku 10,7 %; co se týče měst, nejvyšší podíl vykazuje Praha (20,7 %), Brno (20,6 %) a Olomouc (17,9 %). Pro srovnání: kupř. Kanada, která v tomto drží první místo, má více než 50 % vysokoškolsky vzdělaného obyvatelstva.\n\nČeské vysoké školy v ČR jsou veřejné, státní a soukromé, rovněž fungují též i zahraniční vysoké školy v Česku. Nejstarší a nejvýznamnější vysokou školou je pak v ČR Univerzita Karlova, která je zároveň nejstarším vysokým učením ve střední Evropě (založena 1348 – pro srovnání: nejstarší univerzitou je Boloňská univerzita založená roku 1088). Druhou nejstarší univerzitou v ČR je Univerzita Palackého v Olomouci, jež vznikla roku 1573. Nejstarší vysokou školou uměleckého typu je Akademie výtvarných umění v Praze, která svou historii píše od roku 1799. Dalšími významnými vysokými školami jsou České vysoké učení technické v Praze (založeno 1707), Vysoké učení technické v Brně (založeno 1899) či Masarykova univerzita (založena 1919). Největšími co do počtu studentů jsou Univerzita Karlova (49 094 studentů v roce 2009) a Masarykova univerzita (38 216 studentů v roce 2009).\n\nCelkem jsou ve světě tři prestižní (a de facto nejuznávanější) mezinárodní žebříčky pro srovnání vysokých škol, resp. univerzit:\n\nNejznámějším systémem měření a srovnávání kvality vysokých škol je právě první z uváděných žebříčků, což je hodnocení šanghajské univerzity, které každoročně určuje 500 nejlepších vysokých škol světa. Jedinou českou vysokou školou, která se v něm dosud objevila, je Univerzita Karlova. V roce 2014 se umístila na 201.–300. místě. Podle ARWU tak Univerzita Karlova patří mezi 2 procenta nejlepších vysokých škol na světě.\n\nPodle druhého z uváděných žebříčků (\"QS World University Rankings\") z roku 2014 je Univerzita Karlova 244. nejlepší vysokou školou světa. České vysoké učení technické v Praze se umístilo na 411.–420. místě. Masarykova univerzita v Brně se umístila na 551.–600. místě, Vysoké učení technické v Brně na 651.–700. místě a Vysoká škola ekonomická v Praze byla zařazena do skupiny 701+ (pod 700. místem, bez dalšího rozlišování). Jiné české vysoké školy žebříček QS do měření nezahrnuje.\n\nPodle informací OECD z roku 2007 Česko směřuje do vzdělávání 10 procent veřejných výdajů, čímž se v srovnávacím žebříčku řadí na předposlední místo spolu s Japonskem. Vyjádřeno podílem HDP se jedná o asi 4,6 %, což je podstatně méně než průměr zemí OECD, který činí 6,1 %. Současně čeští pedagogové dostávají čtvrté nejnižší platy z více než třiceti zemí sledovaných OECD.\n\nPodle platné normy musí mít všichni pedagogové pedagogické vzdělání, tj. Osvědčení o učitelské způsobilosti neboli pedagogické minimum, což platí i pro vychovatele. Od ledna 2019 nicméně existuje návrh na možnost zaměstnávání pedagogů s jiným vysokoškolským vzděláním, které by si osvědčení museli do tří let doplnit. Podmínkou přijetí by také bylo vysokoškolské vzdělání v daném oboru a pětiletá praxe.\n\nAbsolventi pedagogických oborů vysokých škol, a to nejen pedagogických fakult, získávají takzvané pedagogické minimum v rámci svého studia, nicméně nabízejí je i samostatně v rámci celoživotního vzdělávání. Další možností jejich získání jsou kurzy nabízené soukromými organizacemi akreditovanými u MŠMT.\n\nUčitelé v mateřských školách získávají odbornou kvalifikaci také na školách s vyšším odborným vzděláním či středním vzděláním s maturitní zkouškou v oboru vzdělání zaměřeném na přípravu učitelů mateřské školy. Jednou ze škol tohoto typu s nejdelší historií je v Prachaticích, oborové studium v roce 2019 nabízelo více než 20 škol.\n\n\n"}
{"id": "348661", "url": "https://cs.wikipedia.org/wiki?curid=348661", "title": "Nevio Scala", "text": "Nevio Scala\n\nNevio Scala je italský fotbalový trenér a hráč. Jako trenér se významně zapsal do historie klubu Parma FC.\n"}
{"id": "348663", "url": "https://cs.wikipedia.org/wiki?curid=348663", "title": "Enchbatyn Badar-Úgan", "text": "Enchbatyn Badar-Úgan\n\nEnchbatyn Badar-Úgan () * 3. června 1985 v Ulánbátaru, je mongolský amatérský boxer. Boxuje v bantamové váze (do 54 kg). Získal pro Mongolsko stříbrnou medaili na MS 2007 a zlatou medaili na Olympijských hrách v Pekingu v roce 2008.\n\nNa Asijských hrách v roce 2006 získal bronzovou medaili, když prohrál v semifinále s Han Soon Chulem z Jižní Koreje 19-29.\n\nNa mistrovství světa 2007 postupně porazil Clivea Atwella z Guyany 25-8, Vittoria Parrinella z Itálie 19-14, Davida Oltvanyiho z Maďarska 17-5, Héctora Manzanillu z Venezuely RSCI 3 a Joea Murraye z Anglie 20-11. Prohrál až ve finále se Sergejem Vodopjanovem z Ruska 14-16.\n\nV roce 2007 vyhrál Mistrovství Asie v boxu v Ulánbátaru.\n\nNa Olympijských hrách v Pekingu v roce 2008 při cestě za vítězstvím postupně porazil Óscara Valdeze z Mexika 15-4, Johna Joea Nevina z Irska 9-2, Khumisa Ikgopolenga z Botswany 15-2, Veaceslava Gojana z Moldavska 15-2 a Yankiela Leóna z Kuby 16-5\n\n"}
{"id": "348664", "url": "https://cs.wikipedia.org/wiki?curid=348664", "title": "Incertae sedis", "text": "Incertae sedis\n\nIncertae sedis ( \"nejasného zařazení\") či incertae cedis, zkratky inc. sed. a inc. ced. je označení pro taxon, u nějž nejsou známy širší příbuzenské vztahy v rámci vyšší taxonomické skupiny.\n\nPříkladem je například \"Grypania spiralis\", fosílie, která je označována za raného eukaryota. O její další afinitě k eukaryotických taxonům (viz klasifikace eukaryot) však nic nevíme, a tak se označuje jako „eukaryota incertae sedis“.\n"}
{"id": "348666", "url": "https://cs.wikipedia.org/wiki?curid=348666", "title": "Cosquerova jeskyně", "text": "Cosquerova jeskyně\n\nCosquerova jeskyně se nachází v masivu mysu Morgiou v blízkosti města Marseille. Vstup do ní se nachází 37 metrů pod vodou a byl objeven v roce 1985 instruktorem potápění Henrym Cosquerem.\n\nPřístup do jeskyně je přes tunel dlouhý 175 metrů, jehož vstup se nachází 37 metrů pod mořskou hladinou. Jeskyně je archeologicky významná tím, že se uvnitř nachází množství maleb a reliéfů z horního paleolitu (odpovídajícím dvěma obdobím osídlení, před 27 000 a 19 000 lety). V té době byla hladina oceánů o 110 až 120 metrů níže než v současnosti a pobřeží Středozemního moře bylo vzdáleno několik kilometrů.\n\nNástěnné malby vyobrazují zvířata jako koně, kozy, také však lidskou ruku a mořská zvířata.\n\nV jeskyni je, ve srovnání s okolní atmosférou, přetlak, který udržuje nástěnné malby nad vodou.\n\n"}
{"id": "348667", "url": "https://cs.wikipedia.org/wiki?curid=348667", "title": "1. SK Prostějov", "text": "1. SK Prostějov\n\n1. SK Prostějov (celým názvem: První sportovní klub Prostějov) je český fotbalový klub, který sídlí v moravském městě Prostějov v Olomouckém kraji. Oddíl hrál v letech 1934 – 1938 a v sezóně 1945/1946 nejvyšší československou fotbalovou ligu, v období 1939 – 1943 pak protektorátní Česko-Moravskou národní ligu. Dlouhodobě byl klub účastníkem druhé nejvyšší československé a později české druhé ligy, kterou musel opustit po sezóně 2002/03 z důvodu nevyhovujícího stadionu. Dnes je opět jejím účastníkem.\n\nV sezóně 2017/18 nastupovalo A mužstvo ve třetí nejvyšší soutěži (MSFL).\n\nRoku 1904 Jan Svozil, profesor prostějovské reálky začal učit své žáky tehdy novému sportovnímu odvětví footballu. Studenty tato nová hra uchvátila natolik, že jim již nestačilo věnovat se této zálibě jednou týdně v rámci pohybové výuky v zahradě chudobince na Tetíně. Na jaře roku 1904 proto založili na první schůzi zájemců o kopanou \"Sportovní kroužek Prostějov\". První měření sil mezi mladšími a staršími hráči končí překvapivým vítězstvím mladších. Z těchto hráčů se následně utvořila první jedenáctka SK Prostějov. V následujícím roce vznikl v reakci na tuto aktivitu českého studentstva a dělnictva německý Erster Prossnitzer Fussballklub a další židovsko/německý klub Prossnitz. Oba kluby brzy zanikly, ale i tak odehrály s SK Prostějov několik zápasů. Po začátcích v zahradě chudobince na Tetíně se hráči SK Prostějov přesunuli na tzv. Vojenskou louku. Toto vojenské cvičiště se nacházelo v místech při silnici směrem na Bedihošť. Zde vznikla první regulérní hrací plocha s brankami, které se ale instalovaly pouze na utkání, protože jejich trvalou instalaci vojenská správa nehodlala tolerovat. Na tomto hřišti hostil prostějovský klub množství týmů např. SK Přerov, SK Olomouc ASO, SK Kroměříž či DFC Brno. V roce 1912 ale místní vojenské úřady zatrhly aktivity sportovců i s tím související návštěvy početného obecenstva (až několik set diváků) a SK Prostějov z těchto prostor vykázaly. V té době už byl fotbalový tým součástí uskupení, které pod názvem \"Sportovní Klub Prostějov\" obsahovalo fotbalový, tenisový a atletický odbor.\n\n\"Sportovní klub Prostějov\" tedy roku 1912 získal prostory poblíž prostějovského pivovaru a rolnické sladovny, kde bylo roku 1913 slavnostně otevřeno první stálé footballové hřiště, s oplocením a místy ke stání i sezení. Toto období rozkvětu dokresluje i vytvoření kurtů tenisového odboru ve dvoře pivovaru i první zápas hokejového mužstva SK Prostějov na rybníku Na hrázi. Na novém fotbalovém hřišti U sladovny se odehrálo první slavné období prostějovského fotbalu. Hosty zde byli nejenom již tradiční soupeři z Olomouce, Přerova, Kroměříže, Brna, ale i Vídně a Prahy. Roku 1914 byl klub pořadatelem mezizemského utkání Čechy – Morava. Vypukla však První světová válka a většina hráčů SK Prostějov byla povolána na frontu. Přesto všechno i ve válečných letech odehrál klub množství utkání. Koncem roku 1916 ale zaniklo i hřiště, když bylo vlivem válečné potravinové krize rozhodnuto o jeho rozorání a osázení bramborami.\n\nS koncem první světové války se v Prostějově obnovil i sportovní život. Z navrátivších se hráčů i nové generace se brzy vytvořilo mužstvo, které ještě před koncem války odehrálo několik přátelských zápasů na půdě soupeřů. Po vzniku Československa již opět naplno fungoval SK Prostějov, byl například definitivně ustanoven jeho hokejový odbor. V této době nalezlo fotbalové mužstvo dočasný azyl na hřišti místních Jezdeckých kasáren. Mezitím byl dobudován nový a na svou dobu velmi moderní areál nového stadionu SK Prostějov za Gymnáziem, v tehdejší ulici Za Kollárovou (dnes náměstí Spojenců). Součástí areálu byl fotbalový stadion s dřevěnými tribunami, restaurací, kurty a druhou plochou, využívanou i pro pozemní hokej.\n\nNa tomto novém hřišti se prostějovský oddíl stal jedním z nejlepších mužstev na celé Moravě. Osmkrát získalo titul Mistra Hané (1920, 1925–1931), pětkrát titul Mistra Moravy (1925, 1927–1928, 1930–1931) a roku 1928 se stalo i amatérským mistrem Československa. I přes tyto úspěchy klubu vypršela roku 1930 nájemní smlouva na pozemky, na kterých se nacházel klubový stadion a majitel pozemků nesvolil s jejím prodloužením. Proto klub začal s budováním nového stadionu, který dal i jméno nově vznikající ulici Sportovní.\n\nV souvislosti se vznikem tohoto stadionu se oddíl dostal do dluhů. V době začínajícího profesionalismu klesal zájem o amatérskou kopanou a klub proto na valné hromadě 4. ledna 1932 rozhodl o přeměně týmu v profesionální. V prvním ročníku II. profesionální ligy ČSR klub pod vedením rakouského trenéra Hamatschka skončil na 5. místě. V sezóně 1933/34 SK Prostějov postupuje do I. profesionální ligy. V premiérově sezóně se umístil na 6. místě. V dalších dvou následujících letech byl klub na samém vrcholu. Tým SK Prostějov skončil vždy na třetím místě ligové tabulky za pražskými eS a získal tak právo na účast ve Středoevropském poháru (Mitropa cup). V ročníku 1936 senzačně vyřadil špičkový oddíl Admiry Vídeň a ve druhém kole vypadl s maďarským Újpest FC, v dalším ročníku 1937 byl vyřazen v prvním kole curyšským Grasshopper Clubem.\n\nMimo tato pohárová utkání absolvoval SK Prostějov v těchto letech mnoho mezistátních zápasů ve Francii, Jugoslávii, Lotyšsku, Litvě, Norsku a na Maltě. V Prostějově hostil například: Hungarii, Nemzeti, rakouský Rapid, Viennu, Wiener Sport-Club, WAC, Slovan Vídeň, jugoslávský Beogradski SK, nebo i egyptský Arsenal Cairo.\n\nV sezóně 1937/38 ale SK Prostějov překvapivě sestoupil do Moravskoslezské divize. V té se setkával například s městskými soupeři Makkabi Prostějov, ale především s firemním SK Rolný, který byl velkým aspirantem na postup. Do ligy se však vrátil SK Prostějov.\n\nTentokrát již šlo o Protektorátní Českomoravskou ligu. V té v sezóně 1941/42 získal prostějovský SK historické druhé místo za vedoucí Slavií a stal se finalistou prvního ročníku Českého poháru. V dalším ročníku ale klub sestoupil rozdílem jediného bodu. Následoval opět návrat, v sezóně 1944/45 se však liga nehrála. 9. května skončila Druhá světová válka.\n\nPoslední prvoligová sezóna pro SK Prostějov byla 1945/46 a následné období budování socialismu znamenalo pro prostějovský klub dobu úpadku. Klub byl v rámci socialistické přestavby společnosti přejmenováván na názvy jako Sokol ČSSZ (stavební závody) Prostějov, Tatran Prostějov, DSO Tatran, TJ Slovan Prostějov až na TJ Železárny Prostějov.\n\nV devadesátých letech došlo k přejmenování na původní SK Prostějov. Tento název se ještě změnil po fúzi s brněnským FC LeRK na SK LeRK Prostějov (po sezoně 1994/95).\n\nSK LeRK Prostějov působil od sezóny 1995/96 ve II. fotbalové lize, kde zůstal až do roku 2003, kdy se druhé ligy vzdal z důvodu nevyhovujícího stadionu. Následovaly sestupy i z MSFL (2003/04) a divize (2004/05), pád se zastavil až organizačními změnami v klubu. Do sezóny 2006/07 klub vstoupil pod názvem 1. SK Prostějov, po roce však z krajského přeboru odstoupil. Následovalo období, kdy klub působil pouze v mládežnických kategoriích.\n\nV sezóně 2010/11 obnovený A-tým zvítězil v nejnižší soutěži České republiky, IV. třídě OFS Prostějov a v sezoně 2011/12 také ve III. třídě. Do roku 2012 musel svá domácí utkání hrát v nedalekých Mostkovicích a v Kostelci na Hané. Později hrál na klubových hřištích Za Hloučelou v Olympijské ulici a v mimořádných případech na umělé trávě v areálu Za Místním nádražím. V roce 2011 klub získal divizní licenci od krachujících Vítkovic a pod hlavičkou 1. FK Prostějov nastupoval v Divizi E. Po postupu do MSFL se název upravil již na 1. SK Prostějov.\n\nPůvodní A-tým (částí fanoušků byl v tomto období považovaný za jediné kontinuální seniorské mužstvo) se stal od sezóny 2012/13 účastníkem II. třídy OFS Prostějov už jako B-tým. Tuto soutěž vyhrál a v ročníku 2013/14 tak měl být účastníkem I. B třídy Olomouckého kraje. Klubové vedení, které klubu vládne od léta 2011, se však rozhodlo nepodat přihlášku do nejnižší krajské soutěže a mužstvo tak po silných neshodách uvnitř klubu v červnu 2013 zaniklo.\n\nV ročnících 2012/13, 2013/14 i 2014/15 obsadil klub v MSFL třetí místo. O rok později se již klub umístil na prvním místě a zajistil si tak postup do FNL.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n\n\n"}
{"id": "348668", "url": "https://cs.wikipedia.org/wiki?curid=348668", "title": "Javorovité", "text": "Javorovité\n\nJavorovité (\"Aceraceae\") je bývalá čeleď vyšších dvouděložných rostlin, která zahrnovala asi 120 druhů stromů a keřů ve dvou rodech, javor (\"Acer\") a \"Dipteronia\". Dnes náleží oba rody do čeledi mýdelníkovité (\"Sapindaceae\").\n\nZástupci obou rodů jsou dřeviny se vstřícně postavenými listy a s poltivými plody šířenými větrem. Semena jsou bez endospermu. Vyskytují se v mírném pásu či v tropických pohořích.\n\nS nástupem molekulárních metod bylo zjištěno, že čeleď mýdelníkovité v klasickém smyslu je parafyletická, a čeleď javorovité (\"Aceraceae\") do ní byla spolu s čeledí jírovcovité (\"Hippocastanaceae\") vřazena.\n"}
{"id": "348670", "url": "https://cs.wikipedia.org/wiki?curid=348670", "title": "Joe Biden", "text": "Joe Biden\n\nJoseph Robinette „Joe“ Biden, Jr. (* 20. listopadu 1942 Scranton, Pensylvánie, USA) je americký politik, který sloužil jako 47. viceprezident USA mezi lety 2009 až 2017. \n\nV květnu 2019 oznámil svůj plán kandidovat při prezidentských volbách v roce 2020.\n\nNarodil se v Pensylvánii v rodině prodejce automobilů. V 10 letech se s rodiči přestěhoval do Claymontu ve státě Delaware.\nV roce 1961 vystudoval Archmere Academy v Claymontu a v roce 1965 vystudoval historii a politické vědy na University of Delaware v Newarku. V roce 1968 získal titul doktora práv (Juris Doctor – J.D.) na Syracuse University.\n\nV roce 1966 se poprvé oženil a se svou ženou Neilií Hunterovou měl tři děti. Jeho žena a dcera však zahynuly a oba synové byli těžce zraněni při autonehodě v roce 1972. Při vánočních nákupech nedala jeho žena přednost při vjezdu na hlavní silnici nákladnímu vozu, který jejich auto srazil. Biden poté po dlouhou dobu dojížděl do Washingtonu více než hodinu vlakem ze svého domu ve Wilmingtonu. V roce 1977 se Biden podruhé oženil a v manželství s Jill Tracy Jacobsovou se narodila dcera Ashley (* 1981). Starší syn z prvního manželství Beau Biden (̈* 1969, zemřel 2015) byl právník, jenž v letech 2007–2015 z titulu generálního prokurátora zastával úřad ministra spravedlnosti státu Delaware. \n\nMladší syn Hunter Biden (* 1970) je rovněž washingtonský právník. Jeho podnikatelské aktivity v posledních letech mají spojitost se současnou kauzou tzv. \"impeachmentu\" prezidenta Donalda Trumpa. Od 12. května 2014 do dubna 2019 působil Hunter Biden jako člen představenstva ukrajinské firmy Burisma Holdings. Burisma je soukromá firma založená v roce 2002, ovládaná přes formálně kyperskou firmu se sídlem v Limassolu, jejímž hlavním akcionářem je ukrajinský oligarcha Mykola Zločevskyj (bývalý ministr energetiky ve vládě prezidenta Viktora Janukovyče). Firma se zabývá těžbou zemního plynu na Ukrajině a obchodováním s plynem. Hunter Biden obdržel tento post, ačkoliv neměl žádné předchozí zkušenosti z tohoto oboru. Za svou činnost dostával Hunter Biden od Burismy přes jinou firmu měsíčně až 50 000 dolarů (podle jiného zdroje až 83 000 dolarů).\n\nKromě toho odletěli otec Joe a syn Hunter Bidenové v prosinci 2013 na palubě vládního letadla Air Force Two na oficiální návštěvu do Číny. Po návratu do Spojených států obdržela Hunterova malá poradenská firma Rosemont Seneca smlouvu v souvislosti s projektem za 1,5 miliardy dolarů od čínské vlády pro čínský investiční fond BHR Partners, pro který Hunter Biden pracoval a který v roce 2013 založil podnikatel Jonathan Li. BHR Partners investoval peníze mj. do čínské technologické společnosti Megvii, která spolupracuje s čínskou vládou za účelem sledování muslimských Ujgurů v západočínské provincii Sin-ťiang. Hunter Biden měl v úmyslu odstoupit v říjnu 2019 ze své funkce v této čínské společnosti, aby nekomplikoval nastávající volební boj svého otce. Kromě toho slíbil, že by v případě zvolení Joea Bidena prezidentem USA již nepracoval pro žádnou zahraniční společnost.\n\nV roce 1969 začal Joe Biden pracovat jako právník ve Wilmingtonu. V roce 1970 byl zvolen do okresní rady v New Castle, kde pracoval do roku 1972.\n\nV roce 1972 uspěl ve volbách do Senátu Spojených států ve státě Delaware. Svůj mandát nastoupil 3. ledna 1973; stal se pátým nejmladším senátorem v celé historii USA. Poté porazil své republikánské vyzyvatele ve všech dalších volbách v letech 1978 (James H. Baxter, Jr.), 1984 (John M. Burris), 1990 (M. Jane Brady), 1996 a 2002 (Raymond J. Clatworthy) a 2008 (Christine O'Donnellová).\n\nK roku 2009 byl šestým nejdéle sloužícím senátorem v Kongresu USA. Členem Senátu byl šest volebních období, nepřetržitě od ledna 1973 do 15. ledna 2009, kdy na funkci rezignoval jako zvolený viceprezident USA. Byl také předsedou vlivného senátního Výboru pro zahraniční vztahy (\"Foreign Relations Committee\") a Výboru pro soudnictví (\"Judiciary Committee\"). Delawareská guvernérka Ruth Ann Minnerová na uprázdněné místo jmenovala dlouholetého člena senátu tohoto státu Teda Kaufmana. V doplňovacích senátních volbách v listopadu 2010 byl pak novým senátorem zvolen demokrat Chris Coons.\n\nV roce 1988 neúspěšně usiloval o prezidentskou kandidaturu za Demokratickou stranu. V roce 2008 svou prezidentskou kandidaturu stáhl 3. ledna po primárkách v státě Iowa. Dne 23. srpna 2008 oznámil prezidentský kandidát Barack Obama, že za kandidáta na místo viceprezidenta USA za demokraty si vybral Joe Bidena, který mj. v Senátu zastával post předsedy Výboru pro zahraniční záležitosti.\n\nVečer 2. října 2008 absolvoval Biden jedinou televizní diskusi s viceprezidentskou protikandidátkou Sarah Palinovou. Diskuse byla klidná, ale nepřesvědčivá. Podle výsledků průzkumů veřejného mínění zadaných americkými televizemi CNN a CBS, provedených po duelu, byl Biden prohlášen vítězem debaty. Zároveň ale podle velké většiny diváků si Palinová vedla lépe, než očekávali.\n\nDne 4. listopadu 2008 zvítězil Biden na demokratické kandidátce společně s Barackem Obamou v prezidentských volbách a byl zvolen viceprezidentem USA.\n\n3. ledna 2009 složil Biden opět senátorský slib do rukou viceprezidenta Cheneyho a mandátu se vzdal 15. ledna. Následně guvernér státu Delaware jmenoval jeho nástupce Teda Kaufmana, který zaujal místo v Senátu USA na další dva roky, než v roce 2010 došlo k předčasným senátním volbám na uvolněný post.\n\nViceprezidentem USA se stal po složení slavnostního slibu v poledne 20. ledna 2009 krátce před slibem prezidenta Obamy. Biden se stal prvním politikem státu Delaware ve funkci viceprezidenta USA a také prvním římským katolíkem v tomto úřadu.\n\nBěhem kampaně před volbou prezidenta USA 2020 se Biden dopustil mnoha slovních přešlapů. Americký prezident Donald Trump o něm prohlásil: \"Opravdu někdo věří, že je mentálně fit na to, aby byl prezidentem?\" Sám Biden připustil, že je „stroj na přežblepty“. Biden však patří mezi nadějné uchazeče o kandidáta vybraného z předvoleb Demokratické strany.\n\nJoe Biden je znám jako dlouholetý kritik programu Národní raketové obrany, neboť podle něj odvádí pozornost a prostředky od mnohem reálnějších hrozeb. Nestavěl se proti výzkumu protiraketových systémů, ale v červnu 2002 odsoudil prezidenta George W. Bushe za jednostranné vypovězení smlouvy s Ruskem o omezení systémů protiraketové obrany (smlouva ABM). Podle Bidena šlo o krok, který podkopal snahy USA o omezení šíření jaderných zbraní. \n\nObamova administrativa, ve které Biden sloužil jako viceprezident, pokračovala v budování protiraketové obrany v Rumunsku a Polsku navzdory ostrým protestům ze strany Ruska, které americkou protiraketovou obranu v Evropě označilo za porušení Smlouvy o likvidaci raket středního a krátkého doletu z roku 1987, protože systém by mohl být využit i k odpálení jaderných střel.\n\nJoe Biden prohlašuje, že v souladu s výsledkem procesu Roe vs. Wade by stát měl zaujímat neutrální stanovisko k interrupcím – neměl by je zakazovat, ale ani financovat z federálních zdrojů. Podpořil však \"Zákon o zákazu částečného porodu\", týkající se kontroverzní interrupční metody IDX.\n\nV roce 1994 se Biden významně podílel na prosazení \"Zákona o potlačování násilných trestných činů a o vymáhání zákona\", který například omezil dostupnost některých poloautomatických střelných zbraní a definoval šedesát nových trestných činů, za něž je možno pachatele odsoudit k trestu smrti.\n\nV roce 1996 podpořil \"Zákon na obranu manželství\", který deklaruje, že žádný z členských států federace není povinen považovat partnerství dvou osob stejného pohlaví za manželství, i kdyby toto partnerství bylo za manželství považováno v nějakém jiném členském státě. Federální vláda dokonce takové partnerství za manželství považovat nesmí.\n\nJoe Biden podporuje federální financování výzkumu embryonálních kmenových buněk. V roce 1998 hlasoval proti zákazu klonování lidí.\n\nNesouhlasí s trestem smrti za homosexualitu, který se od dubna 2019 po zavedení islámského práva šaría uplatňuje v Sultanátu Brunej, a prohlásil, že kamenovat lidi za homosexualitu nebo nevěru je otřesné a nemorální.\n\nBěhem prezidentské televizní debaty 27. června 2019 senátorka Kamala Harrisová vyčetla Bidenovi, že v minulosti spolupracoval s předními segregacionistickými politiky a byl proti rozvážení černošských dětí autobusy (tzv. desegregation busing) do veřejných škol s převahou bílých dětí v rámci politiky desegregace škol nařízené v 70. letech Nejvyšším soudem, který stanovil, že federální vláda může zavést povinnou školní autobusovou dopravu, aby byla zajištěna rasová rovnováha na amerických školách. Biden se hájil tím, že podporoval desegregaci škol prováděnou na místní úrovni, ale byl proti prosazování této politiky federální vládou.\n\nBiden podporuje pozitivní diskriminaci (tzv. \"affirmative action\"), ze které benefitují historicky znevýhodněné etnické a rasové menšiny (zvláště Afroameričané a Hispánci).\n\nV roce 1999 podpořil nálety NATO na Srbsko. Jako předseda zahraničního výboru amerického Senátu prohlásil 10. října 2002, že Irák vlastní zbraně hromadného ničení. V říjnu 2002 Biden hlasoval pro válku v Iráku. V roce 2011 podpořil vojenskou intervenci NATO v Libyi. Co se týče občanské války v Sýrii, obhajoval Biden vyzbrojování protivládních povstalců. \n\nV říjnu 2014 obvinil Turecko, Saúdskou Arábii a Spojené arabské emiráty, že v boji proti syrské vládě podporovaly teroristické organizace An-Nusrá a Al-Káida i další džihádistické radikály proudící do Sýrie z celého světa. Turecký prezident Recep Tayyip Erdoğan požadoval od Bidena omluvu a prohlásil, že pokud se neomluví, stane se pro něj Biden minulostí. Biden, který označil Erdoğana za svého „starého přítele“, se následně za svá slova o turecké podpoře islamistů Erdoğanovi omluvil. Kurdskou stranu PKK bojující proti Turecku za vytvoření nezávislého kurdského státu označil Biden za „teroristickou organizaci“.\n\nBidenův syn Hunter byl krátce po Euromajdanu na Ukrajině v roce 2014 přijat jako člen představenstva ukrajinské plynařské firmy Burisma Holdings. Firma byla na Ukrajině vyšetřována pro podezření z korupce a tehdejší ukrajinský generální prokurátor, který Burismu vyšetřoval, byl po nátlaku viceprezidenta Bidena na vládu prezidenta Petra Porošenka odvolán ze své funkce. Vyšetřování bylo poté zastaveno, ale Biden tvrdí, že jeho nátlak na odvolání prokurátora s vyšetřováním Burismy nijak nesouvisel.\n\nBiden má dlouhodobý problém, že se nevhodně dotýká cizích žen a dětí, vysloužil si proto přezdívku 'Creepy Joe'. Některé postižené ženy si na jeho chování stěžovaly. Šéfka Sněmovny reprezentantů Nancy Pelosiová prohlásila, že Biden by měl pochopit, že „osobní prostor je důležitý“.\n\n\n\n"}
{"id": "348679", "url": "https://cs.wikipedia.org/wiki?curid=348679", "title": "Glaukos", "text": "Glaukos\n\nGlaukos (nebo také Glaucus) je v řecké mytologii mořský bůh. Několik dalších legendárních i historických postav bylo nositeli tohoto jména.\n\nGlaukos je dobrácký mořský bůh, syn boha Poseidóna. Původně byl prý smrtelným námořníkem, který objevil bylinu, která navracela rybám život. Ochutnal ji také a získal tím nesmrtelnost, ale jejím působením mu místo rukou narostly ploutve a místo nohou rybí ocas a musel zůstat v moři. Měl dar věštění a pomáhal rybářům najít bohatá loviště. Někdy se tvrdí, že postavil bájnou loď Argó. Argonautům během jejich cesty poskytoval pomoc. Zamiloval se do krásné Skylly, kterou kvůli tomu žárlivá čarodějnice Kirké uvrhla do neštěstí. Toto se o něm lze dočíst v různých kapitolách Ovidiových Proměn.\n\n\nZmiňuje jej Herodotos ve svých Dějinách. Lýdský král Alyattés prý daroval delfské věštírně veliký letovaný džbán, dílo Glauka z Chiu, který vynalezl letování železa. \n\n"}
{"id": "348680", "url": "https://cs.wikipedia.org/wiki?curid=348680", "title": "Motorová jednotka DRG 877", "text": "Motorová jednotka DRG 877\n\nMotorová jednotka DRG řady 877 (později VT 04.0 DB) se stala prototypem předválečných vysokorychlostních motorových jednotek DRG. Byla vyrobena v jediném kuse v roce 1932, zároveň se jednalo o první německou aerodynamicky tvarovanou jednotku nasazenou do pravidelného provozu. Od roku 1933 jezdila na spojích mezi městy Berlín a Hamburk známých pod názvem Létající Hamburčan (\"Fliegender Hamburger\"). Tehdy se jednalo o nejrychlejší spoj na světě.\n\nV únoru 1932 objednaly Německé říšské dráhy (DRG) u firmy Waggon- und Maschinenbau AG Görlitz (WUMAG) dvoudílnou motorovou jednotku s řadovým označením 877a/b. Jednotka byla dokončena koncem roku 1932 a v únoru 1933 převzata DRG. Na její výrobě se dále podílely firmy Maybach ve Friedrichshafenu, Siemens - Schuckert a AEG.\nPři zkušební jízdě 19. prosince 1932 z Berlína (Lehrter Bahnhof) do Hamburku (hlavní nádraží) ustanovila nový rychlostní rekord - vzdálenost 286 km překonala v čase 142 minut. Na jednotce se uplatnila řada technických novinek. Aerodynamika jednotky byla zkoumána v aerodynamickém tunelu v továrně na vzducholodě ve Friedrichshafenu, jednalo se o vozidlo lehké stavby a k pohonu sloužil dieselelektrický přenos výkonu. Krajní běžné podvozky nesly každý soustrojí složené z dvanáctiválcového naftového motoru Maybach G05 a stejnosměrného generátoru. Prostřední Jakobsův podvozek byl opatřen dvěma stejnosměrnými tlapovými motory. Výkon 2x420 PS (2x302 kW) umožňoval jednotce provoz s maximální rychlostí 160 km/h. Obě poloviny byly schopné samostatného provozu (z hlediska agregátů a řízení). Jednotka byla schopna s jedním funkčním motorem dosáhnout na rovině rychlost 120 km/h. Motor způsoboval zpočátku problémy, částečně kvůli příliš tuhému uložení v podvozku, částečně kvůli poddimenzovanému uložení klikového hřídele. Tyto problémy byly odstraněny vývojem typu G06, který je ve své poslední verzi GT06 dodnes v provozu na některých lokomotivách DB - např. V 60. Tyto zkušenosti využil i Franz Kruckenberg (konstruktér kolejového zeppelina), který umístil motory své jednotky SVT 137 155 do skříně vozidla.\n\nJednotka byla vybavena tlakovou brzdou Knorr. Nekovové brzdové špalky působily na brzdové bubny umístěné na hvězdicích kol. Kromě této brzdy bylo vozidlo vybaveno ještě elektromagnetickou kolejnicovou brzdou. Brzdná dráha z rychlosti 160 km/h činila 800 metrů, proto bylo nutno zvětšit zábrzdné vzdálenosti ze 700 na 1200 m. Dále byla jednotka vybavena zařízením mrtvého muže.\n\nSouprava nabízela 98 míst k sezení ve dvou velkoprostorových oddílech tehdejší 2. třídy (jeden kuřácký) a čtyři místa v bufetu. Jako symbol výjimečnosti nesla fialovo-krémový nátěr tehdejších luxusních vlaků.\n\nJednotka neměla standardní spřahovací a narážecí ústrojí. Pro případ potřeby tažení jiným vozidlem měla ve výbavě tažnou tyč. Čelo chránily před poškozením jiným vozidlem narážky opatřené gumovým obložením.\n\nDRG 877 se stala prototypem pro ostatní vysokorychlostní jednotky typů Hamburg, Leipzig, Köln a Berlin označených souhrnně řadou SVT 137. Úspěchy, které provázely nasazení této jednotky, vedly v roce 1935 lokomotivku Henschel ke konkurenční nabídce rychlého aerodynamického luxusního vlaku taženého parní lokomotivou. Tento vlak byl postaven a provozován pod označením Henschel-Wegmann-Zug.\n\nOd 15. května 1933 jezdila jednotka v pravidelném provozu mezi stanicemi Berlin Lehrter Bahnhof a Hamburg Hauptbahnhof. Vzdálenost 286 km překonávala za 138 minut, v čase, který byl znovu dosažen až o 64 let později v roce 1997 vlakem ICE. V čase 2. světové války byla jednotka odstavena. Od roku 1945 sloužila pro dopravu francouzské okupační správě a v roce 1949 byla vrácena DB, které ji provozovaly až do roku 1957. Jedna polovina jednotky se zachovala v Dopravním muzeu v Norimberku.\n\n"}
{"id": "348681", "url": "https://cs.wikipedia.org/wiki?curid=348681", "title": "Trichomonády", "text": "Trichomonády\n\nTrichomonády (Trichomonadida) je řád jednojaderných bičíkatých prvoků z říše Excavata, kmene Parabasalia (někdy však je řazen do kmene Metamonada). Jedná se o komenzály v trávicí soustavě obratlovců i bezobratlých, někdy však parazitují. Ze systematického hlediska je tento řád pravděpodobně parafyletický.\n\nMají maximálně pět bičíků předních a jeden zadní, k tomu navíc undulující membránu a tzv. kosta.\n\nMezi význačné parazitické trichomonády patří \"Trichomonas\" (př. \"Trichomonas vaginalis\"), \"Tritrichomonas\", \"Histomonas\" či \"Dientamoeba\". Mezi komenzály patří např. mnohobičíkaté brvitky (Hypermastigina), žijící v symbióze ve střevech termitů a švábů (např. \"Trichonympha\" či \"Pentatrichomonas\").\n"}
{"id": "348690", "url": "https://cs.wikipedia.org/wiki?curid=348690", "title": "629–620 př. n. l.", "text": "629–620 př. n. l.\n\nStoletí: 8. století př. n. l. – 7. století př. n. l. – 6. století př. n. l.\n\nRoky: 639 – 630 – 629 – 620 př. n. l. – 619 – 610 609 – 600 \n\n\n\n"}
{"id": "348692", "url": "https://cs.wikipedia.org/wiki?curid=348692", "title": "Groenlo", "text": "Groenlo\n\nGroenlo (\"Grol\", \"Grolle\") je město v nizozemské provincii Gelderland. Má kolem 10 062 obyvatel (2007). Město je známé především díky pivovaru Grolsch, který se zde nalézá od roku 1615.\nGroenlo je město pod magistrátním úřadem Oost Gelre na jihovýchodě Nizozemí nedaleko německých hranic v regionu provincie Gelderland zvaném Achterhoek. Groenlo je magistrátním městem od 1. ledna 2005, kdy se sloučilo s Lichtenvoorde. Od 19. května má Groenlo oficiální název Oost Gelre. K lednu 2006 při „sčítání lidu“ byla populace 10 067 obyvatel. Město je historicky známé pod názvem Grolle nebo Grol.\n\nDnes je město zejména známé místním pivovarem Grolsch, které se zde vaří již od roku 1615, ale v roce 2004 byla výroba přemístěna do blízkého Boekelo. Grolsch produkuje mnoho speciálních druhů piv (sezonních, výročních) pivo je exportováno do celého světa.\n\nMilitantní historie je méně známa, ale v posledních letech (2005, 2008, 2010, 2012) město uspořádalo velkolepý historický festival „Slag om Grolle“ na památku uhájení města před Španělskou armádou roku 1627, kdy město obýval princ Henry.\n\nGroenlo vzniklo na počátku 7.století, městská práva obdrželo 2. prosince 1277.\nNázev je odvozen od zeleného dřeva, které všude kolem v sousedství roste (groel =zelený, lo =les). Lesy fungovaly jako ochrana města, proto zelené stromy = Groenlo\n\n"}
{"id": "348693", "url": "https://cs.wikipedia.org/wiki?curid=348693", "title": "520 př. n. l.", "text": "520 př. n. l.\n\nStoletí: 6. století př. n. l. – 5. století př. n. l. – 4. století př. n. l.\n\nRoky: 525 524 523 522 521 – 520 př. n. l. – 518 517 516 515 514\n\n\nPerská říše:\n"}
{"id": "348696", "url": "https://cs.wikipedia.org/wiki?curid=348696", "title": "Nálada", "text": "Nálada\n\nNálada je emocionální stav, který v průběhu určitého času provází prožívání a lidskou činnost. Na rozdíl od základních emocí nemusejí mít jednotlivé nálady jasný předmět, nebývají přesně zacílené, nýbrž vyplývají z povahy člověka a z určitého sledu zážitků. Někdy ani sám jedinec přesně neví, proč má určitou náladu.\n\nZ biochemického hlediska je nálada ovlivňována především dvěma neurotransmitery: noradrenalinem a serotoninem. Přechod z jedné nálady do druhé je zpravidla pozvolný a plynulý; při určitých duševních poruchách (např. maniodepresivní psychóza) dochází k náhlým změnám nálady.\n\nSklon k určité náladě provází člověka víceméně po celý život.\nSlovo se často používá i v přeneseném významu - viz známé sousloví „blbá nálada“, jež popisuje apatický stav společnosti smířené s danou politickou realitou.\n\n"}
{"id": "348699", "url": "https://cs.wikipedia.org/wiki?curid=348699", "title": "Vladimír Hrabánek", "text": "Vladimír Hrabánek\n\nVladimír Hrabánek (22. ledna 1938 Praha – 21. srpna 2008 Praha) byl český herec.\n\nPůsobil 49 sezon jako inspicient, herec a intendant v Divadle Semafor.\n\nŠirší veřejnosti je znám zejména z epizodních rolí v českých filmech ze 60. až 80. let 20. století:\n\n"}
{"id": "348702", "url": "https://cs.wikipedia.org/wiki?curid=348702", "title": "Kulturní památky v Praze", "text": "Kulturní památky v Praze\n\nNíže se nachází \"výběrový seznam\" kulturních památek na území Prahy. O přírodních památkách pojednává článek Seznam chráněných území Prahy. Systematický „seznam seznamů“ všech památek po jednotlivých čtvrtích je v článku Seznam kulturních památek v Praze.\n\nTučně \"zvýrazněné objekty jsou národními kulturními památkami.\"\n\n\n\n\n\n\n\n\n\n\n\n"}
{"id": "348707", "url": "https://cs.wikipedia.org/wiki?curid=348707", "title": "Giacomo della Porta", "text": "Giacomo della Porta\n\nGiacomo della Porta (kolem 1532 Porlezza, Lombardie – 1602 tamtéž) byl italský architekt a sochař, který pracoval převážně v Římě.\n\nByl žákem a spolupracovníkem Michelangela a Giacoma Barozziho da Vignola. Po roce 1563 realizoval Michelangelovy plány na přestavbu Kapitolu. Roku 1573 pokračoval po smrti Giacoma da Vignola s výstavbou kostela Il Gesù; fasádu vybudoval dle vlastních plánů. Roku 1573 se stal hlavním architektem svatopetrské baziliky, jejíž kupoli spolu s Fontanou dokončili v letech 1588–1590 a zvýšili oproti Michelangelovým návrhům ještě o čtyři metry.\n"}
{"id": "348709", "url": "https://cs.wikipedia.org/wiki?curid=348709", "title": "Patice", "text": "Patice\n\nPatice je specializovaná elektrotechnická součástka, která slouží k mechanickému upevnění a elektrickému propojení jiných elektrotechnických součástek, přístrojů a dílů do složitějšího elektrického zařízení. Spojení využívající patici je rozebíratelné bez nástrojů. Používá se tam, kde se očekává opakovaná montáž a demontáž laiky bez elektrotechnické kvalifikace. Nejde ale o kabelové propojení. Pokud je alespoň jeden ze spojovaných dílů součástí kabelu, mluvíme o konektoru, nebo o zásuvkovém spojení. U počítačových komponent a relé je patice namontovaná na DPS, rámu nebo šasi. Protikusem je přímo integrovaný obvod nebo paticové relé. Příkladem je patice procesoru. U světelných zdrojů a elektronek se výraz patice používá pro tu část výrobku, která nese vývody. Protikus namontovaný do elektrického zařízení se označuje jako objímka. Příkladem je žárovka s Edisonovým závitem zašroubovaná do objímky.\n\n\nSufitka je konstrukce patic pro žárovky, doutnavky a pojistky. Je válcového tvaru s kontakty symetricky umístěnými na obou koncích. Samotná skleněná baňka je válcová trubička, na koncích zúžená. Na zúžené konce jsou jako kontakty nasazeny kovové čepičky. Ty u sufitky nahrazují patici. Nemá klasickou objímku, místo se sufitka zasouvá do dvou pružných vidliček, které fungují jako mechanický držák i elektrický kontakt. Každá vidlička tedy drží svůj kontakt a potažmo i celou součástku i jen sama o sobě, i bez přispění druhé: Součástka se tedy zacvakává nadvakrát, do každé vidličky jednou.\n\nJiná možnost konstrukce sufitek je do kroužků na pružinkách. Sama sufitka pak má kontakty kuželové a je mezi kroužky svírána trvalým tlakem v ose. Pro vyjmutí se součástka uchopí, jí se zatlačí na jednu z pružinek a druhým koncem se vyhne mimo protilehlý uvolněný kontakt. Podobně jsou konstruována pouzdra na tužkové monočlánky AA, sufitky však mají hroty kontaktů z obou stran: Na orientaci nezáleží.\n\nBěžně se sufitka užívala v motorových vozidlech v obrysových světlech, osvětlení SPZ (dnes registrační značka) i ve vnitřním osvětlení. Tvar sufitky umožňoval konstruovat velmi plochá svítidla. Stejný tvar měly orientační doutnavky ve starších řadách vypínačů.\n\nNázev odkazuje na umístění: Stropní. Šlo totiž o slabé žárovky pro noční osvětlení, například v autobusech.\n\nV elektronice se patice používají pro součástky, u kterých lze očekávat častější výměnu, a pro součástky, které by se mohly zničit při pájení (obvykle součástky s velkým počtem vývodů). Patice se používaly již v první polovině 20. století pro elektronky, později hlavně pro integrované obvody, případně i tranzistory. V počítačích se osazení paticí často používá, aby se umožnilo pozdější doplnění součástek, které nejsou nezbytně nutné (numerický koprocesor, větší paměť RAM, boot ROM na síťových kartách, apod.). Pravidlem je používání patic pro paměti ROM a pro procesory, aby byla možná změna firmware nebo výměna procesoru za výkonnější typ.\n\nVýraz patice se užívá také pro dvojdílný kryt paty osvětlovacího stožáru. Kryt býval dříve z litiny, v současnosti je z laminátu a má dvířka pro přístup k elektrické výzbroji stožáru. V tomto případě se elektrickou výzbrojí rozumí odbočovací svorkovnice a držák pojistky. Dnes se tyto patice používají už jen u tenkých stožárů parkových svítidel. U uličních stožárů je zhotoven výřez pro přístup ke svorkovnici přímo v tělese stožáru.\n\n\n"}
{"id": "348711", "url": "https://cs.wikipedia.org/wiki?curid=348711", "title": "Přichází Uzumaki Naruto!", "text": "Přichází Uzumaki Naruto!\n\nPřichází Uzumaki Naruto! (anglicky Enter: Naruto Uzumaki!) je 1. dílem první série japonského anime seriálu Naruto, poprvé vysílaný 3. října 2002 v Japonsku (v celkovém pořadí 1. epizoda).\n\nPříběh začíná tím že strašlivý mýtický démon Kyuubi (Devítiocasá liška) útočí na Vesnici ukrytou v Listí (Konoha), ale je poražen Čtvrtým Hokage, který démona zapečetí do malého nemluvněte a pak zemře. Tím dítětem je Naruto Uzumaki, který nemá rodiče a je proto sirotkem. Jelikož nemá rodiče je osamělý a vyvádí různé lumpárny. Ostatní obyvatelé vesnice v něm však vidí monstrum, které zaútočilo na jejich vesnici a odstrkují ho. Proto se chce Naruto stát Hokage (nejsilnější ninja ve vesnici) aby ho lidé respektovali.\n\nNaruto pomaluje kamenné tváře dřívějších Hokagů, ale je chycen svým učitelem na akademii, který je představen jako Iruka Umino a je Čúnin (střední třída ninji). Za to, že Naruto utekl, si všichni ve třídě zopakují Henge no Jutsu (Technika přeměny), ale Naruto ukáže svoji techniku Oiroke no Jutsu (Sexy technika). Po vyučování Naruto pod dohledem Iruky umývá tváře Hokagů, které pokreslil. Iruka později pozve Naruta na Ramen a tam si povídají.\n\nDruhý den je maturitní zkouška, která určuje, kdo se stane Geninem (nižší třída ninji). Test je z Bunshin no Jutsu (technika klonování), která Narutovi vůbec nejde a u zkoušky propadne i přesto, že se za něj přimluví jeden ze zkoušejících Mizuki, protože Iruka ho nechce nechat postoupit. Mizuki si později promluví s Narutem a zmanipuluje ho, aby ukradl zakázaný Svitek Pečetí, který obsahuje obrovskou sílu. Je proto vyhlášen poplach a všichni Čúnini se ho vydají hledat. Naruta nakonec objeví Iruka, který zjišťuje, že za vše může Mizuki a že místo, kde se setkal s Narutem, je past. Mizuki zraní Iruku kunaii (házecí nože) a Mizuki také prozradí Narutovi, že je v něm Kyuubi. Když chce Mizuki Naruta zabít, tak mu do rány vběhne Iruka a schytá to místo něj. Naruto se dá ze strachu na útěk. Po honičce v lese skončí Iruka poražen a Mizuki se ho chystá zabít, ale Naruto použije Kage Bunshin no Jutsu (stínové klony) a snadno ho porazí.\n\nZraněný Iruka je za vše Narutovi vděčný a jako překvapení dostane Naruto ochrannou čelenku se znakem Listové vesnice a stává se z něj Genin.\n\nKyuubi – Devítiocasý démon,\nČtvrtý Hokage – Čtvrtý Hokage v Listové vesnici,\nGamabunta – Šéf všech ropuch,\nTřetí Hokage – Třetí Hokage v Listové vesnici,\nNaruto Uzumaki – Hlavní postava celého příběhu,\nIruka Umino – Narutův učitel,\nShino Aburame – Krotitel brouků z Klanu Aburame,\nChouji Akimichi – Tlustý ninja z Klanu Akimichi,\nHinata Hyuuga – Kunoichi z Klanu Hyuuuga,\nShikamaru Nara – Stínový bojovník z Klanu Nara,\nSasuke Uchiha – Narutův rival z Klanu Uchiha,\nKiba Inuzuka – Zvířecí ninja z Klanu Inuzuka,\nSakura Haruno – Narutova týmová partnerka,\nIno Yamanaka – Sakuřina rivalka z Klanu Yamanaka,\nMizuki – Irukův přítel, později zrádce.\n\nHenge no Jutsu – Technika proměny,\nOiroke no Jutsu – Sváděcí (sexy) technika,\nBunshin no Jutsu – Technika klonování,\nKage Bunshin no Jutsu – Technika stínových klonů.\n\nHokage,\nGenin,\nČúnin,\nKunoiči,\nRamen,\nKlan Aburame,\nKlan Akimiči,\nKlan Hjúga,\nKlan Nara,\nKlan Učiha,\nKlan Inuzuka,\nKlan Jamanaka.\n"}
{"id": "348712", "url": "https://cs.wikipedia.org/wiki?curid=348712", "title": "Fear of the Dark (píseň)", "text": "Fear of the Dark (píseň)\n\n„Fear of the Dark“ je skladba britské heavymetalové legendy Iron Maiden ze stejnojmenného alba.\n\nJe považována za jednu z jejich nejlepších a jednu z nejlepších skladeb 90. let vůbec. Píseň je hrávána na každém koncertu skupiny od roku 1992.\n\nJejím autorem je Steve Harris, který ma na svědomí i většinu jiných textů Iron Maiden. Skladba byla několikrát braná jako inspirace i pro jiné hudební skupiny.\n\nNejznámější cover verze pochází od skupiny Graveworm. Upravená skladba byla přidaná na album Scourge of Malice. V porovnaní s půovdní skladbou jsou přidány housle a hlas ve stylu melodického black metalu.\n\nVelice originální cover verzi tohoto hitu nazpívala v roce 2008 také německá skupina Van Canto. Tato skupina je složena z pěti vokalistů a jednoho bubeníka.\n\n\n"}
{"id": "348714", "url": "https://cs.wikipedia.org/wiki?curid=348714", "title": "Avram Herško", "text": "Avram Herško\n\nAvram Herško (hebrejsky:אברהם הרשקו; narozen 31. prosince 1937, Karcag, Maďarsko), rodným jménem Herskó Ferenc je izraelský biolog maďarského původu a nositel Nobelovy ceny za chemii.\n\nHerško se narodil roku 1937 v maďarském městě Karcag. Pět let po druhé světové válce jeho rodina provedla aliju do Izraele. V roce 1969 absolvoval na Hebrejské univerzitě v Jeruzalémě v oboru medicíny a poté dokončil postgraduální studia na Kalifornské univerzitě v San Franciscu u doktora Gordona Tomkinse. V letech 1965–1967 působil jako lékař v izraelské armádě. Působí jako akademik na Technionu v Haifě.\n\nV roce 2004 získal Nobelovu cenu za chemii za objev proteolýzy zprostředkované ubikvitínem. Proteolýza zprostředkovaná ubikvitínem má hlavní roli při udržování homeostázy buněk a má se za to, že má vliv na průběh některých procesů chorob, jako:\n\n\n\n"}
{"id": "348715", "url": "https://cs.wikipedia.org/wiki?curid=348715", "title": "Holki", "text": "Holki\n\nHolki je česká hudební skupina, založená v roce 1999 konkurzem uspořádaným Petrem Fiderem. Skupina vystupovala od roku 1999 do roku 2003. V roce 2003 Holki ukončily smlouvu se společností EMI, Klára Kolomazníková se rozhodla nepokračovat a dále pokračovala skupina jen ve třech členkách.\n\nV roce 2008 se však skupina vrací na hudební scénu. Od té doby jezdí po městech dělat koncerty. Vystupují pouze ve třech, bez Kláry Kolomazníkové, která se rozhodla, že se už k projektu Holki nechce vracet, protože ji dostatečně zaměstnává její vlastní kariéra.\n\n\n"}
{"id": "348720", "url": "https://cs.wikipedia.org/wiki?curid=348720", "title": "Sportoviště", "text": "Sportoviště\n\nSportoviště je obecné pojmenování pro nějaký specializovaný prostor (konkrétní místo) nebo pro specializované jednoúčelové stavebně-technické zařízení, které je trvale (nebo i přechodně pouze pro jednu sportovní akci) určeno pro sportování a tělovýchovnou činnost. V praxi se obvykle jedná o stadion, hřiště, tělocvičnu, sportovní halu, sportovní areál, závodní dráhu, plavecký bazén, veslařský kanál, skokanský můstek, sjezdovou trať, běžeckou trať, automobilový okruh atd. apod.\n\nK většině sportovišť náleží i tribuny pro diváky. V současnosti slouží mnohá velká sportoviště i jako místa pro pořádání kulturních akcí.\n\nNejstarší sportoviště pochází z časů řecké antiky, jako například stadion v Olympii, kde se od roku 776 př. n. l do roku 393 n. l. každé čtyři roky konaly olympijské hry.\n\nStarověkými sportovišti byly Circus Maximus a Koloseum v Římě.\n\n"}
{"id": "348721", "url": "https://cs.wikipedia.org/wiki?curid=348721", "title": "Letiště Letňany (národní přírodní památka)", "text": "Letiště Letňany (národní přírodní památka)\n\nNárodní přírodní památka Letiště Letňany byla ustavena k 1. červnu 2005 vyhláškou Ministerstva životního prostředí ČR č. 184/2005 Sb. o vyhlášení Letiště Letňany a stanovení jejích bližších ochranných podmínek. Předmětem ochrany je biotop a populace kriticky ohroženého druhu sysla obecného na travnaté ploše letiště Praha Letňany a v jeho okolí. Rozloha NPP činí 50,98 ha, ochranné pásmo 18,32 ha. Nadmořská výška je v rozmezí 270 až 279 m n. m. NPP je součástí evropsky významné lokality (EVL) Praha - Letňany. Území NPP je pod dohledem AOPK ČR, regionálního pracoviště Správa CHKO Český kras. Od roku 2007 jsou pozemky EVL Praha - Letňany ve vlastnictví soukromé společnosti. Počátkem roku 2010 bylo celé území oploceno a není nadále přístupné veřejnosti.\n\nLetiště je chráněno především díky populaci sysla obecného. V letech 2005–2010 byl jeho stav populace v Letňanech odhadován na 500 až 600 jedinců. Lokalita tak patřila k jedněm z nejpočetnějších v ČR. Ze zprávy \"Vyhodnocení realizačního projektu záchranného programu sysla obecného (\"Spermophilus citellus\") v ČR pro rok 2015\" však vyplývá, že po roce 2012 došlo k výraznému snížení početnosti kolonie. V roce 2017 byl pozorován pouze jeden exemplář sysla. S ohledem na intenzitu sledování lokality je pravděpodobný výskyt pouze jednoho až dvou jedinců. Maximální odhad 5 syslů je třeba brát jako vyjádření určité míry nejistoty spojené především s velkou rozlohou letiště. Stav populace sysla obecného v NPP Letiště Letňany je kritický a populace se blíží zániku.\n\nJihozápadní část území NPP, která je nedaleko stanice metra Letňany, je stále častěji využívána pro konání kulturních a sportovních akcí nebo pro parkování vozidel při výstavách v přilehlém areálu PVA Expo Praha. Pro tyto účely je nutné vydávat výjimky ze zákona č.114/1992 Sb., o ochraně přírody a krajiny. \n\n"}
{"id": "348727", "url": "https://cs.wikipedia.org/wiki?curid=348727", "title": "Abelovo kritérium stejnoměrné konvergence", "text": "Abelovo kritérium stejnoměrné konvergence\n\nAbelovo kritérium se používá v matematické analýze k ověřování konvergence nekonečných posloupností. Je pojmenováno po Nielsi Abelovi\n\nJe-li formula_1 posloupnost funkcí, pro kterou platí\n\n1. formula_2 lze zapsat jako formula_3,\n\n2. formula_4 je konvergentní,\n\n3. formula_5 je monotónně klesající posloupnost (tj. formula_6 pro všechna přirozená \"n\") a\n\n4. formula_5 je omezená pro daný interval \"[a, b]\" (tedy formula_8,\n\npotom pro všechna \"x\" z intervalu \"[a, b]\" konverguje řada formula_9 stejnoměrně.\n\n\n"}
{"id": "348732", "url": "https://cs.wikipedia.org/wiki?curid=348732", "title": "Partitura", "text": "Partitura\n\nPartitura je notový záznam několika hlasů ve snadno čitelném uspořádání.\n\nV partituře jsou všechny tóny, které mají znít současně, umístěny přesně nad sebou. Pro přehlednost a snazší orientaci slouží taktové čáry. Poprvé se objevují v 16. století, byly umístěny náhodně a sloužily pouze pro orientaci. Od 17. století zčásti vyjadřují i metrum, protože doba po taktové čáře má metrický přízvuk (je přízvučná, \"těžká\"). Pro orientaci dirigenta a hudebníků bývají takty číslované.\n\nPro pořadí hlasů v partituře existovalo mnoho variant. Zpravidla jsou hlasy řazeny podle nástrojových skupin (dřeva, žestě, bicí nástroje, smyčce). Zhruba od začátku 19. století se ustálilo následující uspořádání (od shora dolů, v závorce uvedeny užívané zkratky):\n\n\nVe starší hudbě, zejména v chrámových skladbách, bývají pěvecké hlasy umístěny mezi smyčce a basso continuo.\n\nPro praktické účely se kromě velké partitury používá tzv. particello, ve kterém jsou hlasy uspořádány do menšího počtu systémů, zpravidla podle nástrojových skupin. Ke studiu jsou také vydávány kapesní partitury tištěné zhruba ve formátu A5.\n\nKonečně je často používán klavírní výtah, ve kterém jsou všechny hlasy partitury shrnuty do dvou linek, jako u not pro klavír. Ve své době byly amatérskými hudebníky velmi oblíbené klavírní výtahy orchestrálních skladeb (zejména v úpravě pro čtyři ruce). Dnes se klavírní výtah používá hlavně při studiu vokálních skladeb (oper, mší, oratorií apod.)\n\nHudební vývoj ve dvacátém století si vyžádal i nové typy zápisu, které jsou schopny zachytit netradiční nástroje, zvuky a techniky. Jejich tvar a použití je dáno individualitou skladatele i jeho díla.\n\n\n"}
{"id": "348733", "url": "https://cs.wikipedia.org/wiki?curid=348733", "title": "František Kvapil (básník)", "text": "František Kvapil (básník)\n\nFrantišek Kvapil (15. února 1855 Žhery u Českého Brodu – 19. října 1925 Praha) byl český úředník, básník a překladatel, především z tehdejší moderní polské literatury.\n\nStudoval filosofii na filozofické fakultě Karlovy univerzity v Praze, ale studia nedokončil a později se vzdělával v Paříži. Již za svých studentských let se intenzivně věnoval překládání z polštiny, například povídek a básní Józsefa Ignáce Kraszewského nebo divadelních her a tvorbě vlastní poezie. Roku 1880 se oženil s Boženou Justovou. V letech 1880–1883 pracoval jako profesor na gymnáziích a učitelských školách. Roku 1895 nastoupil jako tajemník Českého zemského muzea, po svém penzionování se věnoval výhradně literární a překladatelské činnosti. Publikoval také řadu časopiseckých článků o slovanských literaturách. Osobně se přátelil s malířem Mikolášem Alšem. \nJeho nejvýznamnějším dílem je mimo překlady z polštiny (zejména Kraszewski, Asnyk, rozsáhlá antologie \"Polská moderní poesie\") a podrobné studie o slovanských literaturách cyklus epických básní \"Zpěvy knížecí\", v níž přepracovává v parnasistním stylu, napodobujícím především Victora Huga, ruské byliny. Dalším významným dílem je lyrická sbírka \"Zaváté stopy\", vydal i několik dalších lyrických sbírek v pozoruhodné bibliofilské grafické úpravě, například \"Květy na sněhu\". Směrově příslušel k parnasismu. V původní poezii byl v mnohém pouhým epigonem Jaroslava Vrchlického, nicméně jako překladatel a literární vědec byl ve své době velmi oceňován. \n\nZ jeho prozaického díla jsou historicky zajímavé memoáry \"Životem k idealu: literární vzpomínky a skizzy\" z roku 1900 a čtivá kniha \"Ženy a milenky slovanských básníků\", vydaná roku 1893, v níž se věnoval múzám ruských, polských a jihoslovanských spisovatelů, například Puškina, Kraszewského, Slowackého, Repnina, Potockého nebo France Prešerena.\n\nJeho pozůstalost je uložena v Podlipanském muzeu v Českém Brodě.\n\n"}
{"id": "348738", "url": "https://cs.wikipedia.org/wiki?curid=348738", "title": "Vít Slíva", "text": "Vít Slíva\n\nVít Slíva (* 11. ledna 1951, Hradec nad Moravicí) je současný český básník.\n\nVystudoval obor čeština-latina na filosofické fakultě brněnské Masarykovy univerzity a mnoho let působil jako učitel (nejdéle na brněnském královopolském gymnáziu), nyní učí na Biskupském gymnáziu v Brně češtinu a latinu. Jeho básnická tvorba je podle autorových vlastních slov ovlivněna obdivem k dílu Vladimíra Holana. Kolem Víta Slívy se v průběhu 80. let zformovalo volné sdružení básníků, které je někdy označováno jako královopolská škola.\n\nSbírka Víta Slívy \"Bubnování na sudy\" obdržela v roce 2003 cenu Magnesia Litera.\n\nJeho otec byl učitelem, v roce 1958 však přihlásil mladého Víta Slívu do hodin náboženství a z tohoto důvodu byl ze školství propuštěn. Pracoval poté jako dělník v ocelárně, slévárně a štěrkovně v Bohumíně. V roce 1968 byl rehabilitován a vrátil se do školství. Matka byla v domácnosti, později pracovala jako pokladní v nádražní restauraci. Mimořádný zájem o hudbu přenášela i na své syny. Bratr Jiljí Slíva (* 1953) se věnuje umělecké fotografii a Libor Slíva (* 1955) píše poezii a aforismy.\n\nAbsolvoval základní a střední školu v Bohumíně, poté v letech 1969–1974 studoval češtinu a latinu na Filozofické fakultě UJEP v Brně (diplomová práce \"O ‚dialektických‘ rozporech v Halasově poezii od jejích počátků do konce 20. let\"). Po absolutoriu nastoupil jako učitel na zvláštní školu v Brně, po náhradní vojenské službě (říjen 1974 – únor 1975) učil v Brně na základních školách (1975) a na gymnáziu (1975–1998). Působil rovněž na Základní škole v Mladecku (okres Opava) a od roku 2004 vyučuje na Biskupském gymnáziu v Brně.\n\nV páté a šesté třídě základní školy vydával ručně psaný časopis \"Slavné obrazy staletí\" a na gymnáziu literárně zaměřené periodikum \"Vytrženo z bloku\". Od konce sedmdesátých let se podílel ve spolupráci s bratry Závodskými na samizdatovém zpracování svých textů: prózy \"Otázky saunismu\" (konec 70. let); \"Breviář\" (1979); \"Snář\" (1985); básnické texty \"Časová znamení\" (1977), \"Telefonní dvojhlasy\" (1977), \"Jabloň zářím rozjímaná\" (1978), \"Triptych trojmocné noci\" (1978), \"Deset dithyrambů\" (1978), \"Jak podzim diktuje\" (1980), \"Noli tangere: zákon\" (1981), \"Trojhlas\" (1981), \"Sora no kokoro\" (1987).\n\nRecenzemi, články, původní básnickou tvorbou přispíval do Brněnského večerníku, Rovnosti, Literárního měsíčníku, ROKu, Modrého květu, Welesu, Hosta, Tvaru, Čmeláka a světa, Literárních novin, Psího vína, Aluze, Obrácené strany měsíce, Protimluvu.\n\nOd tvůrčích počátku je zřejmé, že Slívova básnická poetika vzniká v kontextu básnické tvorby Františka Halase a Vladimíra Holana, v tematice je důraz kladem na tíhu a bolest života a lásky, na nicotu, zmar a smrt, závaznost slova. Krajina jeho básní se odvolává ke konkrétním místům, ale konkrétnost je vertikálou vyzvedávána k otevřeným a nekonečným prostorům, kde se také čas protíná s věčností. Obraznost Slívovy lyriky se opírá o originální metaforiku, o příkré kontrasty a expresivitu jazykového výrazu. Tato uvolněná imaginace je však ukotvena v sevřených, mnohdy až gnómických (mimočasových) strofách.\n\nKrálovopolská škola, nebo též královopolská družina, je významné neformální sdružení mladých básníků, které se v průběhu 80. let zformovalo okolo Víta Slívy v Brně. Mezi její představitele patří především Slívovi bývalí studenti z gymnázia Petr Hrbáč, Norbert Holub, Robert Fajkus a Věra Rosí. V druhé polovině 90. let k ní měli blízko také Vojtěch Kučera a Bogdan Trojak.\n\n\n"}
{"id": "348754", "url": "https://cs.wikipedia.org/wiki?curid=348754", "title": "Viet Minh", "text": "Viet Minh\n\nViệt Minh (plným názvem Việt Nam Ðộc Lập Ðồng Minh Hội) bylo osvobozenecké levicové hnutí na území Vietnamu vedené Ho Či Minem. Jeho cílem byla nezávislost vietnamského území na Francii a Japonsku a vytvoření levicové vlády.\n\nRoku 1941 se drobné vietnamské odbojové organizace spojily a vytvořily Việt Minh. Do té doby bojovaly proti kolonialismu, zejména francouzskému, samostatně. Koncem války dosadili Francouzi na vietnamský trůn císaře Bảo Đạie, který prakticky plnil francouzské nároky. Krátce po svém dosazení byl obětí převratu organizovaného právě Việt Minhem.\n\nViệt Minh pod velením Ho Či Mina stál ve válce proti francouzské koalici. Po vítězství ve válce dosáhl Vietnam nezávislosti. Byl však rozdělen na komunistický sever (Vietnamská demokratická republika) a proamerický jih. Na severu se Việt Minh transformoval na vládu VDR (Ho Či Min) a na jihu na \"Národní frontu osvobození Jižního Vietnamu \" (Nguyễn Hữu Thọ), partyzánskou organizaci, která se snažila o sjednocení země pod komunistickou vládou.\n"}
{"id": "348756", "url": "https://cs.wikipedia.org/wiki?curid=348756", "title": "Vozovna v Krnovské ulici", "text": "Vozovna v Krnovské ulici\n\nVozovna v Krnovské ulici byla původně tramvajová a později trolejbusová vozovna v Opavě.\n\nVozovna původně sloužila opavským tramvajím, jejichž provoz byl zahájen na konci roku 1905. Jelikož se místní tramvajová síť řadila k těm menším, vozovna nebyla během jejich provozu nijak výrazněji přestavována (pouze v roce 1912 byla přistavěna další loď). Na přelomu 40. a 50. let ale bylo rozhodnuto tramvaje zlikvidovat a nahradit je tehdy moderními trolejbusy, které zahájily provoz v roce 1952. Pro jejich deponování byla vyčleněna část tramvajové vozovny. Tramvajová doprava byla v Opavě zrušena roku 1956 a trolejbusy tak zabraly celou vozovnu, která byla zároveň upravena pro jejich provoz.\n\nProtože se ale jednalo o velmi malý objekt bez možnosti rozšíření, první úvahy o stavbě nové vozovny se objevily již v 60. letech, kdy vozový park čítal 19 trolejbusů. Stavba vozovny Kylešovice začala až ve druhé polovině 80. let, v první polovině 90. let ale byla kvůli nedostatku financí zastavena a zakonzervována. O její dostavbě bylo rozhodnuto v roce 2001, kdy malá vozovna v Krnovské ulici již dávno kapacitně (34 deponovaných trolejbusů + další služební vozy) ani technicky nestačila (neexistence myčky vozidel).\n\nUkončení provozu ve vozovně v Krnovské ulici se uskutečnilo na podzim roku 2002, kdy byly všechny trolejbusy přestěhovány do nově otevřené vozovny v Kylešovicích. Objekt v Krnovské ulici byl později prodán soukromé firmě.\n\n"}
{"id": "348757", "url": "https://cs.wikipedia.org/wiki?curid=348757", "title": "Stará Voda (Město Libavá)", "text": "Stará Voda (Město Libavá)\n\nStará Voda (německy \"Altwasser\") je zaniklá vesnice, z níž se dochoval kostel, který spolu s bezprostředním okolím od 1. ledna 2016 patří k obci Město Libavá, do roku 2015 spadal do vojenského újezdu Libavá.\n\nStará Voda byla od nepaměti především německá obec. Zanikla po roce 1946 s odsunem německého obyvatelstva a v roce 1945 byla začleněna do vojenského prostoru Libavá. Zachoval se pouze rozsáhlý poutní kostel svaté Anny a svatého Jakuba Většího, zdevastovaný pobytem nejprve československých a potom i sovětských vojsk. Vnějšek kostela byl po roce 1990 restaurován a v letech 2006–2007 byla obnovena i kaple nad Královskou studánkou, téměř zcela zničená po roce 1950. V této obci také působil a zemřel piaristický pedagog a muzikolog Jan František Hanel.\n\nZaložení obce je datováno kolem roku 1250. První písemný záznam o Staré vodě je z roku 1456, kdy se zde uvádí kaple sv. Jakuba Staršího a v roce 1529 také kaple sv. Anny. V písemných pramenech z let 1456 a 1581 jsou jména obyvatel Staré Vody i česká, roku 1654 již zcela německá. \n\nOd nepaměti se v této německé obci konaly poutě. V letech 1690–1695 zde byla zřízena kolej školského řádu piaristů, ti také vedli duchovní správu a úspěšně působili po úctyhodnou dobu 232 let (do roku 1922). V roce 1784 byla farnost Stará Voda osamostatněná od města Libavá a v roce 1785 vznikla starovodská farnost přifařením Vojnovic. Studovali zde mj. J. E. Purkyně a A. C. Stojan, pozdější olomoucký arcibiskup pod vedením piaristického pedagoga Jana Františka Hanela. Po odchodu piaristů zde byli krátce redemptoristé a do roku 1930 benediktini. \n\nHistorické prameny uvádějí tři břidlicové lomy (1911), vodní a větrný mlýn, cihelnu, zemědělský spolek, katolický-lidový a okrašlovací spolek, hasičský spolek a hostinec. V roce 1930 zde stálo 76 domů a žilo 345 obyvatel (čs. 0). \n\nV roce 1946 po odsunu německého obyvatelstva, které tvořilo většinové obyvatelstvo Staré Vody, ministerstvo národní obrany slibovalo, že kostel i klášter v obci mohou sloužit i nadále svému účelu. V roce 1949 se zde konala poslední pouť a komunistické vedení se rozhodlo celé území obce začlenit do vojenského újezdu, který měl sloužit potřebám armády. V padesátých letech se rozhodlo o odvezení cenných památek ze Staré Vody do jiných kostelů. V letech 1949–1968 tu pobývala československá armáda. Po roce 1968 vojenský prostor Libavá a Starou Vodu obsadila sovětská vojska. Po roce 1990, kdy se opět vojenský prostor otevřel civilnímu obyvatelstvu, bylo možné vidět stopy pobytu československé armády i sovětské okupace na místním kostele sv. Anny. Byl vypracován plán obnovy kostela a náklady byly odhadovány na 60 milionů Kč. V roce 1991 došlo k navázání na tradici místních poutí. V současnosti probíhá po etapách oprava kostela, jak jsou k dispozici potřebné finanční prostředky. Mnoho z nich je i z darů věřících nebo od potomků vysídlených obyvatel z Německa, hlavním zdrojem financí pro opravy je Česko-německý fond budoucnosti. Vnitřek kostela je popsaný nápisy vojínů sovětské armády a působí jako varovný památník na dobu okupace. V roce 1995 zahájili skauti akci „\"Obnova Staré Vody\"“. Starodávné poutní místo Stará Voda je postupně obnovováno do své původní krásy. Kromě skautů se na obnově tohoto místa podílí mnoho jiných dobrovolníků, kteří mají vztah k tomuto místu. Kromě tradičních poutí se Stará Voda, která je součástí vojenského prostoru Libavá, otevírá i cyklistům během akce nazvané „\"Bílý Kámen\"“.\n\nK 20. prosinci 2002 byl katastr Staré Vody zrušen a rozdělen mezi nově zvětšené katastrální území Město Libavá a Rudoltovice, k němuž připadla menší jihovýchodní část. V rámci navrhované optimalizace (zmenšení) vojenského újezdu Libavá bylo rozhodnuto o vyčlenění bývalého intravilánu a severní části katastru bývalé obce z území vojenského újezdu s účinností k 1. lednu 2016 a začlenění těchto částí do nové obce Město Libavá. V rámci příprav na toto zmenšení bylo z dosavadního k. ú. Rudoltovice vyčleněno nové malé k. ú. Město Libavá I, zahrnující mimo jiné kostel ve Staré Vodě. Z dosavadního k. ú. Město Libavá bylo zároveň vyčleněno velice malé k. ú. Město Libavá II, ležící jihozápadně od kostela. Obě nová katastrální území se k 1. lednu 2016 stala součástí obnovené obce Město Libavá. V rámci příprav na zmenšení újezdu bylo z dosavadního k. ú. Město Libavá nově vyčleněno i k. ú. Předměstí u Města Libavá, které zůstalo součástí vojenského újezdu. Do tohoto nového katastru byla zahrnuta jihozápadní část bývalého katastrálního území Stará Voda.\n\nKostel svaté Anny a svatého Jakuba Většího ve Staré Vodě byl v době minulé rozsáhlým barokním poutním kostelem o dvou věžích, s pěti zvony, dvorem a krytými ambity s křížovou cestou. Na hlavním oltáři byla uctívaná socha sv. Anny, tři boční oltáře zasvěceny obětování Panny Marie, sv. Josefu a sv. Jáchymu; za zmínku stojí vynikající varhany a další detaily. V minulém století bylo zaznamenáno přes dvacet míst, odkud poutníci přicházeli v procesích. Tradiční pout z Kroměříže se datuje od roku 1715, tehdy jako poděkování za odvrácení morové nákazy. \n\nBudova kláštera byla poškozena za druhé světové války a po jejím ukončení se dokonce započalo s opravou. Do roku 1946 působila v duchovní správě kongregace oblátů Panny Marie. Dnes jsou na místě kláštera pouze zbytky zdiva a studna na bývalém nádvoří.\n\nJižně od kostela se nachází opravená kaple svaté Anny s tzv. Královskou studánkou.\n\n\n"}
{"id": "348763", "url": "https://cs.wikipedia.org/wiki?curid=348763", "title": "Diego Cavalieri", "text": "Diego Cavalieri\n\nDiego Cavalieri (* 1. prosinec 1982, São Paulo, Brazílie) je brazilský fotbalový brankář. Má italské předky a má italské i brazilské státní občanství.\n"}
{"id": "348764", "url": "https://cs.wikipedia.org/wiki?curid=348764", "title": "Okres Vévodství lauenburské", "text": "Okres Vévodství lauenburské\n\nOkres Vévodství lauenburské (německy \"Kreis Herzogtum Lauenburg\") se rozkládá na samém jihovýchodě nejsevernější německé spolkové země Šlesvicko-Holštýnsko a je nazváno po bývalém vévodství Sasko-Lauenbursko, s nímž je územně prakticky identický. Je ohraničen (od západu a ve směru hodinových ručiček) okresem Stormarn, městem Lübeckem, zemskými okresy Severozápadní Meklenbursko \"(Nordwest Mecklenburg)\" a Ludwigslust spolkové země Meklenbursko-Přední Pomořansko, zemskými okresy Harburg a Lüneburg spolkové země Dolní Sasko, a městskou spolkovou zemí Hamburk.\n\nV okrese se nachází řada historicky významných měst například Lauenburg, Mölln a Ratzeburg, za jejichž prosperitou stála tzv. Stará solná cesta (\"Alte Salzstraße\"), jedna z hlavních středověkých obchodních cest, kterou se dopravovala sůl ze solných dolů na jih od řeky Labe na sever do Lübecku. Přeprava soli stála také za výstavbou nejstarší umělé vodní cesty Evropy, kanálu Stecknitz (1398), který byl v roce 1900 nahrazen kanálem Labe-Lübeck.\nKrajina je charakterizována četnými jezery, která tvoří Přírodní park Lauenburská jezera \"(Naturpark Lauenburgische Seen)\". Největší jezero je Ratzeburské jezero, s plochou 16 km². Administrativním centrem okresu je Ratzeburg, největším městem pak Geesthacht.\n\nOkres Vévodství Lauenburské je nazváno podle středověkého vévodství Sasko-Lauenbursko, které byla jedním z pozůstatků původního kmenového vévodství Sasko, jež bylo roku 1296 rozděleno na dvě území — Sasko-Wittenberg a Sasko-Lauenburg).\n\nSasko-Lauenbursko bylo také známé zkráceně jen jako Lauenbursko. Zatímco území Saska-Wittenberska se v průběhu staletí drasticky změnilo, vévodství Lauenburg zůstalo téměř beze změny až do ztráty nezávislosti v roce 1689, kdy bylo zděděno knížaty lüneburskými. Vídeňským kongresem v roce 1815 bylo uděleno nejprve králi pruskému a vzápětí vévodovi holštýnskému jako kompenzace za ztrátu Norska a ztrátu nároků na bývalé Švédské Pomořany s ostrovem Rujánou, které kongres dodatečně přiznal Prusku. Vévoda holštýnský byl totiž rovněž králem dánským, takže v letech 1815 až 1864 bylo Lauenbursko pod dánskou nadvládou. V roce 1864 se stalo kořistí Pruska. Po krátké období bylo vévodství v rámci Pruska ještě nezávislým subjektem, ale v roce 1876 bylo začleněno jako okres do pruské provincie Šlesvicko-Holštýnsko.\n\n1. dubna 1937 území okresu na základě zákona o Velkém Hamburku a dalších územních úpravách přišlo o vesnici Curslack, naopak však získalo původně hamburské město Geesthacht, původně meklenburské exklávy Panten s osadami Hammer a Mannhagen, Horst, Walksfelde a Domhof Ratzeburg, původně lübecké exklávy Düchelsdorf, Sierksrade, Behlendorf, Hollenbek, Albsfelde, Giesensdorf, Harmsdorf, Nusse, Poggensee, Ritzerau, Groß Schretstaken, Klein Schretstaken a Tramm.\n\nPo skončení druhé světové války bylo Lauenbursko součástí britské okupační zóny. Na základě tzv. Barber-Ljaščenkovy dohody ze 13. listopadu 1945 pak došlo k úpravě hranice britské a sovětské okupační zóny (a současně též hranice Šlesvicka-Holštýnska a Meklenburska), při níž byly k 26. listopadu 1945 výměnou za vesnice Dechow, Groß Thurow, Klein Thurow a Lassahn připojeny k okresu dosud meklenburské obce Ziethen, Mechow, Bäk a Römnitz. Po sjednocení NDR a SRN roku 1990 již nedošlo k obnovení původního průběhu hranice.\n\nZnak se skládá z bílého koně, starobylého symbolu vévodství Lauenburg. Kůň je obklopen bíločerným (barvami Pruska) okrajem.\n\n\nPlatný počet obyvatel k 31. březnu 2010:\n"}
{"id": "348765", "url": "https://cs.wikipedia.org/wiki?curid=348765", "title": "Inhul", "text": "Inhul\n\nInhul popř. Velký Inhul ( , nebo ) je řeka v Kirovohradské a v Mykolajivské oblasti na Ukrajině. Je 354 km dlouhá. Povodí má rozlohu 9890 km².\n\nPramení na Podněperské vysočině, přes kterou také protéká na horním a středním toku. Na dolním toku protéká Černomořskou nížinou a rozděluje se na jednotlivá ramena. V severní části města Mykolajiv se vlévá do Jižního Bugu.\n\nZdrojem vody jsou převážně sněhové a dešťové srážky. Průměrný průtok vody u vesnice Novohorožene ve vzdálenosti 118 km od ústí činí 8,84 m³/s. Zamrzá v první polovině prosince a rozmrzá na konci února až v první polovině března.\n\nVodní doprava je možná v délce 55 km od ústí. Na řece leží město Kropyvnyckyj (Kirovohrad). Voda z řeky se využívá na zavlažování.\n"}
{"id": "348768", "url": "https://cs.wikipedia.org/wiki?curid=348768", "title": "Václav Havel (kanoista)", "text": "Václav Havel (kanoista)\n\nVáclav Havel (5. října 1920 Praha – 14. prosince 1979 Praha) byl československý rychlostní kanoista a vodní slalomář, kanoista závodící v kategoriích C2.\n\nNa Letních olympijských hrách 1948 v Londýně získal stříbro v  závodě C2 na 10 000 m společně s Jiřím Peckou. Bronzovou medaili se stejným závodníkem vybojoval na Mistrovství světa v rychlostní kanoistice 1950 na kilometrové distanci.\n\nOd roku 1951 startoval ve vodním slalomu, na mistrovstvích světa získal sedm medailí, z toho jednu zlatou (1957 v závodě hlídek C2), čtyři stříbrné a dvě bronzové.\n\n"}
{"id": "348769", "url": "https://cs.wikipedia.org/wiki?curid=348769", "title": "Jiří Pecka (kanoista)", "text": "Jiří Pecka (kanoista)\n\nJiří Pecka (4. června 1917 Praha – 12. května 1997 Praha) byl československý rychlostní kanoista a vodní slalomář, kanoista závodící v kategoriích C2.\n\nStartoval na Letních olympijských hrách 1948 v Londýně, kde s Václavem Havlem vybojoval stříbro na distanci 10 km. Na mistrovství světa v rychlostní kanoistice získal v roce 1950 bronzovou medaili v závodě na 1000 m (opět s Havlem).\n\nZávodil též ve vodním slalomu, na mistrovstvích světa získal celkem čtyři medaile, z toho jednu zlatou (v závodě smíšených deblkánoií), jednu stříbrnou a dvě bronzové.\n\n"}
{"id": "348771", "url": "https://cs.wikipedia.org/wiki?curid=348771", "title": "Lee Harvey Oswald", "text": "Lee Harvey Oswald\n\nLee Harvey Oswald (18. října 1939 New Orleans – 24. listopadu 1963 Dallas) byl podle vyšetřování čtyř vládních agentur Spojených států amerických pachatelem atentátu na prezidenta Johna Fitzgeralda Kennedyho. Atentát byl spáchán dne 22. listopadu 1963 ve městě Dallas ve státě Texas.\n\nNarodil se v New Orleans 18. října 1939. V sedmnácti letech nastoupil k Námořní pěchotě Spojených států. Zde prošel výcvikem se střelnou zbraní M1 Garand a splnil testy na odstřelovače. V říjnu 1959 se rozhodl ukončit službu u námořnictva, přičemž jako oficiální důvod uvedl špatný zdravotní stav své matky, o kterou chtěl pečovat. Avšak emigroval do Sovětského svazu, neboť již od mládí inklinoval ke komunismu.\n\nV roce 1962 se nicméně vrátil do Spojených států a následně byl v roce 1963 obviněn z vraždy dallaského policisty J. D. Tippita a poté i z vraždy amerického prezidenta Johna Fitzgeralda Kennedyho. Oswald však odmítal jakoukoliv spojitost s těmito vraždami. Dva dny po svém zadržení byl během převozu do věznice, za přítomnosti televizních kamer, zastřelen Jackem Leonem Rubinsteinem. V roce 1964 dospěla Warrenova komise k závěru, že Oswald skutečně zastřelil prezidenta Kennedyho. Roku 1979 \"Zvláštní výbor pro vyšetření atentátu Sněmovny reprezentantů\" zabývající se případem uvedl, že Oswald byl článkem rozsáhlého spiknutí proti Kennedymu a dodala, že Warrenova komise tuto možnost dostatečně neprošetřila.\n\n"}
{"id": "348777", "url": "https://cs.wikipedia.org/wiki?curid=348777", "title": "Orša", "text": "Orša\n\nOrša ( , , odvozené přídavné jméno \"oršanský\") je město ve Vitebské oblasti v severovýchodním Bělorusku, blízko hranic s Ruskem. V roce 2005 zde žilo 125 000 obyvatel.\n\nPrvní zmínky pocházejí již z roku 1067. Dnes je Orša průmyslovým městem a především jedním z nejdůležitějších železničních uzlů Běloruska a celé východní Evropy: setkávají se zde železniční tahy Varšava – Minsk – Moskva a Petrohrad – Vitebsk – Žmerynka – Oděsa, které využívají mimoúrovňová křížení a hned tři železniční stanice.\n\nV Orše se narodil sovětský psycholog Lev Vygotskij a běloruský spisovatel Uladzimir Karatkevič.\n"}
{"id": "348785", "url": "https://cs.wikipedia.org/wiki?curid=348785", "title": "Samoskaná příze", "text": "Samoskaná příze\n\nSamoskaná příze\n(anglicky: self-twist yarn, německy: Selbstzwirngarn), je výrobek ze dvou přástů s nepravým zákrutem, které samovolným stáčením spolu vytvoří skanou přízi. \n\nVznik samoskané příze je naznačen na nákresu vpravo:\n\nStužky vláken vycházejících z průtahového ústrojí (1) se zaoblují nepravým zákrutem (2) s pomocí zaoblovacího ústrojí. K zaoblování dochází mezi dvěma válečky tak, že horní váleček vykonává mimo otáčení také příčný vratný pohyb (3). Při zpětném pohybu horního válečku se přástům uděluje zákrut opačného směru. Po opuštění zaoblovacího ústrojí se nepravý zákrut na obou přástech samovolně zruší, vlákna se stáčí opačným směrem (4), vzájemně se obepínají (5) a takto vzniklá skaná příze se navíjí na cívku.\nZaoblovací ústrojí odvádí přásty rychlostí 220 metrů při 1000 vratných pohybech horního válečku za minutu. Za těchto podmínek se mění každých 110 mm délky příze směr zákrutu a na místě obrátky vzniká nezakroucený úsek o délce asi 20 mm. Aby se nezakroucená místa z obou přástů nesetkaly v hotové přízi, druží se obě části s posunem o určitou délku (bod SZ 5 na nákresu) a tím se redukuje zeslabení na polovinu.\n\nTato „samoskaná“ příze se musí před upotřebením ke tkaní zpevnit zákrutem na (zpravidla dvouzákrutovém) skacím stroji, k výrobě pletenin se může údajně použít bez doskávání. \n\nSamoskaná příze se dá vyrábět z vlněných vláken delších než 60 mm, podíl vláken kratších než 20 mm nesmí překročit 10 %. U umělých vláken se doporučuje délka stříže přes 75 mm. Z vhodného materiálu se nechá vyrobit příze až do jemnosti 14 tex.\n\nPřes jednoznačné výhody oproti konvenční technologii, (např. odváděcí rychlost je 10-20 násobně vyšší než dodávka prstencového dopřádacího stroje), se výroba samoskaných přízí dosud neuplatnila v širším měřítku. Pro určité druhy tkanin (např. gabardény) se nedají tyto příze použít, protože nezakroucená místa v přízi (která zůstávají i přes posun při družení a doskávání) působí rušivě na vzhled hotového zboží. Podle některých pramenů se příze používají hlavně v pletařském sektoru.\n\nSamoskací stroje se začaly vyrábět v roce 1969 u australské firmy REPCO na základě vynálezu D. E. Henshawa z roku 1961. \n\nDo roku 1976 bylo vyrobeno cca 1600 strojů a v roce 1975 byla představena varianta \"Selfil\", na které se seskávaly filamentové a vlněné niti \n\nNa začátku 21. století byly na výstavách předváděny varianty strojů, na kterých se na samoskacím principu zpracovávaly filamentové příze (např. \"AirTwist\"), na jiných se vyráběly skané příze až ze 4 komponent (přást z česané vlny, filamenty, elastan a pod) (např. \"WinSpun\") a zkoušely např. spojit samoskací a soukací stroje do jednoho agregátu.\n\nZnámá je také modifikace stroje používaná k výrobě levných přízí z polyakrylu. Na stroji se vyrábí z posukovaného pramene rychlostí 230 m/min. skaná příze do jemnosti max. 24 tex x 2. Tyto příze, zejména se zákrutem fixovaným pařením, jsou vhodné pro určité druhy zátažných pletenin.\nV ukázkovém provoze se např. předvádí samoskací stroj zařazený do kontinuální linky k výrobě poločesané akrylové příze obsahující: konvertor - protahovací stroj - \"samoskací stroj\" - pařák - soukací stroj.\n"}
{"id": "348789", "url": "https://cs.wikipedia.org/wiki?curid=348789", "title": "Popmusic z Vittuly", "text": "Popmusic z Vittuly\n\nPopmusic z Vittuly ( ) je švédsky psaný román Mikaela Niemiho z roku 2000. Kniha byla zpracována také v divadle a filmu. Příběh vypráví o chlapci, který dospívá v severošvédské Pajale na hranicích s Finskem. Kniha byla brzy přeložena do mnoha jazyků včetně češtiny. Román byl prvním velmi úspěšným dílem autora, zejména v severských státech.\n\nHrdinou románu je Matti vzpomínající na své dětství a dospívání v 60. a 70. letech 20. století údolí řeky Torne, ve švédsko-finském prostředí. Děj a okolnosti příběhu jsou popisovány v ich-formě. Matti pochází z (\"Kundomočál\"), skutečné části obce Pajala. Název domorodci zkracují na . Postupně vypráví svůj životní příběh, ve kterém se kloubí příroda a životní podmínky lidí v údolí, vlastní růst, první lásky, hledání vlastní i národní identity, poznávání světa, politika, náboženství a hudba. Kniha obsahuje vulgarismy.\n\nČesky román vyšel poprvé roku 2003 v překladu Zbyňka Černíka. Za překlad byla udělena tvůrčí odměna v rámci Ceny Josefa Jungmanna.\n\n"}
{"id": "348792", "url": "https://cs.wikipedia.org/wiki?curid=348792", "title": "Oril", "text": "Oril\n\nOril ( , nebo ) je řeka v Charkovské, v Dněpropetrovské a v Poltavské oblasti na Ukrajině. Je 346 km dlouhá. Povodí má rozlohu 9800 km².\n\nVlévá se zleva do Dněpru. Mezi přítoky patří Orčyk.\n\nZdrojem vody jsou převážně sněhové srážky. Průměrný průtok vody ve vzdálenosti 31 km od ústí činí 13,2 m³/s. Zamrzá v listopadu až v lednu a rozmrzá v březnu až na začátku dubna.\n\nNa horním toku byly vybudovány přehradní nádrže za účelem regulace jarního průtoku.\n"}
{"id": "348793", "url": "https://cs.wikipedia.org/wiki?curid=348793", "title": "Velká symfonie smuteční a triumfální", "text": "Velká symfonie smuteční a triumfální\n\nVelká symfonie smuteční a triumfální op. 15 (franc. Grande symphonie funèbre et triomphale) je čtvrtou a poslední symfonií největšího francouzského skladatele Hectora Berlioze. Berlioz ji zkomponoval v roce 1840 na objednávku francouzské vlády resp. jejího tehdejšího ministra vnitra Charlese de Rémusat k 10. výročí Červencové revoluce. Její původní verze byla napsána pouze pro dechové nástroje. Trvá kolem 30 minut.\nBerlioz pro symfonii často používal kratší označení \"Červencová symfonie\" nebo \"Vojenská symfonie\"; do angličtiny se název překládá jako \"Grand Funereal and Triumphal Symphony\".\n\nVzhledem k tématu symfonie a okolnostem, za nichž měla být poprvé provedena (oběti Červencové revoluce měli být během veřejné slavnosti přeneseni do památníku na náměstí Bastilly), se Berlioz snažil symfonii dát co nejprostší ráz a rámec. Protože se slavnost měla konat pod širým nebem (hudebníci navíc měli při hraní pochodovat), rozhodl se novátorsky použít pouze dechové nástroje, aby byla co nejlíp slyšet, což jí spolu s jejími jednoduchými, ale bohatě variovanými melodiemi dodává jedinečný ráz a výraz. Její účinnost tak spočívá právě v této její zdánlivé jednoduchosti a prostotě. Symfonie má pouze 3 věty, druhá a třetí však na sebe plynule navazují. Jednotlivé věty symfonie byly určené pro příslušné části smutečního obřadu (viz Věty symfonie).\n\nBerlioz pro ni v roce 1842 (poté co měla symfonie velký úspěch na generální zkoušce a na koncertě) rozepsal i smyčce a ještě později přidal sbor na vlastenecký text Antony Deschampse, ale rudimentární údernost původní dechové verze tím podle kritiků nepřekonal.\n\nV Česku tato symfonie byla nahrána v lednu 1988 ve Dvořákově síni Rudolfina dirigentem Christophem Eschenbachem, a na cédéčku vyšla v roce 1989 v hudebním nakladatelství Supraphon společně s Berliozovou kantátou Smrt Kleopatry.\n1. věta symfonie Marche funèbre tedy Smuteční pochod (\"Moderato un poco lento\") je nejdelší, zabírá přes polovinu délky symfonie, tj. asi 17 minut a výš uvedená charakteristika pro ni platí v největší míře; tklivá a přísná melodie se ve strohém rytmu bohatě rozvíjí ve velkých, nesymetrických obloucích v ohromném rozpětí dynamických krajností. Z hlediska průběhu slavnosti mělo jít o hudbu k průvodu s těly padlých hrdinů.\nTato věta bývá řazena mezi nejlepší Berliozovy skladby.\n\n2.věta Oraison funèbre tedy Smuteční řeč (\"Adagio non tanto. Andantino poco lento e sostenuto\") trvá přibližně 9 minut, měla být hrána během pokládání obětí padlých během revoluce do hrobu. Berlioz pro ni použil téma z 3. jednání své nedokončené a neuvedené opery Soudcové fémy. Má poněkud teatrální, smutečně slavnostní, patetický ráz. Pozoruhodné (a jinak v klasické hudbě zřídka se vyskytující) jsou v této větě pozounová sóla, jakýsi dialog pozounu a zbytku orchestru. Na tuto větu navazuje ihned, bez přerušení, věta třetí.\n\n3.věta, Apothéose tedy Apoteóza (\"Allegro non troppo e pomposo\") je nejkratší (trvá něco okolo 7 minut) ale patrně nejpopulárnější. Měla být hrána na počest padlých hrdinů revoluce poté, co byly jejich ostatky pohřbeny a památník tak dokončen.\n\nZačíná zvučnou fanfárou, po níž následuje ryčná a rytmická melodie. Berlioz o třetí větě píše ve svých Pamětech:\"„Když jsem dokončil pochod a smuteční řeč a našel téma apoteózy, zdržela mě dost dlouho fanfára, kterou jsem chtěl napsat tak, aby stoupala z hlubin orchestru až k vysokému tónu, kterým se otevírá zpěv apoteózy. Napsal jsem jich nevím kolik a žádná se mi nelíbila; buď byly příliš obyčejné, nebo příliš omezené formou, nebo málo slavnostní, nebo málo zvučné, nebo špatně odstupňované. Snil jsem o troubení andělském, prostém ale vznešeném, slvělém a útočném, jež by stoupalo zářící, vítězné, hlaholící a nesmírné, oznamujíc zemi i nadoblačným výšinám, že brány nebeské jsou otevřeny. Konečně jsem se rozhodl, nikoliv bez bázně, pro tu, která je známa; a zbytek jsem brzo dopsal.“\"\nTvoří pompézní vyvrcholení a finále díla a představuje vítězství revoluce.\n\nBerlioz dostal na starost i provedení skladby a organizaci jejich příprav. Provedení při slavnostech nedopadlo příliš šťastně. Symfonii totiž přes slušný počet hráčů a přesto, že právě kvůli slyšitelnosti ji Berlioz původně napsal pouze pro dechové nástroje, nebylo na veřejných prostranstvích (kromě bulváru Poissonière, kde zvuk odrážely stromy) příliš slyšet. Navíc oddíly Národní gardy, které musely stát v plné zbroji na slunci, začaly vojenskou přehlídku dřív než měly a zcela tak přehlušily její poslední větu (apoteózu). \"„Tak si hudby váží ve Francii při veřejných obřadech a slavnostech, kde hraje důležitou úlohu... pro oči ovšem“\", podotýká ironicky Berlioz v Pamětech.\n\nBerlioz však posluchačům umožnil účast při generální zkoušce v sálu v rue Vivienne, díky čemuž měla symfonie úspěch. Obecenstvo se dávalo strhnout k až „šíleným projevům nadšení“. \"„Jednoho večera přišlo v sále Vivienne při apoteóze několik mladých lidí na myšlenku, aby vyzvedli židle a tloukli s nimi s křikem o podlahu. Majitel dal ihned patřičné rozkazy, aby při dalším koncertu zabránil dalšímu rozšíření tohoto nového způsobu tleskání.\">\nHodnota objednávky byla 10 000 tehdejších franků, Berliozovi z toho nakonec, po odečtení všech výdajů nutných k provedení, zbylo 2 800 franků.\n\nBerlioz sám tuto symfonii považoval za jedno ze svých nejlepších děl , vysoce ji cenil i Richard Wagner:\"„Poslouchaje tuto symfonii, měl jsem dojem, že kterýkoli výrostek v modré haleně a rudé čapce jí musí důkladně rozumět. Nikterak bych neváhal stavět toto dílo nad ostatní velká díla Berliozova. Je ušlechtilé a velké od první do poslední noty; vznešené vlastenecké nadšení, zvedající se od tónu naříkavého až po nejvyšší vrcholy apoteózy, chrání toto dílo před jakoukoliv nepravou exaltací... Musím s radostí vyjádřit své přesvědčení, že toto dílo potrvá a bude rozdmychávat statečnost, pokud potrvá národ nesoucí jméno Francouzů.“\" a poznamenává, že \"„Berlioz se vyzná v psaní skladeb dokonale lidových v nejideálnějším smyslu toho slova.“\"\n\nRomain Rolland k tomu poznamenává: „\"Jak to, že taková díla naše demokracie opomíjí, že nemají místa v našem veřejném životě, že nejsou přidružena k našim velkým obřadům? Tak bychom se jistě ptali užasle, kdybychom už sto let nebyli zvyklí na to, jak netečný je stát k umění. Co by nebyl Berlioz dovedl, kdyby mu byly bývaly dány prostředky, kdyby taková síla se byla mohla uplatnit v revolučních slavnostech!“\"\n\nSymfonii vysoce ocenil i Spontini, který se jinak (dle Berlioze) hodnocení jeho děl vyhýbal, ačkoliv je znal a byl mu přátelsky nakloněn.\nStejně tak ji ocenil i dirigent a kapelník François Antoine Habeneck (1781–1849), s nímž Berlioz často musel spolupracovat a s nímž měl časté spory, slovy „Ten chlapík má velké myšlenky.“\nSymfonie měla rovněž od počátku úspěch u veřejnosti a stala se jedním z nejpopulárnějších Berliozových děl.> (viz i sekci První provedení)\n\nVe svém díle „Grotesque de la Musique“ Berlioz popisuje následující příhodu: V roce 1840 byl popel Napoleona Bonaparta převezen do Paříže, přičemž vláda objednala od skladatelů Halévyho, Adama a Aubera smuteční pochody; právě na základě objednávky Smuteční a triumfální symfonie (a předchozího Rekviem) se řada novin a část veřejnosti mylně domnívala, že smuteční obřady jsou Berliozova specialita, a že i touto objednávkou byl pověřen on (nabídku skutečně obdržel i Berlioz, ale odmítl ji). Belgický hudební diletant mu na základě těchto domněnek poslal kantátu s absurdní melodií (text, resp. patrně jeho část \"„Français, rendez au Panthéon/Les cendres de Napoléon./ Venez, héros mânes vainqueur,/ Nous vou rendons votre empereur.“\" česky Francouzi, vraťte do Panthéonu Napoleonův popel, pojďte hrdinové, vracíme vám vašeho císaře).\n\nV přiloženém dopise ho dotyčný ubezpečoval, že kantáta (zpívaná 700 až 800členným sborem) bude mít jistý účinek a dovolil mu, aby kantátu použil ve svojí symfonii; omluvil se za mezeru v textu a ujistil ho, že Victor Hugo nebo Alphonse de Lamartine mu ho rádi dopíšou. V případě, že by symfonie něco vynesla, požádal o část financí, ale „slávu“, napsal mu „přenechám vám.“\nBerlioz zaslaný rukopis nepoužil.\n\n\n\n"}
{"id": "348803", "url": "https://cs.wikipedia.org/wiki?curid=348803", "title": "Ramatkal", "text": "Ramatkal\n\nRamatkal (: רמטכ\"ל, akronym od ראש המטה הכללי, \"Roš ha-Mate ha-Klali\", doslova „Hlava Generálního štábu“) je náčelník Generálního štábu Izraelských obranných sil (IOS). Ramatkal má hodnost Rav Aluf (hebrejsky: רב-אלוף), což je nejvyšší hodnost v IOS a jedná se o vrchního velitele IOS.\n\nRamatkalovo postavení je ukotveno v oddílu 3 základního zákona „Armáda“ z roku 1976:\n\na) \"Nejvyšší velitelská pozice v armádě je náčelník Generálního štábu.\"\nb) \"Náčelník Generálního štábu podléhá autoritě vlády a je podřízen ministru obrany\"\nc) \"Náčelník Generálního štábu je jmenován vládou na základě doporučení ministra obrany.\"\nRamatkal je formálně jmenován na tři roky. Jeho funkční období ale zpravidla bývá rozšířeno na funkční období vlády, tj. na čtyři roky. Ve výjimečných případech bývá funkční období rozšířeno až na pět let. Od 15. ledna 2019 je Ramatkalem Aviv Kochavi.\n\n"}
{"id": "348820", "url": "https://cs.wikipedia.org/wiki?curid=348820", "title": "Dálnice 90 (Izrael)", "text": "Dálnice 90 (Izrael)\n\nDálnice 90 (hebrejsky: , \"Kviš 90\", v úseku podél Jordánského údolí, též nazývána „Gándhího silnice“ − hebrejsky: − \"Derech Gándí\" podle přezdívky zavražděného izraelského politika Rechav'ama Ze'eviho) je nejdelší dálnice v Izraeli. Měří zhruba 480 km a táhne se od Metuly, při severní hranici s Libanonem, podél západní části Galilejského jezera, přes Jordánské údolí, podél západního břehu Mrtvého moře (což z ní činí nejníže položenou dálnici na světě), přes údolí Vádí al-Araba, až po přístav Ejlat u Rudého moře. Silnice prochází Západním břehem a míjí město Jericho, ale nezasahuje do území kontrolovaných Palestinskou autonomií.\n"}
{"id": "348829", "url": "https://cs.wikipedia.org/wiki?curid=348829", "title": "Ivan Vokáč", "text": "Ivan Vokáč\n\nIvan Vokáč (* 19. června 1987 ve Strakonicích) je mladý český violoncellista.\n\nStuduje Pražskou konzervatoř ve třídě prof. Miroslava Petráše, je laureátem řady mezinárodních interpretačních soutěží a hraje v duu s houslistou Jakubem Junkem. O tomto duu, které zvítězilo na soutěži Concertino Praga, natočila dokument i Česká televize.\n\nNa violoncello hrál od čtyř let pod vedením prof. Oldřicha Kavaleho a současně navštěvoval hodiny klavíru a komorní hry. Od září 2003 je studentem Pražské konzervatoře ve violoncellové třídě prof. Miroslava Petráše. Účastnil se mezinárodních violoncellových kurzů Kronberg Akademy v Německu (Steven Isserlis, Boris Pergamenščikov), International Music Academy v Plzni (Rafael Wallfish) a též kurzů komorní hry ve Weikersheimu (Artemis Quartet, Ralph Gothoni aj.). Kromě mnoha recitálů sólových má zkušenosti i s orchestrem, pravidelně koncertuje sólově s Jihočeskou komorní filharmonií aj. V roce 2008 vystoupil na zahajovacím koncertu oslav výročí Pražské konzervatoře, za doprovodu orchestru Pražské konzervatoře a pod taktovkou Miriam Němcové zahrál Koncert h moll A. Dvořáka. Je koncertním mistrem cell v komorním orchestru Roxy Ensemble a také členem klavírního tria Taras Piano Trio, se kterým také získal mnoho úspěchů.\n\nOd roku 2012 je členem violoncellového kvartetu Prague Cello Quartet\n\n\n"}
{"id": "348830", "url": "https://cs.wikipedia.org/wiki?curid=348830", "title": "Junek", "text": "Junek\n\nPříjmení Junek (Junková) nosí více různých osobností:\n"}
{"id": "348833", "url": "https://cs.wikipedia.org/wiki?curid=348833", "title": "Námořní války starověku", "text": "Námořní války starověku\n\nNámořní boje ve starověkém Středomoří byly nezbytným důsledkem bojů na pevnině. Díky relativní snadnosti cestování po moři byly obojživelné operace běžné již velmi záhy. K nejstarším doloženým námořním bojům došlo v roce 2450 př. n. l., když Egypťané použili lodí k dopravě svého vojska do Palestiny. Od té doby se starověké lodě neustále vyvíjely. Námořní válka se ve starověku v mnohých ohledech lišila od války pozemní: stále existovala mezi námořníky mnohem větší závislost, přičemž se nezbytnou úrovní výcviku a spolupráce posádky lodí vyrovnaly nejlepším římským legiím. Současně s tím však začal být výsledek námořní bitvy podstatně méně předvídatelný. Křehké lodě, závislé v bitvě na síle lidských svalů, se často stávaly hříčkou počasí. I tak se lodě staly nedílnou součástí válek starověku. Největšími námořními mocnostmi starověku byli Féničané, Řekové, Kartáginci a Římané.\n\nPrvní, kdo jednoznačně použil lodě pro válečné účely byli Egypťané, kteří poprvé dopravovali vojáky do války v Palestině. V pozdní době bronzové byly egyptské lodě schopny útočit v boji proti jiným lodím jako například v roce 1190 př. n. l., kdy faraón Ramesse III. porazil mohutným útokem loďstvo záhadných a obávaných bojovníků, které zná historie jako Mořské národy. Loďstvo Ramesse III. bezpochyby překvapilo invazní flotilu, když kotvila v ústí řeky Nilu. Egypťané se k nepřátelům přiblížili a přitom je zasypávali deštěm střel. Poté jejich bojovníci vstoupili na paluby nepřátelských lodí a všechny pobili.Ačkoliv v bitvě proti mořským národům získal Ramesse III. významné vítězství, jeho lodě stále nebyly způsobilé plavby na moři. Egyptské námořní lodě byly v podstatě zvětšené čluny stejného druhu jako ty, které byly již po staletí používány k plavbě po řece Nilu.\nTyto lodě neměly žádný kýl a pouze několik lehkých žeber. Místo toho, aby byla obšívka trupu připevněna k vnitřním žebrům, byly její části spojeny navzájem mezi sebou. Tímto způsobem vyrobená loď nebyla pravděpodobně schopna odolávat dokonce ani mírné bouři ve Středozemním moři. Kromě toho nebyly egyptské lodě dostatečně pevné k tomu, aby mohly nést kloun (beran), který se později stal nejdůležitější zbraní válečných lodí ve Středozemním moři. Egyptské lodě byly vlastně pouze plovoucí plošiny pro dopravu námořní pěchoty. Úkolem veslařů, chráněných proti střelám bočními kryty, bylo pouze dopravit loď tak blízko k nepřátelské, aby bylo možné zahájit boj. V případě potřeby se potom připojili veslaři sami k vojákům, svádějícím boj muže proti muži.\n\nV době kdy faraón Ramesse III. svedl svou vítěznou bitvu s Mořskými národy, národy východního Středomoří již vyvinuly skutečné válečné lodě schopné plavby na otevřeném moři. Již ve čtrnáctém století př. n. l. začalo být běžné pirátství, ať už jako forma boje, anebo pro získání kořisti, které provozovali jak jednotlivci, tak celé říše. Flotily pirátů blokovaly přístavy, parazitovaly na obchodu a kromě toho pořádaly nájezdy na území poblíž pobřeží s cílem získat otroky a různé druhy zboží. Fénická města, jako byl Berytos, Tyros a Sidón, která měla k dispozici prosperující přístavy, investovala značné sumy do bojových prostředků, nutných pro výstavbu vlastního loďstva. Tyto lodě jednoznačně dokázaly plout po moři. Na rozdíl od pozdějších vikinských lodí se jednotlivé plaňky obšívky trupu nepřekrývaly. Místo toho byly jednotlivé části trupu spojeny dohromady pomocí drážek a čepů – jako při výrobě nábytku, přičemž do každého spoje byl vložen spojovací kolík. Loď vyrobená tímto způsobem měla značně lepší vlastnosti při plavbě po moři a byla také velice vodotěsná. Lodě byly stavěné z lehkého materiálu (přednostně jedlového dřeva) a tím bylo docíleno jejich velké rychlosti. Tato plavidla, která připomínala spíše závodní lodě než námořní koráby, neměla skoro žádný úložný prostor. Tyto lodě měly obdélníkovou plachtu a samozřejmě vesla. Stožár byl většinou jednoduchý, a pokud nebyl používán, byl umístěn ve stojanu na zádi. Tyto vlastnosti byly běžné pro válečné lodě používané po celém starověkém světě. Plavidla, která plula do boje, měla zřídka zásoby jídla a vody na delší dobu než jeden den. Kapitáni, kteří počítali s bojem dokonce zanechávali na břehu stožáry a plachty: prostor na lodích byl pro posádku na palubě značně stísněný a kromě toho zde bylo vzhledem k přítomnosti plachet a lanoví stále značné riziko vzniku požáru v případě, kdy nepřítel vrhal zápalné nádoby (obal s hořící pryskyřicí)…\nPo celá staletí byla standardní válečnou lodí ve Středozemním moři pentekontéra, padesáti mužná loď s jednou řadou lavic veslařů. Toto plavidlo bylo velmi dlouhé a štíhlé, výrobně značně nákladné, těžko manévrovatelné a nemělo příliš dobré vlastnosti potřebné pro plavbu po moři (i když bylo používáno k plavbě po moři) především v případě, kdy bylo využito podstatné technické inovace námořních bojových prostředků z devátého století př. n. l. – klounu (beranu). Kloun, který byl v podstatě pevný trám navzující na kýl zpevněný, později obložený bronzovým plechem, připevněný ke kýlu v místech čáry ponoru se poprvé objevil v době kolem roku 850 př. n. l. Jedná se patrně o řecký vynález. Po vybavení beranem se sama loď stává válečným nástrojem a již ne pouhou mobilní základnou pro dopravu bojovníků. Klíčovou se stala dobře vycvičená posádka, která byla schopna velmi rychle obrátit svou loď a napadnout bok, nebo relativně nechráněnou záď nepřátelského plavidla a poté rychle veslovat zpět a tím umožnit, aby do poškozené nepřátelské lodě vnikla voda. Lehké válečné lodě bez zátěže měly v podstatě značný vztlak a nebylo snadné je potopit.\n\nPrvní zaznamenaná bitva, kterou vyhrály lodě vybavené klouny proběhla v roce 535 př. n. l.. Je však zřejmé, že tento nástroj musel být používán již podstatně dříve před touto událostí. V této bitvě se u pobřeží Sardinie střetli Fókové (obyvatelé řeckých městských států, kteří žili v Itálii) s kombinovaným kartaginsko-etruským loďstvem dvojnásobné síly. Kartaginsko-etruskému loďstvu se podařilo zvítězit díky velmi vysoké úrovni výcviku, díky kterému se celému loďstvu podařilo otočit a zaútočit klouny proti zádím nepřátelských plavidel. Tento manévr zvaný diekplous, neboli průlom, je jedním ze dvou hlavních námořních manévrů, který využívá možnost beranu. Další manévr zvaný periploud, neboli obeplutí, byl snadnější. Při tomto manévru propluly lodě kolem nepřátelského křídla a napadly jeho řady zezadu. Při použití beranu je kladen značný důraz na rychlost dostatečnou k tomu, aby beran pronikl nepřátelským trupem, zatímco bylo nutné se vyhnout beranu nepřítele. Jak však zvýšit rychlost? Jediným zdrojem energie v průběhu bitvy byly lidské svaly. Prodloužení délky lodí nebylo proveditelné a navíc zpomalovalo obrat. Pentekotéra byla již sama o sobě neúměrně dlouhá a z toho důvodu měla špatné vlastnosti při plavbě na otevřeném moři. Vzhledem k tomu probíhaly již v osmém století př. n. l. pokusy o doplnění druhé řady vesel. Tím došlo k vytvoření birémy, dvouúrovňového plavidla, u kterého bylo možné používat dvě řady vesel při zachování původní délky lodi. Loď tedy zrychlila při téměř stejných manévrovacích schopnostech, což bylo v bitvě klíčovou vlastností.Nejstarší zobrazení lodi typu birémy pochází z reliéfu Sinacheribova paláce v Ninive z roku 701 př. n. l. Nové lodě byly nejméně o jednu třetinu kratší, kompaktnější a zároveň tužší konstrukce než jednolavicové galéry, přičemž měly k dispozici stejné množství veslařů, kteří je poháněly při pohybu po vodě. Od typu biréma byl již pouhý krok k tritémě, tedy lodi se třemi řadami veslařů. V tomto případě každý muž obsluhoval jedno veslo. Jedna řada veslařů seděla v trupu, další na úrovni paluby a třetí na výložníku, který vyčníval z okrajnice nad vodou. Tím se ovšem zároveň stala vesla terčem nepřátelských lodí. Veslo obsluhované z paluby lze lehce zvednout a případně použít jako improvizovanou zbraň, ale u vesla protaženého otvorem v trupu to tak snadné není a navíc má veslař v trupu horší přehled o dění. Tento způsob boje se odrazil v konstrukci lodí vysokou svislou přídí určenou k ulamování vesel.\nTriréma, na které bylo schopno 170 veslářů vyvinout na krátkou dobu rychlost až 10 uzlů (asi 18,5 km/h), se stala dominantní bitevní lodí ve starověkém světě. Novodobá replika je schopna plavby po moři, a to jak s vesly, tak pod plachtami a může plout celé hodiny rychlostí 4 uzly (asi 7,5 km/h), přičemž musí současně veslovat pouze jedna polovina posádky. Loď je schopna provést obrat o 180 stupňů v době kratší než jedna minuta, při poloměru otáčení menším než dvou a půl násobek délky lodě. Je zcela jasné, že tato loď musela být značně obávanou zbraní. Po dlouhou dobu však bylo toto zlepšení využíváno pouze velmi málo. Problémem byla cena, respektive celkové náklady. Stavba a vybavení lodě typu trirémy představuje značně nákladnou záležitost a nákladnost při použití zvyšoval také plat veslařů. Na rozdíl od populární představy nebyli tito veslaři nikdy otroci. Svým způsobem šlo o analogii o mnoho mladších bitevních lodí. Změna přišla až když vypukly řecko-perské války. Řekové a Peršané se zde střetli ve velkých námořních bitvách, které neměly do té doby obdoby. Nakonec byli Peršané katastrofálně poraženi v bitvě u Salaminy a museli se z Řecka stáhnout.\n\nV pátém století př. n. l. pokračovaly řecké státy v budování rozsáhlého loďstva, přičemž v pozdních stádiích peloponéské války (431–404 př. n. l.) začala Sparta představovat pro athénské námořnictvo významnou konkurenci. Athény si však i nadále zachovaly vedoucí postavení, pokud šlo o schopnosti manévrování. Jejich loďstvo bylo přemoženo teprve tehdy, když se Athéňané dopustili závažných strategických omylů. Jedním z takových omylů byla především výprava na Sicílii v roce 415 př. n. l., během které byly v přístavu Syrakusy zablokovány dvě athénské flotily – dohromady více než 200 lodí. V této situaci pak nebylo možné využít výhody dokonalého výcviku jejich posádek. Syrakusané navíc vyztužili své trirémy dřevěnou konstrukcí na přídích a v místech kotevních výložníků. V úzkých vodách, kde museli Athéňané útočit přídi proti přídi, byly lehčí athénské lodě ve značné nevýhodě. Nakonec z tohoto vojenského debaklu nevyvázla ani jedna loď. Jiná velká námořní porážka Athéňanů v peloponéské válce, v bitvě u Aigospotamoi, ukázala ještě jasněji omezení trirém v boji. V září roku 405 př. n. l. bylo vysláno celé athénské vojenské loďstvo o síle 180 plavidel do Helespontu, aby chránilo flotilu dopravující obilí. Všechny lodě byly vytaženy na břeh, aby vyschly, a jejich posádky neměly prakticky žádné zásoby a nebyly schopné po delší dobu plavby. Když byly lodě prakticky opuštěny, zaútočili Sparťané a athénské loďstvo zničili.\n\nV dobyvačnému tažení Alexandra Velikého nehrálo námořnictvo důležitou roli, ačkoliv Alexandr vypravil flotilu s cílem prozkoumat Indický oceán a v době své smrti právě začal budovat další flotilu, kterou hodlal použít při plánované invazi do severní Afriky. Ve Středozemním moři čelil Alexandr, který nemohl svěřit flotilu svému nechtěnému spojenci – Athénám, námořní hrozbě Peršanů tím, že pochodoval kolem východního pobřeží moře a obsadil všechny perské přístavy. V tomto případě se jednalo o výpravu, při které byly svedeny dvě velké bitvy. Kromě toho se bylo nutné uchýlit k zdlouhavému obléhání Tyru. Alexandr nicméně musel chránit své komunikační trasy s Řeckem.\nGenerálové, kteří si rozdělili po Alexandrově smrti jeho říši, se však brzy obrátili směrem k moři, především pokud jde o řadu válek mezi Antigonovci a zbytkem diadochů. Tyto helénistické státy mezi sebou začaly rychle soutěžit ve vyzbrojování námořní techniky. Lodě, které zaváděly do výzbroje, byly stále větší a větší a to především ve čtvrtém století př. n. l. po zavedení malých lodních katapultů. Katapulty totiž vyžadovaly pro své umístění těžší lodě, které by unesly jejich váhu. Zavedení střel s delším doletem, spolu se stále větším počtem dopravovaných pěšáků, brzy vedlo k tomu, že beran začal ztrácet na významu. Mezi helénskými králi, kteří bažili po slávě, se místo toho těšily vzrůstající oblibě polyrémy, lodě u kterých byla zvýšená síla veslařů trirémy přidáním dalších mužů k jednomu veslu. Extrémem byla tzv. 40, což znamenalo, že v každém oddělení lodě bylo 40 veslařů, přičemž na jedno veslo připadalo 5 mužů!\n\nPrvní punská válka byla nejdelší souvislou válkou v řecko-římských dějinách, ve které hrály ústřední roli střety na moři. Bitva u Ecnomia (256 př. n. l.) byla největší námořní bitvou starověku co do počtu lodí. Tato skutečnost je tím překvapivější, že na počátku této války neměli Římané žádné loďstvo, které by stálo za řeč. V závěru čtvrtého století př. n. l. si římský senát pohrával s myšlenkou vybavení dvou malých eskader, které by byly schopné skoncovat s piráty v Tyrrhenském moři. Jejich selhání však bylo tak potupné, že se Římané této myšlenky vzdali. Když začala válka s Kartágem, musely být římské legie dopraveny do Sicílie s pomocí spojenců. Faktem je, že se Římanům nepodařilo překročit messinskou úžinu za dne, protože v oblasti hlídkovaly lodě Kartáginců. Římská armáda nakonec pronikla na Sicílii v noci a postupně získala dominantní pozici v boji proti armádě Kartáginců na Sicílii. Úplného vítězství však nebylo možné dosáhnout bez loďstva. Města na západním pobřeží Sicílie, která byla v rukou Kartáginců, bylo možné zásobovat z moře. Kromě toho flotila Kartáginců v počtu 261 plavidel neustále útočila na římské pobřeží. Vzhledem k tomu odhlasoval římský senát počátkem jara roku 260 př. n. l. výstavbu flotily 100 quinquerém (tato loď se vyvinula z trirémy) a 20 trirém tak, aby byly k dispozici již pro letní tažení. Jako model pro quinquerémy sloužila kartaginská loď, která o čtyři roky dříve najela na pobřeží. Římské úřady verbovaly posádky trirém u svých řeckých spojenců. Římané pak sami dodali 30 000 mužů jako veslaře pro quinquerémy, tedy v počtu 300 mužů na jednu loď. Tito veslaři se rekrutovali z italských podrobených spojenců a chudších obyvatel Říma. Zatímco byly lodě ve výstavbě, veslaři se učili veslovat v trenažérech na pevnině.\nVzhledem k tomu, že si Římané uvědomovali svou neschopnost soupeřit s Kartáginci ve výcviku námořníků, bylo rozhodnuto, aby jejich lodě představovaly mohutné plovoucí platformy, na kterých by mohli jejich legionáři vést válku v pozemním stylu. Z tohoto důvodu Římané umístili na paluby svých lodí corvus. Corvus (havran) byl můstek umístěný na přídích římských lodí. Tato plošina byla dlouhá 11 metrů a 1,2 metru široká, mohla být otočena a spuštěna na palubu nepřátelského plavidla. Corvus měl kovový hrot na spodní straně, tímto hrotem zahákoval a zajistil loď protivníka, takže se římská pěchota mohla snadno dostat na palubu nepřátelského plavidla. Aby bylo možné plně využít výhody nové taktiky, brali Římané, pokud očekávali boj na palubu 80 dalších mužů z legií, jako doplněk ke svým 40 vojákům námořní pěchoty. Římané použili corvus se zničujícím účinkem v bitvě u Mylae a ještě v dalších bitvách. I přes velkou účinnost v boji, přestali Římané corvus používat. Nejspíše to bylo proto, protože měl corvus značný vliv na nestabilitu lodi. I tak Římané nakonec Kartágo porazili a stali se pány moře.\n\nŘímané využili své loďstvo se značným úspěchem v roce 168 př. n. l. při dobytí Makedonie a poté jej nechali rozpadnout. V námořních záležitostech spoléhal senát spíše na podrobené řecké státy ve východním Středomoří. Toto rozhodnutí bylo nešťastné z hlediska bezpečnosti ve Středomoří, protože upuštění od dalšího udržování římské flotily se časově shodoval s římským rozhodnutím z roku 167 př. n. l. o omezení nezávislosti Rhodu, ostrovního městského státu ve východním Středomoří. Po celá staletí byl Rhodos velkým obchodním centrem. Vzhledem k důležitosti svého loďstva pro ekonomiku ostrova udržoval Rhodos na vlastní náklady velkou flotilu, která bojovala proti pirátům ve Středomoří. Rhodos tak zastával široce respektovanou roli oficiálního \"četníka\" ve východním Středomoří; poté kdy byl Rhodos roku 223 př. n. l. postižen obrovským zemětřesením, přispívali všichni helénští králové stavebním dřívím, aby pomohli obnovit jeho loďstvo; jeden z panovníků dokonce poskytl městu 10 plně vybavených quinquerém. Římská politika však podkopala základy rhodské ekonomiky a Rhodos již neměl peníze potřebné pro udržování loďstva nezbytného k boji proti pirátům. Piráti pak zamořili celé Středomoří. V žádném případě se nejednalo o jednotlivé lodě, které by paralyzovaly na námořních trasách. Naopak, v prvním století př. n. l. byly běžné celé flotily pirátů, které podnikaly nájezdy na pobřeží. Jejich flotily byly často pronajímány k podpoře pozemních sil během válek. Vzhledem k úpadku Rhodu se problém rozrostl do kolosálních rozměrů. Nejhorší ze všech byli kilikijší piráti, jejichž základny se nacházely na nehostinném jižním pobřeží Malé Asie.\nJejich činnost nakonec přilákala tak mnoho bojovníků a lodí, že byli schopni chránit vlastní námořní trasy a měli dokonce k dispozici celé flotily pod vedením svých admirálů. K menšímu počtu vysoce pohyblivých lodí – liburnií, které měly dvě řady vesel, příbyly časem dokonce trirémy. Podle odhadů působilo počátkem prvního století př. n. l. ve Středozemním a Černém moři více než 1000 pirátských lodí. Piráti se stávali stále troufalejšími. V sedmdesátých letech př. n. l. podnikali dokonce nájezdy na italské pobřeží a unášeli ženy římských šlechticů, za které pak vyžadovali výkupné. Jedna eskadra pirátů zaútočila na domovský přístav Říma, Ostii a vydrancovala i další města. Kilikijští piráti také napomáhali zarytému nepříteli Římanů, pontskému Mithridatovi IV.. Počátkem roku 67 př. n. l., konečně navrhl římský tribun Aulus Gabinus uspořádání rozsáhlé kampaně, která by zbavila moře pirátů. Velení této kampaně bylo svěřeno Pompeiovi Velikému. Pompeius nakonec zbavil moře pirátů.\n\nPo bitvě u Aktia, která se stala mezníkem v římských dějinách, se stal Řím, přesněji řečeno římský císař, skutečným pánem Středozemního moře. Aktion představoval konec klasických námořních bojů, ve kterých proti sobě stály mohutné flotily tvořené mnohaúrovňovými válečnými loděmi, při jejichž střetnutí byly rozhodující útoky vedené pomocí beranů. V této době neexistoval nepřítel, který by se Římu dokázal postavit. Po bitvě u Aktia vytvořil císař Augustus stálé loďstvo, jako preventivní údernou sílu určenou proti komukoliv, kdo by se snažil usurpovat si moc. Tato císařská flotila byla ve Středozemním moři udržována déle než po dobu dvou století. Po tuto dobu úspěšně bránila vzestupu jakéhokoliv rivala, přepravovala vojska, dopravovala důstojníky a v případě potřeby vytlačovala a likvidovala piráty. Vzhledem k tomu, že neexistoval žádný velký protivník, začalo loďstvo postupně používat spíše než velké lodě, trirémy a liburnie. Jediná významná bitva římského impéria byla svedena v roce 323, když západní císař Konstantin porazil svého východního rivala Licinia. V této bitvě bylo dvě stě Liciniových trirém na hlavu poraženo osmdesáti Konstantinovými lehkými plavidly. Po této bitvě triréma pomalu mizí z historických záznamů. Tím také skončilo období opravdového starověkého námořnictva.\n\n\n"}
{"id": "348838", "url": "https://cs.wikipedia.org/wiki?curid=348838", "title": "Dálnice 4 (Izrael)", "text": "Dálnice 4 (Izrael)\n\nDálnice 4 (hebrejsky כביש 4; \"Kviš 4\") je izraelská dálnice, která vede podél celé izraelské pobřežní planiny Středozemního moře. Začíná na severu u hraničního přechodu s Libanonem u Roš ha-nikra a končí u hraničního přechodu Erez u Pásma Gazy. Do 90. let 20. století pokračovala až do Rafáhu na egyptskou hranici. V některých částech dálnice kopíruje starověkou cestu Via Maris.\nAčkoliv je dálnice souvislá, obecně se dělí do pěti částí, z nichž každá má svůj název, charakter a rychlostní limit:\n\nSekce Tel Aviv − Ašdod a Geha jsou bez poplatku.\n\nV letech 2007–2010 vyrostly v Haifě takzvané Karmelské tunely, víc než 6 kilometrů dlouhý komplex tunelů, které obcházejí centrální pobřežní část města a které tvoří obchvat města a zároveň přeložku trasy dálnice.\n\n"}
{"id": "348840", "url": "https://cs.wikipedia.org/wiki?curid=348840", "title": "Vin Diesel", "text": "Vin Diesel\n\nVin Diesel, rodným jménem Mark Sinclair (* 18. července 1967, Alameda County, Kalifornie, USA), je americký herec, režisér, scenárista a producent. Svoji hereckou kariéru započal již v sedmi letech v newyorském divadle, ale jeho nejznámější rolí je Dominic Toretto ve filmové sérii \"Rychle a zběsile\". Výrazný je ale i jeho hluboký a chraplavý hlas, který je téměř nezaměnitelný. Je zakladatelem společností One Race Films, Racetrack Records a Tigon Studios.\n\nVin Diesel se narodil jako Mark Sinclair v Alameda County v Kalifornii astroložce Deloře Sinclair Vincent, rozené Sherleen. Jeho jediným sourozencem je dvojče Paul. Svého biologického otce nikdy nepoznal.\n\nSvůj původ nikdy veřejně nerozebíral, prozradil ovšem, že z matčiny strany má anglicko-německo-skotské kořeny.\n\nVyrůstal v New Yorku s matkou a nevlastním otcem, afroameričanem Irvingem H. Vincentem, který působil jako manažer divadla a učitel. Diesel v jednom z rozhovorů řekl, že „[Irving H. Vincent] ho vychoval a udělal z něj takového člověka, jakým je.“\n\nNa divadelním pódiu se poprvé objevil již v sedmi letech v dětské hře Barbary Garson \"Dinosaur Door\" v divadle Theater for the New City (Greenwich Village na Manhattanu). K roli se dostal poměrně neobvyklým způsobem: společně s bratrem a několika přáteli se vloupal do budovy divadla, kde je chytil režisér Crystal Field. Ten jim nabídl, že místo toho, aby volal policii, zahrají si v nové hře. V účinkování v divadle pokračoval i později, ačkoliv přiznal, že kvůli etnickému původu měl občas problémy s hledáním rolí. Nakonec nastoupil na Hunter College v New Yorku, kde ho tvůrčí psaní přivedlo k psaní scénářů.\n\nV roce 2001 chodil s herečkou Michelle Rodriguez, která hrála v \"Rychle a zběsile\" Torretovu přítelkyni Letty.\n\nS přítelkyní Palomou Jiminez má tři děti: dceru Haniu Riley (* duben 2008), syna Vincenta Sinclaira (* 2010) a dceru Pauline (* březen 2015). Mladší dcera Pauline je pojmenovaná po jeho zemřelém příteli a hvězdě \"Rychle a zběsile\" Paulu Walkerovi, který zemřel při automobilové nehodě v roce 2013.\n\nPrvní filmovou roli dostal Diesel ve filmu \"Awakenings\" (1990), jednalo se ale jen o krátkou scénu. Později sám napsal, režíroval a produkoval i krátkometrážní snímek \"Multi-Facial\" (1994). Jedná se o krátký film o amatérském herci smíšené rasy, který za jeden den navštíví mnoho konkurzů do filmů a všude ho odmítají právě kvůli jeho rase. Jeho první celovečerní film je z roku 1997 a nese název \"Zbloudilci\". Tento film napsal, režíroval i produkoval on sám.\n\nV roce 1998 jej do svého filmu \"Zachraňte vojína Ryana\" obsadil Steven Spielberg. V roce 1999 daboval postavu v animovaném filmu \"The Iron Giant\".\n\nV roce 2000 získal Diesel roli ve filmu \"Černočerná tma\". Ten samý rok si také zahrál ve filmu \"Riziko\". Ale až následující rok (2001) přišla jeho životní role; role ve filmu \"Rychle a zběsile\". Tady měl hrát šéfa gangu Dominica Toretto. Rok nato přišla i další životní role; tentokrát v akčním thrilleru \"xXx\". V roce 2006 pak přišlo další pokračování Rychle a zběsile s názve \"Rychlí a zběsilí\", na kterém se taktéž podílel.\n\nRoli Dominica Toretta si zopakovala v pátém, šestém a sedmém pokračování, s názvem \"Rychle a zběsile 5\" (2011), \"Rychle a zběsile 6\" (2013) a \"Rychle a zběsile 7\" (2015). Znovu si také zopakoval roli Riddicka ve třetím filmu ze série s názvem \"Riddick\" (2013). V srpnu 2013 Diesel dostal hvězdu na hollywoodském chodníku slávy. Svůj hlas propůjčil postavě Grootovi do filmu \"Strážci Galaxie\" (2014) a zahrál si ve filmu \"Poslední lovec čarodějnic\" (2015). Ve válečném dramatu \"Billy Lynn's Long Halftime Walk\" si zahrál vedlejší roli. V roce 2017 si zopakoval roli Xandera Cage ve filmu \"\". Svůj hlas propůjčil do pokračování filmu \"Strážci Galaxie\" s názvem \"Strážci Galaxie Vol. 2\".\n\n"}
{"id": "348843", "url": "https://cs.wikipedia.org/wiki?curid=348843", "title": "Žehnání", "text": "Žehnání\n\nŽehnání (neboli benedikce) je náboženský obřad, kterým se určité věci slavnostně vyprošuje Boží požehnání k její prospěšnosti lidem.\n\nPožehnání ( ברכה, \"bracha\"; pl. ברכות, \"brachot\") je v judaismu modlitba recitovaná ve specifickém místě obřadu, liturgie nebo jiné činnosti. Účelem požehnání je vyjádřit uznání Boží svrchovanosti a Boha jako zdroje veškerého dění. Obvykle začínají slovy \"„Baruch ata Adonaj, Elohejnu, melech ha-olam, …“\" („Požehnaný jsi Ty, Hospodine, Králi všehomíra, …“)\n\nŽehnání má pomáhat lidem v různých situacích a okolnostech společenského i osobního života navazovat a udržovat kontakt s Bohem a zprostředkovávat jeho pomoc a ochranu těm, kdo jsou připraveni ji přijmout. Žehná se většinou modlitbou, vztaženýma rukama nebo znamením kříže, někdy svěcenou vodou, případně olejem. Při žehnání věcí se modlí za lidi, kteří je budou používat.\n\nV katolicismu stojí požehnání na nižším stupni než svěcení. V benedikované stavbě se – na rozdíl od stavby konsekrované – nesmí uchovávat Nejsvětější svátost oltářní.\n\n"}
{"id": "348846", "url": "https://cs.wikipedia.org/wiki?curid=348846", "title": "Izabal", "text": "Izabal\n\nIzabal ( ) je největším jezero v Guatemale. Nachází se v departementu Izabal. Rozkládá se v úmoří Karibského moře.\n\nNejvýznamnějším přítokem je řeka Polochic, vody odvádí Río Dulce (doslovný překlad \"Sladká řeka\").\n\nZ Honduraského zálivu se do jezera dostávaly a stále dostávají lodě. V koloniálním období zde operovali piráti, proto španělští kolonisté postavili při vtoku do jezera pevnost Castillo San Felipe de Lara, která měla chránit španělské pozice v regionu. Dnes má jezero především turistické a rekreační využití.\n\nV okolí jezera je několik chráněných území a žije zde mnoho živočišných i rostlinných druhů.\n\n"}
{"id": "348849", "url": "https://cs.wikipedia.org/wiki?curid=348849", "title": "Kulíšek nejmenší", "text": "Kulíšek nejmenší\n\nKulíšek nejmenší (\"Glaucidium passerinum\") je nejmenší sova Evropy.\nMá nenápadně hnědě zabarvený hřbet s menšími bělavými skvrnami a světlou spodní stranu těla s tmavšími podélnými skvrnami. Je poměrně nenápadný, loví za soumraku, jen v době hnízdění po celý den, ale není příliš plachý. Pokud ho naleznete sedět ve větvích stromu, je možné ho pozorovat poměrně zblízka, aniž ulétne. V rámci České republiky jde o silně ohrožený, zvláště chráněný druh.\n\nKulíšek nejmenší měří pouhých 16 cm, což je sotva velikost špačka. Rozpětí křídel je 34-45 cm. Základní barva vrchní části těla je tmavě hnědá s výraznými bílými či žlutobílými skvrnami, spodek je světlý s podélnými tmavými proužky. Na tmavohnědých letkách je světlé skvrnění, které na křídle tvoří tři až čtyři příčné proužky. Ocas je také tmavohnědý, s bílými konci per a několika světlými příčnými proužky. Má v poměru k tělu malou kulatou hlavu s nepříliš zřetelným závojem zbarvenou podobně jako záda. Duhovka je živě žlutá, zobák voskově žlutý, u kořene zelenavý, nohy opeřené, špinavě bílé s hnědými skvrnami, drápy černohnědé. Samec a samice se navzájem neliší, mláďata jsou pouze tmavší. Let kulíška je vlnkovitý, v období hnízdění létá i ve dne.\n\nNa rozdíl od ostatních sov má poměrně vysoký pískavý hlas. Většinou se ozývá jednoduchým opakovaným pískáním, ale může přidat i jakýsi trylek. Je velmi křehký, aktivní během denního světla a při východu a západu slunce.\n\nHnízdo bývá umístěno ve starých dutinách po strakapoudech. Koncem dubna či začátkem května samice snáší 5-6 bílých, jemně lesklých vajec na kterých sedí sama po dobu 28 dnů a mláďata krmí asi 6 týdnů. Vejce je kulovitého nebo oválného tvaru, váží cca 7 g. Vejce jsou snášena v rozmezí dvou dnů a samice usedá až po snesení posledního. Samec obstarává pouze potravu. Samice zůstává na hnízdě i po vylíhnutí mláďat a potravu od samce přebírá a předkládá mláďatům. Vyváděna jsou zhruba ve stáří 30 dnů a ihned dobře létají. Následující tři týdny jsou ještě voděna rodiči. Pohlavně dospělá jsou patrně v jednom roce.\n\nPotravu tvoří převážně drobní hlodavci a ptáci, místy i hmyz. Loví i za dne a troufá si lovit i drobné ptáky za letu. Někdy si dělá v dutinách zásoby potravy z ulovené kořisti. Má na svou velikost silné spáry a loví i kořist větší, než je sám. Kulíšek si může uschovat potravu na zimu.\n\nKulíšek nejmenší žije převážně v tajze severní Evropy a ostrůvkovitě v některých horských oblastech střední a jižní Evropy, jako je Šumava, Karpaty, Pyreneje a Alpy. Místy se vyskytuje i v souvislých lesích v nižších polohách, u nás například v brdských a křivoklátských lesích. Severní hranici rozšíření tvoří hranice lesa.\n\nKulíšek nejmenší je stálý pták, jen horské populace přelétají na zimu do nižších poloh.\n\nV České republice je rozšíření kulíška spíš ostrůvkovité, soustředěné hlavně do oblasti jižních a západních Čech. Celkový počet se na začátku 90. let odhadoval na 900-1300 párů. V jižních Čechách jsou to především souvislé lesní porosty v nadmořských výškách od 390 do 1260 m. V západních Čechách kromě Šumavy a Českého lesa hnízdí například i na Chebsku, Rokycansku, v Brdech a na Karlovarsku. Hnízdění bylo prokázáno i v CHKO Labské pískovce, ale i ve východních Čechách na Náchodsku. Na Moravě se vyskytují v Beskydech, v Javorníkách, na Českomoravské vrchovině a v Oderských vrších.\n\n"}
{"id": "348851", "url": "https://cs.wikipedia.org/wiki?curid=348851", "title": "Vojenský řád Marie Terezie", "text": "Vojenský řád Marie Terezie\n\nVojenský řád Marie Terezie (německy Militär-Maria-Theresien-Orden) byl nejvyšší rakouský vojenský řád, který byl založen v roce 1757 a udělen poprvé v roce 1758, nejprve v habsburské monarchii, po rozpadu Svaté říše římské národa německého v Rakouském císařství a následně v Rakousku-Uhersku. Po rozpadu Rakouska-Uherska byl ještě několikrát udělen v tichosti do roku 1931. V Maďarsku se objevily snahy o jeho obnovení, naposledy byl udělen v roce 1944.\n\nŘád byl založen Marií Terezií na oslavu vítězství rakouských vojsk v bitvě u Kolína 18. června 1757. Řád byl udělován důstojníkům, kteří prokázali neobvyklou odvahu při boji nepříteli a za službu svému mocnářství, konkrétně byl udělován:\n\nCož znamená, že řád byl udělen „za vykonání takového činu osobní statečnosti, který by za běžných okolností nebyl vyžadován a přesto byl vykonán, případně spolu s tímto činem při vojenské akci provedení mimořádně důležitého a dovedného rozhodnutí.“ Interpretace této části stanov dala vzniknout velmi populární legendě, že byl řád udělován, za úspěšné neuposlechnutí rozkazu, což však nebyla pravda. Při udílení nehrálo roli náboženské vyznání, rasa, hodnost ani společenské postavení. Řád byl výlučně udělován za hrdinské činy, ve výjimečných případech z dynastických důvodů.\n\nZprvu měl řád dvě třídy, velký a rytířský kříž. Později byl řád Josefem II. doplněn ještě o střední komandérskou třídou a hvězdu pro velkokřižovníky 15. října 1765. Nositelé řádu, kteří získali rytířský kříž měli nárok na doživotní šlechtický titul rytíř () a následně se mohli domáhat dědičného titulu svobodného pána. Řád byl také spjat s doživotní rentou od 1.500 do 400 zlatých ročně a vdovy po příslušnících řádu měly nárok na polovic této renty.\n\nPo roce 1918 císař Karel I. převedl svá práva k řádu na řádovou kapitulu a proběhlo ještě několik tichých řádových promocí. Poslední řádová promoce proběhla v roce 1931, kdy bylo také dohodnuto, že již nebude řád dále udělován. Do tohoto roku bylo uděleno 1039 malých křížů, 140 komandérských křížů a 61 velkokřížů. Později se o obnovení řádu snažil Miklós Horthy v Maďarsku z titulu regenta. Nakonec byl tímto \"maďarským\" řádem vyznamenaný pouze jeden člověk, generálmajor Ladislaus Oszlanyi v roce 1944. Posledním žijícím členem řádu byl Gottfried von Banfield, vyznamenaný v roce 1917, který zemřel v roce 1986.\n\nVelmistry řádu byli nástupci Marie Terezie – habsburští monarchové. Kromě toho ještě věci řádu spravovali další tři řádoví úředníci: kancléř, pokladník a grefiér.\n\nŘádovým odznakem byl specifický, tzv. tereziánský, kříž, který měl tlapatá ramena, ukončená vlnovitě prohnutou linií. Ve středu byl medailon vyplněný Habsburky adoptovaným babenberským erbem s okružím, na kterém napsáno „FORTITUDINI“ (statečnost). Na reverzu řádu jsou iniciály „MTF“ (MT pro Marii Terezii a F pro Františka I.) uzavřený do zlatého vavřínového věnce a zeleného mezikruží. Později přidaná řádová hvězda kopírovala tvar tereziánského kříže, byla však poněkud větší a měla mezi rameny vložený zelený věnec. Její ramena byla stříbrně dracounovaná nebo briliantovaná. Stuha byla bílá se širokými červenými okraji.\n\nŘád Marie Terezie se dělil do celkem 3 tříd, a to po úpravě v roce 1765.\n\nPodle pravidel se musel řád nosit in natura pouze na vojenské uniformě. Z toho důvodu byly zavedeny miniatury na řetízku, které se připínaly na civilní oblečení (konkrétně na levou klopu saka).\n\nV 18. století patřil k nejvýznamnějším nositelům například maršál Ernst Gideon von Laudon (velkokříž s brilianty) nebo ruský vojevůdce maršál Alexandr Vasiljevič Suvorov. V 19. století byli vyznamenáni například polní maršál Karel Filip ze Schwarzenbergu (postupně rytíř, komandér, velkokříž), polní maršál Josef Václav Radecký z Radče (postupně rytíř, komandér a později velkokříž řádu), polní maršál arcivévoda Karel Ludvík (velkokříž s brilianty), generál Leopold ze Šternberka (velkokříž s brilianty), generálmajor Josef von Smola (rytíř a komandér), generál z období napoleonských válek Václav Jan Frierenberger a další.\n\n\n"}
{"id": "348857", "url": "https://cs.wikipedia.org/wiki?curid=348857", "title": "Krystalinikum", "text": "Krystalinikum\n\nKrystalinikum anebo basement (z angl. podloží) je komplex krystalických, většinou metamorfovaných a magmatických hornin, hlavně granitoidů. Obvykle se používá pro označení vrstvy hornin pod sedimenty, platformním pokryvem nebo výplní pánví. Samotný sedimentární pokryv krystalinika je často označovaný jako sedimentární obal.\n\nV Evropě a Severní Americe, s výjimkou nejstarších prekambrických štítových oblastí, je krystalinikum tvořeno nejčastěji hercynskými nebo i staršími kaledonskými horninami. Na hercynsky konsolidované krystalinikum obvykle nasedají permské červené pískovce, evapority a druhohorní vápence. V některých případech v důsledku zvýšených tlaků a teplot umožnila souvrství evaporitů, které tvořily nejslabší zónu, odlepení nadložních vápenců a jejich přesun ve formě příkrovů, což jen zdůrazňuje rozdíl mezi velmi pevným krystalinikem a jeho méně odolným, ba často i plasticky se chovajícím obalem.\n\nMnoho geologů v odborech jako pánevní analýza, sedimentologie a ložisková geologie používá termín krystalinikum v poměrně všeobecném smyslu jako označení všech metamorfovaných a magmatických hornin. V krystaliniku je soustředěn největší počet ekonomicky významných rudných ložisek. Oproti tomu při vyhledávaní uhlovodíků jsou horniny krystalinika celkem nezajímavé, protože je téměř vyloučeno, že by mohly obsahovat ropu nebo zemní plyn.\n"}
{"id": "348863", "url": "https://cs.wikipedia.org/wiki?curid=348863", "title": "Kvapil", "text": "Kvapil\n\nČeské příjmení Kvapil nese více různých osobností:\n\n\n"}
{"id": "348867", "url": "https://cs.wikipedia.org/wiki?curid=348867", "title": "Sighetu Marmației", "text": "Sighetu Marmației\n\nSighetu Marmației ( , , ) je pohraniční město v rumunském Maramureši, na levém břehu Tisy, jež zde tvoří hranici se Zakarpatskou Ukrajinou. V roce 2011 zde žilo přes 37 600 obyvatel a bylo tak druhým největším městem Marmarošské župy.\n\nV uherské době bylo město po staletí střediskem Marmarošské župy. V meziválečné době ležela Sihoť již v Rumunsku na hranici s Československem a vedla tudy peážní trať spojující okolí podkarpatského Rachova se zbytkem republiky. Dnes sem zajíždějí pouze vlaky z rumunského vnitrozemí.\n\nBěhem 2. světové války bylo město součástí Maďarska. Několik tisíc místních Židů bylo deportováno do koncentračního tábora v Osvětimi, včetně rodáka Elieho Wiesela.\n\nV 50. a 60. letech 20. století zde byla věznice pro významné politické vězně. Dnes je v bývalé věznici muzeum a památník obětem komunismu. Nejznámější vězeň byl rumunský premiér Iuliu Maniu z let 1928–1933, který zde roku 1953 zemřel. V lednu 2007 byl za účasti prezidentů Traiana Băsescu a Viktora Juščenka po mnoha letech otevřen hraniční most přes Tisu do ukrajinské Solotviny.\n\nZ obyvatel města se 82 % hlásí k rumunské národnosti, 13 % k maďarské, 2,3 % k ukrajinské a 1,5 k romské. Při sčítání lidu v roce 1910 žilo ve městě 21 370 obyvatel, z nichž 82,1 % hovořilo maďarsky, 9,5 % rumunsky, 5,9 % německy a 32 obyvatel rusínsky. Dle náboženství bylo 37,3 % židů, 27,4 % řeckokatolíků a 22,9 % římskokatolíků.\n\n\n\n\n"}
{"id": "348871", "url": "https://cs.wikipedia.org/wiki?curid=348871", "title": "Výměnná jednotka", "text": "Výměnná jednotka\n\nVýměnná jednotka (zkratka VJ) je umělý pojem užívaný v diabetologii, který byl zaveden proto, aby usnadnil lidem s diabetem „přemýšlení o jídle“. Základní idea výměnné jednotky tkví v tom, že 1 VJ = 12 g sacharidů (v některých západních zemích je to 10 g), což obsahuje asi půl krajíce chleba (také se jí někdy říká chlebová jednotka). Tento půlkrajíc lze tudíž nahradit (\"vyměnit\") za jakoukoliv jinou potravinou o stejném obsahu sacharidů, což bude mít logicky za následek obdobné reakce glykémie na tyto různé potraviny. Lidé s diabetem tak mohou rychle a snadno odhadnout počet VJ „na talíři“. \n\nPotraviny lze počítat jak v gramech sacharidů, tak ve výměnných jednotkách. Průměrné hlavní jídlo má asi 4-5 VJ, což odpovídá 48-60 gramům sacharidů. Je zřejmé, že čísla ve VJ jsou menší a jednodušší k dalším výpočtům než gramy sacharidů, a tudíž lze množství VJ lze rychleji přepočítat na jednotky inzulinu, které je třeba před jídlem aplikovat. \n\nObvykle v praxi však neplatí, že by dvě potraviny o stejném počtu VJ vyvolávaly stejnou glykemickou odpověď, proto diabetik musí o jídle přemýšlet i v širších souvislostech a zahrnout do odhadu reakce glykémie po jídle i glykemický index a inzulínový index daných potravin.\n\nVýměnné jednotky potravin\nTabulka potravin a jejich výměnných jednotek\n"}
{"id": "348874", "url": "https://cs.wikipedia.org/wiki?curid=348874", "title": "Lisa Raymondová", "text": "Lisa Raymondová\n\nLisa Raymondová (* 10. srpna 1973 Norristown, Pensylvánie) je americká profesionální tenistka, specialistka na čtyřhru, bývalá deblová světová jednička, když byla poprvé na této pozici klasifikována 12. června 2000, držitelka šesti grandslamových titulů v ženské čtyřhře a čtyř ve smíšené čtyřhře.\n\nVe dvouhře byla nejvýše na žebříčku WTA klasifikována v říjnu 2007 na 15. místě. Čtyřikrát také vyhrála čtyřhru na Turnaji mistryň.\n\nNa okruhu WTA získala čtyři tituly ve dvouhře a sedmdesát čtyři ve čtyřhře. Spojené státy reprezentuje ve Fed Cupu.\n\nV evropské antukové části sezóny 2011 hrála s Němkou Julií Görgesovou. Na French Open již nastoupila se stabilní partnerkou Liezel Huberovou. Na turnaji došly do semifinále a ve Wimbledonu zaznamenaly čtvrtfináulovou účast.\n\nPrvní dvě finále sezóny spolu s Huberovou prohrály, a to na AEGON International s Peschkeovou a Srebotnikovou 6–3, 6–0 a poté na Bank of the West Classic nestačily na Azarenkovou s Kirilenkovou 6–1, 6–3. První jejich společný titul přišel na Canada Masters, a to po finále bez boje, když Azarenková a Kirilenková odstoupily. V září získaly grandslamový titul na US Open po finálové výhře nad obhájkyněmi titulu Vaniou Kingovou a Jaroslavou Švedovovou 4–6, 7–6, 7–6. Třetí titul si připsaly na japonském Toray Pan Pacific Open, když v boji o titul zdolaly pár Dulková a Pennettaová až v supertiebreaku třetího setu 7–6, 0–6, [10–6].\n\nNa závěrečné události sezóny Turnaji mistryň přehrály ve finále Peschkeovou a Srebotnikovou ve dvou sadách.\n\nLisa Raymondová se k dubnu 2009 zúčastnila 15 zápasů týmového Fed Cupu za tým Spojených států amerických s bilancí 3-6 ve dvouhře a 11-3 ve čtyřhře.\n\n"}
{"id": "348875", "url": "https://cs.wikipedia.org/wiki?curid=348875", "title": "Tarn-et-Garonne", "text": "Tarn-et-Garonne\n\nTarn-et-Garonne je francouzský departement ležící v regionu Languedoc-Roussillon Midi-Pyrénées. Departement vznikl 4. listopadu 1808 v období Francouzského císařství.\n\n\n\n\n"}
{"id": "348876", "url": "https://cs.wikipedia.org/wiki?curid=348876", "title": "Petr Canisius", "text": "Petr Canisius\n\nSvatý Petr Canisius, původně Peter Kanis, někdy též počeštěně Petr Kanisius (8. května 1521, Nijmegen, Nizozemí – 21. prosince 1597, Freiburg im Üechtland, Švýcarsko) byl významný jezuitský teolog a kazatel, autor prvních katolických katechismů a jedna z hlavních postav katolické reformy kolem tridentského koncilu. Roku 1925 byl prohlášen učitelem církve. Jeho památka se slaví 21. prosince.\n\nCanisiův otec byl starostou města Nijmegen. Petr Canisius studoval práva a filosofii, potom přestoupil na teologii na univerzitě v Kolíně nad Rýnem. Roku 1543 se setkal s Petrem Faberem, jedním ze zakladatelů jezuitského řádu, do něhož také vstoupil (jako první Němec) a spoluzakládal v Kolíně první jezuitskou kolej v Německu. Roku 1546 byl vysvěcen na kněze a roku 1547 se na pozvání augsburského biskupa účastnil Tridentského koncilu. Roku 1549 složil v Římě slavné sliby, získal doktorát teologie v Bologni a pak byl dva roky profesorem a rektorem univerzity v Ingolstadtu (dnešní Ludvík-Maxmiliánova univerzita v Mnichově). V letech 1552–1556 byl kazatelem ve vídeňské katedrále a krátce i administrátorem biskupství. Roku 1554 vydal svůj první katechismus pro kněze a 1556 by jmenován provinciálem jezuitů pro jižní Německo, české země a Rakousko. Téhož roku přivedl do Prahy 12 spolubratří a založil s nimi jezuitskou kolej na Starém Městě pražském, západní křídlo později dostavěného (Klementina), zvané zprvu po něm Canisium, tam také kázal. Pak působil jako kazatel v řadě německých měst, zejména v Mnichově, Ingoldtadtu, Innsbrucku a Augsburgu. Roku 1558 cestoval s papežským nunciem do Polska, 1559 se zúčastnil říšského sněmu v Augsburgu a roku 1562 opět koncilu v Tridentu. Roku 1580 založil kolej ve Fribourgu (Freiburg im Üechtland) ve Švýcarsku, kde také zemřel a je v univerzitním kostele pochován.\n\nRoku 1925 byl svatořečen.\n\nCanisius vydal spisy kazatele a mystika J. Taulera (1543), Cyrila Alexandrijského a Lva Velikého. Napsal první katolické katechismy jako odpověď na katechismy reformátorů:\nZa jeho života se dočkaly více než 200 vydání a podstatně ovlivnily tehdy vznikající Římský katechismus (Tridentský). Napsal řadu dogmatických a apologetických spisů, které se vyznačují velmi zdvořilým postojem k odpůrcům. I v osobním styku Canisius imponoval výmluvností, ale hlavně respektem ke svým protivníkům, které nikdy nenazýval kacíři nebo bludaři a svým současníkům ostře vytýkal, že s lidmi odlišné víry nejednají tak, aby je z omylů vyléčili, ale že z nich dělají nevyléčitelné. Stejně ostře vystupoval i proti chybám své vlastní církve. Petru Canisiovi se připisuje autorství druhé poloviny modlitby Zdrávas Maria: „Svatá Maria, matko Boží, pros za nás hříšné...\" a také autorství modlitby \"Zdrávas královno\".“\n\nRoku 1864 byl Petr Canisius prohlášen blahoslaveným, roku 1925 svatým a učitelem církve. Jeho svátek se slavil 21. dubna, od roku 1969 se slaví ve výroční den jeho smrti 21. prosince. Canisiovo jméno nese řada jezuitských škol po celém světě.\n\n\n\n\n\"Tento článek je založen z části na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "348883", "url": "https://cs.wikipedia.org/wiki?curid=348883", "title": "Václav Junek (podnikatel)", "text": "Václav Junek (podnikatel)\n\nIng. Václav Junek, CSc. (* 17. června 1951) je český podnikatel, bývalý agent StB a bývalý předseda představenstva zkrachovalého chemického konglomerátu Chemapol.\n\nDceřiná společnost Chemapolu – \"C.H.R.\" – koupila v roce 1997 od Václava Havla za 200 milionů korun 50% podíl paláce Lucerna. Palác později od \"C.H.R.\" koupila švagrová Václava Havla Dagmar Havlová za 145 milionů korun. Firma \"C.H.R.\" v lednu 2001 zkrachovala.\n\nV roce 1999 Junek veřejně přiznal, že tajně dával členům ČSSD karty na benzin zdarma.\n\nNa konci roku 2007 jiná Junkova firma — \"LST Trhanov\" — vyhrála tendr Lesů České republiky na těžbu více jak 2,5 milionu krychlových metrů dřeva.\n"}
{"id": "348884", "url": "https://cs.wikipedia.org/wiki?curid=348884", "title": "Sybille Bammerová", "text": "Sybille Bammerová\n\nSybille Bammerová (* 27. dubna 1980 v Linzi, Rakousko) je současná rakouská profesionální tenistka. Je jednou z matek hrajících na okruhu WTA, které se po porodu vrátily k profesionální kariéře, mezi další patří Lindsay Davenportová, Rossana de los Ríosová či Kim Clijstersová.\n\nSybille Bammerová se zúčastnila 6 zápasů ve Fed Cupu za tým Rakouska s bilancí 4-3 ve dvouhře a 0-3 ve čtyřhře.\n\n"}
{"id": "348896", "url": "https://cs.wikipedia.org/wiki?curid=348896", "title": "Lávový proud u Meziny", "text": "Lávový proud u Meziny\n\nLávový proud u Meziny je přírodní památka o celkové rozloze 1,22 ha v obci Mezina v okrese Bruntál vyhlášená v roce 1997. Chráněné území je v péči Krajského úřadu Moravskoslezského kraje.\n\nPředmětem ochrany jsou tzv. kamenné varhany v bývalém stěnovém lomu v lávovém proudu nedaleké Venušiny sopky asi 1 km severovýchodně od jejího vrcholu. Jedná se o geologickou lokalitu s dobře vyvinutou sloupcovitou a kulovitou odlučností plagioklastického čediče. Radiometrickou metodou bylo určeno stáří horniny na zhruba 1,8 milionu let, tedy do období spodního pleistocénu.\n\nČedičové sloupce o průměru až několika decimetrů mají šestihranný průřez, ve vzácnějších případech jsou pětihranné. Hornina v tzv. Jižním lomu je černošedá, místy světleji šedá. Z petrografického hlediska se jedná o nefelinický bazanit s přechody k olivinickému nefelinitu, případně. limburgitu.\n\nV hornině se hojněji vyskytují vyrostlice minerálu olivínu, řídčeji též augitu a magnetitu.\n\nDo lomu vede od vrcholu Venušiny sopky přes obec Mezinu místní naučná stezka, nazvaná \"Po vulkanitech\" Od autobusové zastávky \"Mezina, U lomu\" je přírodní památka vzdálená zhruba 400 metrů.\n\n\n"}
{"id": "348898", "url": "https://cs.wikipedia.org/wiki?curid=348898", "title": "Vikštejn", "text": "Vikštejn\n\nVikštejn ( ) je zřícenina hradu u obce Radkov na vysokém skalním ostrohu nad řekou Moravicí nedaleko místní části Vítkova Podhradí v okrese Opava v Moravskoslezském kraji. Od roku 1964 je chráněna jako kulturní památka.\n\nHrad ve druhé polovině 13. století založil Vítek z Kravař, první písemná zmínka o něm pochází z roku 1377. Od konce 14. století patřil opavským knížatům, roku 1447 přešel do vlastnictví vladyků z Moravice, později jej získali Bírkové z Násile. V roce 1474 byl hrad dobyt Matyášem Korvínem a pobořen. Později získali hrad do vlastnictví Planknarové z Kynšperka a kolem roku 1530 jej nechali opravit. Od konce 16. století do roku 1708 hrad patřil Oderským z Lidéřova. Za třicetileté války byl poškozen při vpádech Dánů a Švédů , v roce 1648 jej do povětří vyhodilo císařské vojsko. Částečná oprava hradu proběhla ve druhé polovině 17. století. Od roku 1708, kdy hrad přešel do vlastnictví Reichů, sloužil již pouze hospodářským potřebám. Po vybudování zámku v Horním Vikštejně (Dubová) byl po roce 1776 definitivně opuštěn.\n\n"}
{"id": "348899", "url": "https://cs.wikipedia.org/wiki?curid=348899", "title": "Lucemburský frank", "text": "Lucemburský frank\n\nLucemburský frank ( \"Lëtzebuerger Frang\", \"franc Luxembourgeois\", \"Luxemburger Franken\") byl oficiální měnou Lucemburského velkovévodství. Jeho ISO 4217 kód byl LUF. Jedna setina franku se nazývala cent.\n\nLucembursko a sousední Belgie spolu spolupracují v rámci Belgicko-lucemburské ekonomické unii. Jejich měny - \"lucemburský a belgický frank\" - byly mezi lety 1922 a 1999 (s výjimkou období mezi 1935 a 1944) pevně propojené v paritním kursu 1:1. Teoreticky bylo tedy možno používat lucemburské franky na belgickém území a naopak, v praxi však obchodníci často odmítali přijímat měnu sousedního státu. Při zavedení eura jako bezhotovostní měny byl směnný kurs mezi frankem a eurem stanoven na \"1 EUR = 40,3399 LUF\" (resp. BEF). Od roku 1999 byl frank pouze dílčí jednotkou eura, od 1. ledna 2002 je po krátkém duálním oběhu franku a eura v oběhu pouze euro.\n\nPosledními mincemi lucemburského franku před zavedením eura byly mince o hodnotách 1, 5, 20 a 50 franků. Poslední emise mincí byla vydána v roce 1987.\nBankovky byly vydány pouze v hodnotách 100, 1000 a 5000 franků. Na všech bankovkách byl vyobrazen velkovévoda Jean. Poslední série bankovek byla do oběhu uvedena v roce 1985.\nMince i bankovky vydával \"Lucemburský peněžní institut\" (Institut Monetaire Luxembougeois), který má sílo v Lucemburku. Lucemburské bankovky šlo vyměnit za eura jen do 1. března 2012.\n\n\n"}
{"id": "348901", "url": "https://cs.wikipedia.org/wiki?curid=348901", "title": "Holušice", "text": "Holušice\n\nNázev Holušice má více sídel:\n"}
{"id": "348907", "url": "https://cs.wikipedia.org/wiki?curid=348907", "title": "Porlezza", "text": "Porlezza\n\nPorlezza je italská obec v provincii Como, ležící na severovýchodní straně jezera Lugano.\n\n\n\"Počet obyvatel\"\n\n"}
{"id": "348910", "url": "https://cs.wikipedia.org/wiki?curid=348910", "title": "Bejsužjok Levý", "text": "Bejsužjok Levý\n\nBejsužjok Levý nebo také Bejsužjok Jižní ( , ) je řeka v Krasnodarském kraji v Rusku. Je dlouhá 161 km. Povodí řeky je 1890 km².\n\nProtéká rovinatou krajinou. Ústí zleva do Bejsugu (úmoří Azovského moře).\n\nNejvodnější je od února do dubna. Zamrzá na konci prosince a rozmrzá v polovině března.\n\nNa řece leží město Korenovsk.\n"}
{"id": "348921", "url": "https://cs.wikipedia.org/wiki?curid=348921", "title": "Římskokatolická farnost Bystřice pod Hostýnem", "text": "Římskokatolická farnost Bystřice pod Hostýnem\n\nPočátky bystřické farnosti sahají asi do 14. století. V 16. století se stala farnost protestantskou; působil v ní například význačný luterský spisovatel Tobiáš Závorka Lipenský. Po bitvě na Bílé hoře byla v obci obnovena katolická farní správa. Roku 1660 byly založeny farní matriky. Roku 1744 byl vystavěn nový kostel, který byl ovšem poškozen požárem v roce 1789.\n\nJednolodní chrám sv. Jiljí na Masarykově náměstí stojí tam, kde podle záznamů z roku 1368 byl původní kostel se hřbitovem. Roku 1545 byl založen nový hřbitov za městem, ale starý se používal dál a také krypta v kostele, do níž byly r. 1584 uloženy ostatky Přemka Prusinovského z Víckova, rytíře Řádu Božího hrobu.\n\nOd července 2016 je farářem R. D. Mgr. Jan Hrudík.\nV červnu 2016 byl vysvěcen na trvalého jáhna farník Jan Kotas.\n\n"}
{"id": "348924", "url": "https://cs.wikipedia.org/wiki?curid=348924", "title": "Sorry (časopis)", "text": "Sorry (časopis)\n\nSorry s podtitulem PRavá DEmokratická Legrace je český humoristický měsíčník vycházející od roku 1992.\n\nČasopis založili v roce 1992 kreslíři a humoristé okolo Marka Douši a Michala Hrdého, aby měli kde publikovat černý humor. Pravidelnou přílohou je vnitřní dvojstrana s názvem Fámyzdat s podtitulem „víra ve fámy, důvěra v leže“ – pokračovatel občasníku parodujícího noviny, který původně vycházel samostatně. \n\nČasopis vycházel tiskem od roku 1992 do prosince roku 2013. V letech 1992 až 1998 vycházel s finanční podporou deníku Večerní(k) Praha a jeho vydavatele, podnikatele Fidelise Schléeho. Od února 2014 vycházel pouze v internetové podobě na webu www.sorryvize.cz a vydávání bylo financováno členy Klubu přátel Sorry, pomocí crowdfundingového portálu Hithit.cz a reklamou.\n\nOd 1. dubna 2015 se časopis vrátil na novinové stánky a začal vycházet jako pravidelný měsíčník. Bylo umožněno si časopis předplatit v papírové či elektronické verzi. Novým vydavatelem časopis se stal Aleš Zavoral se svým vydavatelství A 11 s.r.o. Šéfredaktory časopisu jsou Vářka a Fefík, kteří vytvářejí nezaměnitelný kult časopisu Sorry od samého počátku.\n\n\n"}
{"id": "348928", "url": "https://cs.wikipedia.org/wiki?curid=348928", "title": "Sklenář (příjmení)", "text": "Sklenář (příjmení)\n\nSklenář může být:\n\n\n\n"}
{"id": "348929", "url": "https://cs.wikipedia.org/wiki?curid=348929", "title": "Athanasius Kircher", "text": "Athanasius Kircher\n\nAthanasius Kircher (často, ale chybně Kirchner, 2. května 1602 – 27. nebo 28. listopadu 1680) byl německý jezuitský učenec, zabývající se především orientalistikou, geologií a lékařstvím. Jako autor jedné z prvních vědeckých prací o egyptských hieroglyfech bývá pokládán za zakladatele egyptologie. Byl také jedním z prvních lidí, kteří pozorovali mikroorganismy pomocí mikroskopu a předběhl svou dobu v tom, že tvrdil, že způsobují mor a navrhl proto účinné prostředky proti šíření choroby.\n\nKircher bývá srovnáván s Leonardem da Vincim pro svou vynalézavost, šíři a hloubku svého díla. Ve své době byl uznáván jako jeden z největších vědců své doby, zastínil dokonce René Descarta. Až ve 20. století ale bylo jeho dílo oceněno z nenáboženského úhlu pohledu. Edward. W. Schmidt jej označil za „posledního renesančního člověka“, historička Paula Findlenová za „prvního vědce, který dosáhl světového věhlasu“.\n\nKircher se narodil ve městě Geisa poblíž Fuldy. Tato oblast se německy označuje jako Buchonia, proto byl někdy nazýván Bucho, Buchonius anebo Fuldensis podle města Fulda. Byl nejmladší z devíti dětí, mezi lety 1614–1618 studoval na fuldské jezuitské koleji. V Paderbornu pak 2. října 1618 vstoupil do jezuitského řádu a na tamějším \"Gymnasiu Salentinianu\" studoval filozofii a teologii. V roce 1622 pak musel prchnout před protestantskými vojsky vévody Kristiána Brunšvického. V Heiligenstadtu pak vyučoval matematiku, hebrejštinu a syrštinu, zajímal se i o fyziku, o čemž svědčí série ohňostrojů a pohyblivých obrazů, které předvedl při návštěvě arcibiskupa. Roku 1628 byl vysvěcen na kněze a stal se profesorem etiky, matematiky, hebrejšiny a syrštiny na würzburgské univerzitě. Svou první vědeckou práci, nazvanou \"Ars Magnesia\", která byla věnována magnetismu, publikoval v roce 1631, v témže roce v důsledku třicetileté války odešel na papežskou univerzitu ve francouzském Avignonu. Roku 1633 ho císař a český král Ferdinand II. povolal k habsburském dvoru ve Vídni jako matematika za zesnulého Johannese Keplera. Toto rozhodnutí bylo ale odvoláno kvůli nátlaku francouzského astronoma Nicolase-Clauda Fabri de Peiresc. Posléze odešel do Říma na jezuitské Collegium Romanum, kde se mohl věnovat své vědecké činnosti. Od roku 1638 v tomto institutu vyučoval matematiku, fyziku a orientální jazyky. V roce 1661 objevil v Mentorelle u Tivoli ruiny kostela postaveného dle legendy ve 4. století císařem Konstantinem Velikým na místě, kde onen údajně zažil zjevení Ježíše Krista. Na obnovu tohoto kostela pak Kircher začal sbírat finance a nařídil nechat zde pohřbít své srdce. Polyhistor Athanasius Kircher zemřel v Římě 27. listopadu 1680.\n\nPublikoval více než 40 vědeckých spisů z nejrůznějších oblastí. V dnešní době je nejznámější jeho \"Oedipus Aegyptiacus\", monumentální egyptologická práce, kterou vlastně byla započata celá tato vědní disciplína. Přestože se mu nepodařilo hieroglyfy rozluštit (to dokázal až Jean-François Champollion) a v jejich interpretaci se v mnohém mýlil, jeho význam pro egyptologii je nesporný. Zajímal se i o Čínu, jeho snahy, aby tam byl vyslán jako misionář, nebyly úspěšné, nicméně vydal encyklopedii \"China Illustrata\", v níž shromáždil křesťanské informace o této zemi. Věnoval se také geologii (své poznatky o formování země shromáždil ve spise \"Mundus Subterraneus\"), medicíně (vyznačoval se již zcela moderním přístupem k chorobám, navrhl hygienická opatření proti šíření chorob, ve spise \"Scrutinium Pestis\" z roku 1658 pod vlivem svých pozorování mikroskopem napsal, že nemoci jsou způsobeny mikroorganismy v krvi), projekci obrazů (laterně magice), akustice a hudbě, astronomii a projektu univerzálního jazyka (ve spise \"Phonurgia nova\" z roku 1673).\n\nV roce 1666 získal Kircher kopii Voynichova manuskriptu, kterou dostal od pražského lékaře Jana Marca Marciho, který doufal, že Kircher ji jako odborník na orientální jazyky bude schopen rozluštit. To se ale nestalo.\n\nV díle \"Musurgia universalis\" z roku 1650, které obsahuje mnoho notových ukázek tehdejších skladatelů vysvětluje Kircher své názory na hudbu a afektovou teorii a podrobně se zabývá i stavbou varhan. Jedna z kreseb znázorňuje rozdíl mezi lidským sluchovým ústrojím a tímto ústrojím u několika druhů zvířat. V této knize také Kircher popisuje algoritmus pro automatické skládání hudby.\n\n"}
{"id": "348932", "url": "https://cs.wikipedia.org/wiki?curid=348932", "title": "Jan Koukal", "text": "Jan Koukal\n\nJméno Jan Koukal má více nositelů:\n\n"}
{"id": "348936", "url": "https://cs.wikipedia.org/wiki?curid=348936", "title": "Patka", "text": "Patka\n\nPatka může být:\n\n\n"}
{"id": "348939", "url": "https://cs.wikipedia.org/wiki?curid=348939", "title": "Nový Bydžov", "text": "Nový Bydžov\n\nMěsto Nový Bydžov (něm. \"Neu Bidschow\") se nachází asi 27 km západně od Hradec Králové v okrese Hradec Králové. Město se skládá z osmi místních částí – Nový Bydžov, Chudonice, Stará Skřeněř, Nová Skřeněř, Skochovice, Vysočany, Zábědov, Žantov. Žije zde obyvatel.\n\nHistorické jádro města je městskou památkovou zónou, která vedle městských dominant chrání především pravidelný půdorys města patřící k nejcennějším ukázkám středověkého urbanismu, zatímco vlastní městská zástavba je většinou novodobá (ještě na začátku 19. století ve městě převládala dřevěná zástavba).\n\n3 km severozápadně od města leží obec Starý Bydžov. Tato původně trhová ves (prvně zmíněna v pramenech k roku 1186) založená na významné polské (kladské) stezce byla někdy koncem 80. let 13. století povýšena na město, ovšem městské založení se zde ukázalo nevýhodným – zřejmě kvůli velké vzdálenosti od řeky Cidliny. A tak snad ještě koncem 13. století došlo k „přenesení města“ na nynější místo a k jeho pravidelnému vyměření „na zeleném drnu“.\n\nPrvní zmínka pochází z roku 1305 v listině krále Václava II. Velmi cenné doklady o počátcích nového města i o dřívějším starém městě přinášejí zápisy novobydžovské \"Knihy svědomí\" z let 1311–1470, druhé nejstarší dochované městské knihy v Čechách.\n\nKrálovské město byla založeno na pravidelné geometrické osnově, která se dochovala dodnes. Téměř čtvercové náměstí křižují hlavní ulice ve směru světových stran (s mírnou odchylkou 2°) a do každého rohu náměstí směřují dvojice k sobě těměř kolmých uliček. Pravidelně jsou vyměřeny i jednotlivé uliční bloky. Pravidelný půdorys byl ve středověku uzavřen tzv. velkým čvercem na předměstích.\n\nPrvní majetková změna přišla v roce 1325, kdy král Jan Lucemburský pro své dluhy předal držení města Benešovi z Vartemberka, pánovi na Hrubé Skále a v Turnově. Město se tak stalo z města královského městem poddanským. Významnější změna přišla až v roce 1407, kdy město obdrželo do Čeňka z Vartemberka privilegium, které zajišťovalo měšťanům některé výhody měst královských, jmenovitě Hradce Králové.\n\nDo dějin země se Nový Bydžov zapsal v předvečer husitské revoluce nezdařeným ozbrojeným útokem řemeslníků na minoritský klášter. Tato událost byla popsána ve staročeské skladbě \"\"Bydžovští ševci\"\", zachované v rukopisu v Univerzitní knihovně ve Vratislavi. Z husitství se ve městě dochoval významný svědek doby – husitská houfnice – jediná v českých muzejních sbírkách.\n\nVartemberkové pak drželi Nový Bydžov až do roku 1516, kdy byl Nový Bydžov za 14 000 kop grošů prodán Janu z Pernštejna. Za Pernštejnů začal hospodářský vzestup města, podpořený už v roce 1517 udělením dalších výsad. Za Pernštejnů se ve městě začalo usazovat i židovské obyvatelstvo – již v roce 1520 byl založen v jižní části města za hradbami židovský hřbitov – jeden z nejstarších v Česku. Židé si začali stavět své domky v místě bývalého minoritského kláštera.\n\nDluhy a vysoká daňová zátěž nakonec způsobily, že po smrti Jana z Pernštejna se Nový Bydžov v roce 1548 dostal do držení císaře Ferdinanda I., který předal vrchnostenská práva Valdštejnům, bratrům Jindřichovi a Zdeňkovi Šťastným. V roce 1549 bylo vytvořeno městské panství, když byla k Novému Bydžovu přikoupena ves Prasek s krčmou a rybníkem Šibeničním a grunty Řehoty a Zdechovice. Po smrti obou bratrů se jako odumřelé léno navrátilo město s celým panstvím v roce 1567 zpět do rukou krále Maxmiliána II.\n\nBydžovští měšťané však usilovali o statut svobodného města. Za přímluvy tehdejšího profesora Karlovy univerzity Marka Moravce Bydžovského z Florentina, ale zejména sbírkou mezi měšťany ve výši 10 000 kop českých grošů, král žádosti Bydžovských vyhověl, nechal městské panství vymazat z dvorských desk a přepsat jej do desk zemských jako svobodné zboží. Smlouva o výkupu z poddanství byla podepsána dne 6. ledna 1569. Město se jako poslední přidalo k dalším osmi městům českých královen – stalo se královským věnným městem s povinností odevzdávat každoročně na sv. Jiří do pokladny české královny 50 kop grošů a k Vánocům také raky a bažanty.\n\nMěstské panství se skládalo na konci 16. století kromě samotného města i ze vsí Chudonice, Vysočany včetně krčmy, Zachrašťany včetně krčmy, Zadražany včetně krčmy, dvůr v Libni, valchu, lesy (Zadražanský, Zachrašťasnký a Chlum), řeku, sádky a rybníky (Vysocký, Velký, Zachrašťanský, Silniční, Vesní, Spodní, Vražda a Zadražanský). Králi Maxmiliánovi však zůstalo právo pro něj a jeho dědice na těžbu kovů, právo na poklady v zemi ukryté, na lov vysoké a černé zvěře (jeleni, laně, srny, medvědi a divoké svině). Město zažívalo nebývalý rozvoj. Byly přikupovány jednotlivé dvory, ale i celé obce, jejichž počet se zvýšil na devět. V roce 1593 byli Bydžovští přijati mezi příslušníky třetího stavu s právem účasti na zemských sněmech. Bydžovští se zúčastnili Českého stavovského povstání, za což byly potrestáni propadnutím majetku panství. Všechny vesnice byly ohodnoceny na 29 372 kop míšeňských grošů. Město vsi získalo zpět v roce 1628 za podmínky vydržování katolického kněze, jeho žáků a špitálu. Města bylo pod dohledem královského rychtáře.\n\nZa třicetileté války město zasáhlo několik tažení válčících armád. Těžkou pohromou byl v roce 1634 vpád saských vojsk. Sotva saské vojsko odtáhlo, vtrhl sem celý regiment pěšího císařského vojska. Město trpělo i za švédského vpádu Banérova v roce 1639 a Torstenssonova v roce 1642.\n\nPo skončení třicetileté války byla situace města a jeho vsí katastrofální. V roce 1654 v Novém Bydžově zbylo z 210 domů jen 112 obydlených, 3 domy byly bez obyvatel a z 95 domů zbyly jen rozvaliny. V městských vsích bylo 28 sedláků, 22 chalupníků, 1 zahradník a na 30 zpustlých usedlostí bez hospodáře. Z hrůz třicetileté války se město vzpamatovávalo dlouhá desetiletí, zlapšení nijak nepomohly ani zhoubné požáry, které dřevěné město několikrát postihly.\n\nV roce 1751 v rámci reformy krajského zřízení vznikl nový Bydžovský kraj a Nový Bydžov jako jediné královské město na tomto území se také stal sídlem kraje. Krajský úřad zůstal ve městě jen do roku 1784, kdy byl přemístěn do Jičína, ale název kraje se nezměnil až do nové reformy krajského zřízení v roce 1850. Nový Bydžov tak dosáhl tak svého nejvyššího postavení v dějinách. Podle statistických přehledů bylo v Bydžovském kraji v roce 1788 celkově 174 973 obyvatel a v roce 1847 už dokonce 285 778 obyvatel. Do kraje patřila mimo jiné i města Hořice, Vrchlabí, Jičín, Poděbrady, Chlumec nad Cidlinou, Rokytnice nad Jizerou, Nová Paka a Jilemnice. Nový Bydžov zůstával po celé období kraje největším městem - ze 2 866 obyvatel v roce 1788 zde počet obyvatelstva vzrostl na 4 919 v roce 1850.\n\nPočátkem čtyřicátých let 18. století začala tradice každoročních dvoudenních studentských slavností na konci prázdnin tzv. merend, která se v nových podmínkách s většími časovými přestávkami ve městě udržela dodnes. Nejstarší studentská merenda je doložena k roku 1750.\n\nVe čtyřicátých letech 18. st. se na Novobydžovsku rozšířila sekta tzv. izraelitů, tajných stoupenců starozákonních myšlenek. Izraelité byli ve spojení s bydžovským rabínem Mendlem a zachovávali také některé zásady židovského náboženství. Po vyzrazení sekty následovalo rozsáhlé vyšetřování a vynesení krutých trestů. Hlavní představitel Jan Pita z Chudonic byl 18. prosince 1748 po drastickém mučení ve městě upálen. I další stoupence sekty čekalo obdobné potrestání na dalších místech. Hranice s izraelity z Novobydžovska byly posledními, které v našich zemích pro víru hořely.\n\nNapoleonské války a státní bankrot z roku 1811 přivodily ochuzení většiny obyvatelstva. V roce 1817 je dovršil zhoubný požár. O bouřlivé noci 6. října 1817 celkově lehlo popelem 102 domků, 21 várečných domů a 18 stodol s obilím. Z veřejných budov shořela škola, děkanství, špitál, část Metličanské brány, střecha a věž kostela sv. Vavřince, v níž se - až na jeden - roztavily zvony. Celková škoda byla odhadnuta na závratnou částku 742 209 zlatých. Teprve po tomto požáru se ve městě začalo důsledně stavět z cihel a kamene. Nedostatek stavebního materiálu způsobil, že tehdy byly rozbořeny jiné starší stavby, např. část městských hradeb a zeď s kostnicí u kostela sv. Vavřince. Počátkem čtyřicátých let byly zbořeny i obě městské brány - Metličanská a Starobydžvoská, a když byly rozebrány i poslední zbytky hradeb ve východní části města, zůstaly po opevnění s branami, fortnami, 18 baštami už jen předsunuté hradební příkopy. Tehdy také začali první majitelé domů na náměstí zastavovat podloubí.\n\nOd roku 1850 byl Nový Bydžov až do roku 1960 nepřetržitě sídelním okresním městem. Od 2. poloviny 19. století Nový Bydžov žil bohatým spolkovým životem a postupně se stal významným centrem úřadů, školství, kultury, sportu, zdravotnictví a průmyslu celého okresu.\n\nV sobotu 10. července 1926 oficiálně tehdy okresní město navštívil prezident Československé republiky Tomáš Garrigue Masaryk.\n\nMěsto má v současnosti obyvatel a osm městských částí (Nový Bydžov město, Chudonice, Zábědov, Skochovice, Žantov, Stará a Nová Skřeněř a Vysočany), spádovou oblastí je ale přibližně pro 17 tisíc obyvatel ze 22 obcí. Ze širokého okolí sem obyvatelé dojíždějí do zaměstnání, do škol, za lékaři, do úřadů a za sportem a kulturou.\n\nPo roce 1989 postupně vznikly desítky nových privatizovaných obchodů, drobných i větších živností. Ke změnám došlo i v oblasti místní průmyslové výroby. Z tradičních výrobních podniků ve městě nezůstal prakticky žádný, zanikly koželužna, mlékárna, cukrovar a bývalé sklárny se proměnily v menší soukromé výrobny. Nová průmyslová zóna vyrostla na okraji města v Zábědově a postupně se plní novými podniky. Zemědělská družstva se transformovala do akciových společností.\n\nMěstský úřad vykonává státní správu pro přibližně 17 tisíc obyvatel. Po kratších obdobích starostování Vladimíra Hrubého v roce 1990, Jaroslava Hezkého v letech 1990–1991 a Karla Šprince v letech 1991–1994 je od komunálních voleb v listopadu 1994 dosud starostou Ing. Pavel Louda.\n\nÚzemí města od náměstí po velký čtverec stalo předmětem zvýšené památkové ochrany a péče. V posledním čtvrtstoletí byla opravena řada městských památek. Město nabízí řadu sportovišť a kulturních zařízení. Víceúčelové sportoviště Sportring, dva fotbalové stadiony, tenisové kurty, sokolovna a městská sportovní hala, venkovní koupaliště, zastřešený zimní stadion. Kulturní vyžití nabízí Jiráskovo divadlo s kinem, městská knihovna s informačním centrem a kulturním klubem MEKKA v Balounkově vile a Městské muzeum a galerie v budově spořitelny.\n\nNový Bydžov je městem škol. Jsou zde dvě mateřské a tři základní školy, dále základní umělecká škola a tři střední školy – gymnázium, střední odborná škola a vyšší odborná škola se zaměřením na ekonomické předměty a Střední odborná škola a Střední odborné učiliště se zaměřením na technické předměty.\n\nVe městě je pošta, finanční úřad, úřad práce, pozemkový úřad, pracoviště zde má referát okresního úřadu pro státní sociální podporu, Policie České republiky, profesionální Hasičský záchranný sbor. Okresní nemocnice ve městě žel zanikla a stala se pouze pobočkou Oblastní nemocnice Jičín, a. s. O zdraví pacientů dále pečují praktičtí a odborní soukromí lékaři.\n\nNa svém dalším rozvoji město spolupracuje i s okolními obcemi a vychází z jejich potřeb. Vznikl mikroregion Novobydžovsko, sdružující 19 okolních obcí, od roku 2016 spojený se sousedním mikroregionem Cidlina v jeden mikroregion Pocidlinsko čítající 37 obcí. Nový Bydžov je součástí dobrovolného svazku devíti měst \"Královská věnná města\" (Dvůr Králové nad Labem, Hradec Králové, Chrudim, Jaroměř, Mělník, Nový Bydžov, Polička, Trutnov a Vysoké Mýto). Partnerskými městy jsou slovenské Brezno a rumunský Nadlac.\n\n\n\n\n\n"}
{"id": "348946", "url": "https://cs.wikipedia.org/wiki?curid=348946", "title": "Hargeyská univerzita", "text": "Hargeyská univerzita\n\nHargeyská univerzita (University of Hargeisa) je univerzita nacházející se v Hargeyse v severozápadním Somálsku, resp. Somalilandu. Byla založena v roce 2000.\n\n\n"}
{"id": "348947", "url": "https://cs.wikipedia.org/wiki?curid=348947", "title": "Pata", "text": "Pata\n\nPata může být:\n\n"}
{"id": "348951", "url": "https://cs.wikipedia.org/wiki?curid=348951", "title": "Libanonská válka", "text": "Libanonská válka\n\nPojem Libanonská válka může označovat několik různých konfliktů:\n\n"}
{"id": "348954", "url": "https://cs.wikipedia.org/wiki?curid=348954", "title": "Dodatečné projednání dědictví", "text": "Dodatečné projednání dědictví\n\nTzv. dodatečné projednání dědictví je neoficiální, ale i v právní praxi běžně užívané označení pro dědické řízení, jehož předmětem je majetek objevený až po pravomocném skončení \"původního řízení o dědictví\" po dotyčném zůstaviteli, popřípadě předchozího dodatečného projednání dědictví. V současném českém právním řádu je dodatečné projednání dědictví upraveno v ustanovení § 175x občanského soudního řádu.\n\nŘízení o dodatečném projednání dědictví se zahajuje v případě, že se objeví nějaký nový majetek (tj. nějaké právo, o němž se v předchozích dědických řízeních nevědělo), popřípadě i dluh; objeví-li se pouze dluh zůstavitele, řízení se neprovede. Z kvantitativního hlediska představují dodatečná projednání dědictví řádově pětinu dědických věcí projednávaných českými soudy (tj. na čtyři dědická řízení zahájená na základě oznámení o úmrtí připadá přibližně jedno dodatečné projednání dědictví). Předmětem dodatečného projednání dědictví jsou nejčastěji nemovitosti (většinou zemědělské pozemky, které byly před rokem 1989 užívány zemědělskými družstvy nebo podobnými subjekty), ale také cenné papíry, vkladní knížky, obchodní podíly, přeplatky na dani apod.\n\nV praxi se vyskytují dva druhy dodatečného projednání dědictví:\n"}
{"id": "348955", "url": "https://cs.wikipedia.org/wiki?curid=348955", "title": "Revizor (Gogol)", "text": "Revizor (Gogol)\n\nRevizor (1836, \"Ревизор\") je pětiaktová satirická komedie ruského prozaika a dramatika Nikolaje Vasiljeviče Gogola (1809–1852), patřící k nejslavnějším dílům světové dramatické literatury. Autor svou hrou, zachycující tupost, nevzdělanost a zkaženost úředníků v jednom ruském provinčním městečku prolezlém korupcí a různými jinými neřestmi, nastavil zrcadlo všem, jejichž charakter je pokřiven podlézavostí a úplatkářstvím.\n\n\"Revizor\" měl premiéru roku 1836 v Petrohradě, měl veliký úspěch a především mladými lidmi, studenty a pokrokovými literárními kritiky byla hra přijímána s nadšením. Gogol se však stal terčem útoků vyšší společnosti, o níž Gogolova komedie pronesla zdrcující soud. Právě těm bylo určeno motto knižního vydání hry \"„Nevrč, brachu, na zrcadlo, když máš křivou hubu.“\"\n\nNámět k \"Revizorovi\" poskytl Gogolovi Alexandr Sergejevič Puškin, který mu vyprávěl příběh o tom, jak byl jednou při jakési cestě považován za tajného vládního úředníka. V té době totiž nebylo ničím neobvyklým, přijel-li do okresního města \"„inkognito“\" vysoký státní úředník, aby se přesvědčil, zda je vše v pořádku. Bylo to dáno tím, že car Mikuláš I., vědom si toho, že jeho režim není v Rusku nijak zvlášť oblíben, zřídil zvláštní tajnou policii, jejímž úkolem bylo především pozorovat, kdo se vyslovuje opovážlivě a neuctivě proti vládě nebo proti církvi, nebo vyzvídat, nevznikají-li tajné spolky. Stávalo se tak, že zcela náhodný cestující byl omylem pokládán za tajného agenta nebo revizního úředníka.\n\nDěj Revizora se odehrává v malém ruském městečku na počátku třicátých let 19. století během krátkého časového úseku dvaceti čtyř hodin. Ve hře vystupuje mladý bezvýznamný úředník Chlestakov, který se svým sluhou Osipem přijel do městečka již před čtrnácti dny, ubytoval se ve zdejším hostinci, v kartách prohrál všechny peníze a teď nemá na zaplacení útraty. Přeje mu ale štěstí, neboť městský hejtman právě dostal dopis od přítele z Petrohradu, v němž se píše, že městečko navštíví nebo už navštívil revizor. Díky poštmistrovi, který pro své rozptýlení otevírá cizí dopisy, se o tom i ostatní úředníci města okamžitě dozvědí. Protože nemají čisté svědomí, neboť berou úplatky, kradou a všude je nepořádek, pochopitelně se revize obávají. Dva statkáři, Dobčinskij a Bobčinskij, jejichž jedinou životní náplní je běhat po městě a šířit jakékoliv (i neověřené) zprávy, ke kterým se dostanou, pokládají za revizora právě Chlestakova, a rychle rozšíří informaci o jeho příjezdu. Aby revize dobře dopadla, snaží se představitelé města Chlestakova podplatit.\n\nChlestakov dlouho nemůže uhodnout, proč se najednou setkává všude s takovou pozorností a úctou. Když pochopí, za jak významnou osobnost jej považují, plně využívá jejich hlouposti a protože je na mizině, rád přistoupí na jejich hru. Hejtman ho ubytuje ve svém domě, tváří se, že nic nevidí, když mu svádí manželku, a nakonec mu nabídne i ruku své dcery. Krajský sudí, poštmistr a školní inspektor mu poskytují „půjčky“ a všichni mu přinášejí různé dary. Chlestakov se vychloubá, jak je bohatý, kde všude byl a jaké má známosti. Při tomto smyšleném vyprávění o sobě jako o důležitém vysokém státním úředníkovi se tak rozohňuje, že se téměř plně vžívá do své nové smyšlené osobnosti. Kdyby se sluhovi Osipovi nepovedlo včas svému pánovi vysvětlit, že takový podvod se dlouho neudrží v tajnosti, byl by snad zcela klidně čekal na odhalení. Takhle namluví svým hostitelům, že odjíždí za svým bohatým strýcem pro svolení k sňatku a včas zmizí. Před svým odjezdem napíše dopis příteli, v němž se mu svěří s celou komedií, kterou s úředníky městečka sehrál. Dopis pochopitelně otevře poštmistr a hned s ním běží k hejtmanovi, který se mezitím oddává snům o tom, že jeho život, jakožto tchána tak významného muže, bude od nynějška jedinou slavností a hostinou. Hejtman i všichni ostatní strašně zuří, když v tom přichází městský strážník a oznamuje, že přijel skutečný revizor.\n\n\n\n\n\n"}
{"id": "348962", "url": "https://cs.wikipedia.org/wiki?curid=348962", "title": "Warrenova komise", "text": "Warrenova komise\n\nWarrenova komise (oficiálně The President's Commission on the Assassination of President Kennedy) byla první vyšetřovací komise ustanovená prezidentem Lyndonem B. Johnsonem 29. listopadu 1963, která měla prošetřit okolnosti atentátu na Johna Fitzgeralda Kennedyho. V čele této komise stanul Earl Warren, předseda Nejvyššího soudu USA. Z tohoto důvodu byla tato komise (neoficiálně) nazývána Warrenova komise. \n\nNa konci září 1964, po desetiměsíčním vyšetřování, byla zveřejněna závěrečná zpráva Warrenovy komise. Uvádělo se v ní, že nebyla zjištěna žádná spojitost atentátu s domácím či zahraničním spiknutím, ani zapojení žádných jiných osob či skupin do atentátu. Komise dospěla k závěru, že pachatel Lee Harvey Oswald jednal sám, a že Jack Ruby Oswalda zabil též „na vlastní pěst“. Komise potvrdila, že byly všechny tři střely vypáleny Lee Harvey Oswaldem z nejvyššího patra budovy skladu knih \"Texas School Book Depository\", která se v okamžiku atentátu nacházela v zádech prezidentské kolony.\n\n"}
{"id": "348964", "url": "https://cs.wikipedia.org/wiki?curid=348964", "title": "Rostislav Vítek", "text": "Rostislav Vítek\n\nRostislav Vítek (* 6. ledna 1976, Příbram) je český dálkový plavec, několikanásobný mistr republiky v této disciplíně. Dne 21. srpna 2008 se na olympijských hrách v Pekingu zúčastnil závodu na deset kilometrů, kde obsadil 17. místo. Jednalo se o první závod tohoto typu na olympijských hrách v historii. \n\n"}
{"id": "348972", "url": "https://cs.wikipedia.org/wiki?curid=348972", "title": "Grand Prix Belgie 2008", "text": "Grand Prix Belgie 2008\n\nGrand Prix Belgie 2008 LXIV ING Belgian Grand Prix , třináctý závod 59. ročníku mistrovství světa vozů Formule 1, historicky již 798. velká cena, v Belgickém Spa-Francorchamps.\n\n\n\n Kimi Räikkönen- Ferrari F2008\n"}
{"id": "348973", "url": "https://cs.wikipedia.org/wiki?curid=348973", "title": "Texaský knižní velkosklad", "text": "Texaský knižní velkosklad\n\nTexaský knižní velkosklad či Texaský sklad školních učebnic (ang. \"Texas School Book Depository\"), dnes \"Dallas County Administration Building\", je dřívější název pro sedmipatrovou budovu nacházející se na předměstí Dallasu, stát Texas (USA). Adresa této budovy je 411 Elm Street, Dallas, TX 75202-3317.\n\nTato budova, postavená roku 1901, byla dříve využívána jako velkosklad školních knih a dalších učebních materiálů. Podle finální zprávy Warrenovy komise odtud 22. listopadu 1963 vypálil Lee Harvey Oswald, který zde pracoval jako brigádník, tři střely z okna v 6. patře budovy na projíždějící prezidentskou kolonu a způsobil smrtelné zranění americkému prezidentovi Johnu Fitzgeraldovi Kennedymu.\n\nNa konci osmdesátých let město Dallas tuto budovu zakoupilo do svého vlastnictví a zrenovovalo 5 spodních podlaží, ve kterých zřídilo kanceláře pro okresní správu. Patra 6 a 7 jsou přístupná veřejnosti, v 6. patře bylo zřízeno Muzeum Sixth Floor věnující se okolnostem atentátu na Johna Fitzgeralda Kennedyho.\n\n"}
{"id": "348976", "url": "https://cs.wikipedia.org/wiki?curid=348976", "title": "Jakobín (rozcestník)", "text": "Jakobín (rozcestník)\n\nSlovo Jakobín má několik významů:\n\n\n\n"}
{"id": "348981", "url": "https://cs.wikipedia.org/wiki?curid=348981", "title": "Konin", "text": "Konin\n\nKonin je město v Polsku ležící na řece Wartě. Jedná se o třetí nejlidnatější město Velkopolského vojvodství, po Poznani a Kaliszi. Podle informací z konce roku 2006 zde žije 80 471 obyvatel.\n\n"}
{"id": "348986", "url": "https://cs.wikipedia.org/wiki?curid=348986", "title": "František Saleský", "text": "František Saleský\n\nSvatý František Saleský (21. srpna 1567, zámek Sales u Annecy – 28. prosince 1622, Lyon) byl katolický teolog, spisovatel, mystik, biskup ženevský a Učitel církve. Jeho spisy o duchovním životě (\"Úvod do zbožného života\" čili Filothea, \"Duchovní rozhovory\", \"Pojednání o Boží lásce\") patří ke klasice francouzské mystiky i literatury 17. století a měly velký vliv na katolickou spiritualitu nové doby. Jeho svátek se slaví 24. ledna.\n\nNarodil se jako nejstarší z dvanácti dětí v savojské šlechtické rodině, studoval v Annecy a od roku 1578 v Paříži, kde se setkal s učením Jana Kalvína o predestinaci, které ho silně ovlivnilo. Vzal je s takovou vážností, že pochyboval o svém životě a dostal se do hluboké osobní krize. Roku 1587 při modlitbě náhle pochopil, že Bůh je láska a že tedy cokoli se s ním v životě stane, bude to k jeho dobru. V letech 1588–1592 vystudoval práva v italské Padově, ale přes naléhání svého otce se rozhodl stát knězem. Roku 1593 byl vysvěcen a stal se proboštem v Annecy. Na základě vlastního zážitku se snažil přesvědčovat kalvinisty v Savojsku, aby se vrátili ke katolické víře, ale protože účast na jeho kázáních se někde přísně trestala, začal používat tištěné letáky a s mnoha lidmi si dopisoval; během života napsal přes 20 tisíc dopisů.\nZ pověření svého biskupa odjel roku 1598 do Říma, kde složil biskupské zkoušky a roku 1599 se stal pomocným biskupem v Annecy. 1601 byl v Paříži, kde jeho kázání udělala velký dojem, a roku 1602 po smrti svého předchůdce se stal biskupem ženevským, který však vzhledem k pronásledování katolíků v Ženevě musel sídlit v Annecy. Působil nejen duchovní hloubkou, ale i neobyčejnou laskavostí a optimismem. Roku 1604 se setkal s ovdovělou Františkou Frémiot de Chantal, která s jeho pomocí založila řád Navštívení Panny Marie (visitantinky), rozšířený hlavně ve Francii. Roku 1609 vyšel jeho „Úvod do zbožného života“ (Filothea) a roku 1616 jeho hlavní teologické dílo, „Pojednání o Boží lásce“ (Teotimus), které dodnes patří mezi klasická díla francouzské duchovní literatury a byla přeložena do mnoha jazyků. V letech 1618–1619 opět pobýval v Paříži, kde se setkal s řeholnicemi v Port-Royal a se sv. Vicencem z Pauly a pokusil se kardinálovi Richelieu rozmluvit rozhodnutí vstoupit do politiky. František měl v té době už podlomené zdraví a chtěl se stáhnout do samoty, roku 1622 však musel doprovázet savojského vévodu k francouzskému králi do Avignonu a na zpáteční cestě v Lyonu zemřel. Je pochován v klášterním kostele v Annecy.\n\n Ve svých spisech a téměř 3 tisících kázání kladl František důraz na spojení křesťanské zbožnosti s praktickým každodenním životem křesťana, s běžným zaměstnáním a rodinnými povinnostmi. Řemeslník nemůže žít jako mnich, ale ve stvořeném Božím světě má „každý přinášet plody podle svého druhu“ (Gn 1,11). Spiritualita Františka Saleského měla velký vliv na duchovní život, zejména ve Francii, ve Švýcarsku a v Německu, i na řadu řeholních společenství, hlavně ženských. Podle něho nazval Don Bosco své společenství pro pomoc a výchovu chudých dětí (salesiáni).\n\nFrantišek Saleský byl prohlášen za blahoslaveného roku 1661, svatým 1665 a Učitelem církve roku 1877. Jeho svátek se slaví v římskokatolické i anglikánské církvi 24. ledna.\n\n\n\n"}
{"id": "348987", "url": "https://cs.wikipedia.org/wiki?curid=348987", "title": "Revizor", "text": "Revizor\n\nRevizor může být:\n\n\n"}
{"id": "348989", "url": "https://cs.wikipedia.org/wiki?curid=348989", "title": "Šavit", "text": "Šavit\n\nŠavit (: שביט, doslova „kometa“) nebo RSA-3 je nosná raketa vyrobená Izraelem za účelem vypouštění malých satelitů na nízkou oběžnou dráhu Země. Poprvé byla vypuštěna 19. září 1988 se satelitem Ofek-1. Tím se Izrael zařadil mezi osm zemí, která má vesmírné kapacity. Start raket Šavit má na starosti Izraelská kosmická agentura a probíhá na pobřeží Středozemního moře z letecké základny Palmachim. Nosič je složen ze tří částí a je poháněn raketovými motory na tuhé palivo. Rakety Šavit vyrábí Israel Aerospace Industries. Jsou založeny na balistických raketách středního doletu Jericho II.\n\nŠavit byla vypuštěna zatím devětkrát:\nBěhem čtvrtého a šestého startu raketa selhala předtím, než dosáhla oběžné dráhy. V září 2004 vedlo selhání rakety Šavit ke zničení špionážního satelitu Ofek-6 v hodnotě 100 milionů dolarů. Izrael poté oznámil, že pro vypouštění dalších satelitů Ofek bude používat indické rakety PSLV, používané Indickou kosmickou agenturou. Toto rozhodnutí bylo velmi kritizováno a zaznívaly hlasy, že kvůli národní hrdosti by měly být používány pouze rakety Šavit.\n\n"}
{"id": "348992", "url": "https://cs.wikipedia.org/wiki?curid=348992", "title": "FN MINIMI", "text": "FN MINIMI\n\nLehký kulomet FN MINIMI je klasifikován jako \"LSW – Light Support Weapon (lehká podpůrná zbraň)\". Poprvé byl představen v roce 1974 a v současnosti jej používá více než 20 zemí světa. V roce 1982 byl zaveden do výzbroje armády USA pod označením M 249 Squad Automatic Weapon (SAW). Od roku 1984 začal nahrazovat kulomety M60 a jednu útočnou pušku M16 v každém pěším družstvu.\n\nPracuje na osvědčeném systému odběru plynů z hlavně. Uzamčení závěru je řešeno pomocí otočného závorníku. Zbraň střílí z otevřeného závěru. Vnitřek hlavně je chromován z důvodu zvýšení životnosti. Uložení hlavně umožňuje její výměnu během několika sekund.\n\nZásobován municí je buď prostřednictvím dezintegračních (rozpadavých) nábojových pásů, standardních třicetiranných zásobníků pro pušku M16 nebo nábojovým pásem na 200 nábojů v krabicovitém zásobníku.\n\nKulomet je opatřen sklopnou dvojnožkou. Dioptrické hledí je stavitelné od 300 do 1 000 m. Rovněž lze použít optická mířidla nebo zaměřovač pro noční vidění. Pevná pažba je buďto klasického plného provedení, nebo jako rámová z trubek.\n\nDo vrtulníků a omezených prostor je určena zmenšená verze Para Minimi s výsuvnou pažbou a kratší hlavní.\n\n\n\n"}
{"id": "349001", "url": "https://cs.wikipedia.org/wiki?curid=349001", "title": "Vyšší odborná škola", "text": "Vyšší odborná škola\n\nVyšší odborná škola (VOŠ) poskytuje absolventům středních škol zakončených maturitní zkouškou možnost dalšího zvyšování kvalifikace. Ve srovnání se studiem na vysokých školách (VŠ) jsou obory vzdělání na vyšších odborných školách zaměřeny především na praktickou profesní orientaci a trvají zpravidla 3 roky. Vyšší odborná škola tedy není vysoká škola ani typem vysoké školy (respektive univerzity), nicméně podobně jako vysoké školy, či konzervatoře, tak i vyšší odborné školy se řadí mezi instituce, které poskytují terciární vzdělání.\n\nVzdělávání na VOŠ je úspěšně zakončeno absolutoriem, které se skládá ze zkoušky z odborných předmětů, zkoušky z cizího jazyka a obhajoby absolventské práce. Úspěšný absolvent VOŠ má též právo používat označení (neakademický titul) diplomovaný specialista (ve zkratce DiS. uváděné za jménem a oddělené od něj čárkou), stejně tak jako absolvent konzervatoře. Dosažený stupeň vzdělání na VOŠ je podle mezinárodních klasifikačních stupňů pro vzdělání – ISCED – 6, tedy na stejné úrovni jako bakalářské studium (VŠ). Vyšší odborné školy jsou zařazeny do českého vzdělávacího systému od roku 1995 a vzdělává se na nich přibližně 10 % absolventů – jejich postavení v rámci tohoto systému se tak řadí (obdobně jako u konzervatoří) mezi střední školy a vysoké školy. \n\nVzdělávání na VOŠ (i na konzervatoři) se v Česku řídí primárně dle školského zákona (tedy dle zákona o předškolním, základním, středním, vyšším odborném a jiném vzdělávání, ve znění pozdějších předpisů), nikoli dle vysokoškolského zákona (zákon o vysokých školách, ve znění pozdějších předpisů); též úspěšní absolventi konzervatoře mohou od roku 2005 užívat stejného označení.\n\nV ČR na VOŠ platí její studenti obvykle školné, a to nejen na soukromé VOŠ, ale i na škole veřejné (někdy nesprávně označované jako státní). Jedná se o jeden z podstatných rozdílů mezi vzdělávání na VOŠ a studiem na VŠ, kde se školné obvykle na veřejných vysokých školách neplatí (státní vysoké školy jsou pak pouze policejní a vojenské) – oblast vysokých škol primárně upravuje vysokoškolský zákon. Školné se na VOŠ platí zpravidla dvakrát za školní rok, a to jednou na začátku zimního (nejpozději do 15. října) a jednou na začátku letního semestru (nejpozději do 15. února). Výši školného na veřejné VOŠ upravuje školský zákon (zákon č. 561/2004 Sb., zákon o předškolním, základním, středním, vyšším odborném a jiném vzdělávání, ve znění pozdějších předpisů), konkrétně pak části vyhlášky ministerstva školství č. 10/2005 Sb., o vyšším odborném vzdělávání, ve znění vyhlášky č. 470/2006 Sb., je stanoveno následující školné dle vzdělávacích programů.\n\nVOŠ obvykle poskytuje jeden vzdělávací program, který musí být akreditovaný Ministerstvem školství, mládeže a tělovýchovy ČR. Ve srovnání s většinou vysokých škol (resp. s univerzitami) není VOŠ členěna na fakulty a nenabízí více vzdělávacích programů (oborů vzdělání). Vzdělávací program však může být rozdělen na více zaměření. Studenti jsou členěny obvykle do skupin v počtu minimálně 10 studentů, maximálně však 40 studentů.\n\nHodnocení a způsob zkoušení jsou podobné jako na vysoké škole (tam se užívá zpravidla standardní klasifikační systém ECTS), s rozdílem se však hodnotí i formou průběžného hodnocení. Dále formou zápočtu, klasifikovaného zápočtu nebo zkoušky. Zápočet má obvykle písemnou formu, zkouška formu ústní. Hodnotí se podobně jako na vysoké škole (1 – výborně, 2 – velmi dobře, 3 – dobře, 4 – nevyhověl/a). Stejnými známkami se hodnotí i absolutorium.\n\nNa rozdíl od většiny vysokých škol se vyžaduje od studenta větší docházka a účast na většině přednáškách, seminářích, cvičeních, včetně odborné praxe. Ty jsou nezbytné i k získání zápočtu nebo připuštění ke zkoušce ve zkouškovém období. Při vysoké absenci studenta (bez lékařského doložení nepřítomnosti) není zpravidla možné získat zápočet nebo složit zkoušku. Toleruje se obvykle jen 10 % lékařem neomluvené absence (dle pravidel a řádu konkrétní školy) a vysoká absence je často důvod k dobrovolnému nebo nedobrovolnému ukončení studia.\n\nUkončení VOŠ je formou absolutoria, které řádně probíhá jeden den, většinou v měsíci červnu (záleží na škole), opravné absolutorium v měsíci odlišném. Student skládá zkoušku z maximálně tří odborných předmětů, z cizího jazyka a obhajobou absolventské práce. Do celkového hodnocení absolutoria se započítává klasifikace zkoušky z odborných předmětů, zkoušky z cizího jazyka a obhajoby absolventské práce. Celkové hodnocení absolutoria oznámí studentovi předseda zkušební komise v den složení této zkoušky a po jejím složení získá osvědčení o absolvování studia, diplom a vysvědčení o absolutoriu. K těmto dokladům je na většině VOŠ automaticky vydáván tzv. Europass obsahující výpis předmětu, zkoušek a zápočtů jak v české tak i v anglické verzi.\n\nPro úspěšné absolventy VOŠ též v rámci stávající české legislativy je umožněno zkrátit si případné další studium na vysokých školách (v bakalářském studijním programu, který jinak obvykle trvá 3-4 roky). Po úspěšném ukončení studia na vyšší odborné škole je tedy možné v případě zájmu nastoupit na bakalářské studium přímo do vyššího ročníku vysokých škol. Tuto možnost dává současné znění zákona o vysokých školách. (Po absolvování bakalářského studia je tedy možné i případné další studium na VŠ v navazujícím magisterském studijním programu či event. následně i v doktorském programu.)\n\nParagraf 49 odst. 3 vysokoškolského zákona (tedy zákona č. 111/1998 Sb., zákon o vysokých školách a o změně a doplnění dalších zákonů, ve znění pozdějších předpisů) totiž říká, že vysoká škola nebo fakulta může stanovit odlišné podmínky pro přijetí uchazečů, kteří absolvovali studijní program nebo jeho část nebo studují jiný studijní program na vysoké škole v České republice nebo v zahraničí anebo absolvovali akreditovaný vzdělávací program nebo jeho část ve vyšší odborné škole nebo studují akreditovaný vzdělávací program ve vyšší odborné škole v České republice nebo v zahraničí.\n\nV praxi to znamená, že v České republice již existují vysoké školy, které přijímají absolventy vyšších odborných škol přímo do vyššího ročníku bakalářského studia. Těchto škol zatím není mnoho (odstavec 3 není pro vysoké školy závazný), nicméně lze předpokládat, že jejich počet se bude postupně zvětšovat.\n\nTuto možnost umožňují zpravidla soukromé vysoké školy, kde průměrně zkrácené bakalářské studium vychází na 50-60 tisíc Kč; některé tyto soukromé školy – soukromé firmy – však nemusí být zřízeny podle českého práva, tedy mít povolení příslušného orgánu ČR, ale fungují jako pobočky zahraničních vysokých škol, pro uznání takovéhoto zahraničního vzdělávaní pak existuje proces tzv. nostrifikace.\n\nV optimálním (ideálním) případě je tedy možno vystudovat vyšší odbornou školu (DiS.) a bakalářské studium (Bc.) za čtyři roky (např. pro studium v rámci ekonomického zaměření); obvyklá délka zkráceného studia je v délce 3 nebo 4 semestrů, určitá část obou studií však může být do jisté míry značně duplicitní. Některé veřejné vyšší odborné školy mají přímo uzavřenou s vysokou školou rámcovou smlouvu o snadnějším přechodu svých absolventů ke studiu na dané vysoké škole.\n\nOd září 2017 se v Česku počítá s tím, že by zdravotnický personál pro pozici zdravotní sestry potřeboval absolvovat standardní 4 roky na střední škole zdravotnické (s maturitou) s následnou nástavbou absolvovanou právě na vyšší odborné škole v rámci intenzivního kurzu (3. ročník), což by mělo změnit dosavadní systém, kdy je místo toho potřeba vystudovaný bakalářský studijní program (3-4 roky studia na vysoké škole). Počítá se s tím, že by tento navržený model 4 + 1 měl rovněž napomoci ke zvýšení počtu zdravotních sester v ČR, kterých v posledních letech ubývá.\n\n\n"}
{"id": "349006", "url": "https://cs.wikipedia.org/wiki?curid=349006", "title": "Bejsug", "text": "Bejsug\n\nBejsug ( ) je řeka v Krasnodarském kraji v Rusku. Je dlouhá 243 km. Povodí řeky je 5190 km².\n\nProtéká Kubáňsko-azovskou nížinou v silně zarostlém korytě. Ústí přes Lebjažij a Bejsugský liman do Azovského moře.\n\nNejvodnější je od února do dubna. Zamrzá na konci prosince a rozmrzá v polovině března.\n"}
{"id": "349011", "url": "https://cs.wikipedia.org/wiki?curid=349011", "title": "Hana Růžičková", "text": "Hana Růžičková\n\nHana Růžičková (18. února 1941, Třebotov – 29. května 1981, Praha) byla československá sportovní gymnastka, držitelka stříbrné medaile v soutěži družstev žen z LOH 1960 a LOH 1964.\n\n\n"}
{"id": "349012", "url": "https://cs.wikipedia.org/wiki?curid=349012", "title": "Jaroslava Sedláčková", "text": "Jaroslava Sedláčková\n\nJaroslava Sedláčková (* 21. června 1946, Lenešice) je bývalá československá sportovní gymnastka, držitelka stříbrné medaile v soutěži družstev žen (víceboj)z LOH 1964. V roce 1966 byla členkou družstva, které v Dortmundu vyhrálo ve víceboji titul mistryň světa. Na stejném světovém šampionátu byla 5. ve víceboji jednotlivkyň a 8. ve finále na kladině. Jako první žena na světě při přeskoku předvedla obtížný prvek Jamašitu, a to v listopadu 1963. Při zranění Věry Čáslavské se v roce 1965 stala mistryní ČSSR. Kariéru ukončila v prosinci 1967 kvůli zdravotním problémům na mistrovství ČSSR.\nV současné době žije v Neratovicích na Mělnicku s manželem Jiřím, s nímž má syna Jiřího (44 let). Nyní užívá příjmení Jaroslava Šímová.\n\n\n"}
{"id": "349013", "url": "https://cs.wikipedia.org/wiki?curid=349013", "title": "Adolfína Tačová", "text": "Adolfína Tačová\n\nAdolfína Tačová, provdaná Tkačíková (* 19. dubna 1939, Petřkovice) je bývalá československá sportovní gymnastka, držitelka stříbrné medaile v soutěži družstev žen z LOH 1960 a LOH 1964.\n\nGymnastice se věnovala od žákovských let. V patnácti letech se stala členkou gymnastického oddílu Baníku Ostrava, kde ji vedl trenér Miroslav Kojdecký, a v něm se v roce 1957 propracovala do reprezentačního družstva a stala se vedle Evy Bosákové nebo Věry Čáslavské jeho důležitou a stabilní součástí. V jeho řadách vybojovala několik stříbrných medailí, např. na olympijských hrách 1960 v Římě a olympijských hrách 1964 v Tokiu a také na mistrovstvích světa v letech 1958 a 1962.\n\nMezi její individuální úspěchy patří čtvrté místo na přeskoku na olympiádě v Římě 1960 za třemi sovětskými soupeřkami Margaritou Nikolajevovou, Sofií Muratovovou a Larisou Latyninovou. Právě v přeskoku vyhrála třikrát mistrovství Československa (1959 až 1962), v roce 1959 byla absolutní šampionkou v osmiboji.\n\nV roce 1966 ji vyřadilo z reprezentace zranění Achillovy šlachy a o rok později aktivní kariéru ukončila. Vystudovala obor trenérství, věnovala se činnosti trenérky ve svém domovském oddílu Baník Ostrava a stala se i mezinárodní rozhodčí. V pokročilém věku navíc vyučovala akrobacii studenty herectví na ostravské konzervatoři, mj. Richarda Krajča, a to až do roku 2011.\n\nV roce 2011 byla vyznamenána čestným titulem Sportovní legenda Ostravy.\n\nProvdala se nedlouho před mistrovstvím světa 1962, později se rozvedla a vrátila ke svému dívčímu příjmení.\n\n\n"}
{"id": "349014", "url": "https://cs.wikipedia.org/wiki?curid=349014", "title": "Marianna Krajčírová", "text": "Marianna Krajčírová\n\nMarianna Krajčírová (1. června 1948, Košice, Slovensko) je bývalá československá sportovní gymnastka, držitelka stříbrné medaile v soutěži družstev žen z LOH 1964 a LOH 1968.\n\n\n"}
{"id": "349015", "url": "https://cs.wikipedia.org/wiki?curid=349015", "title": "Jana Posnerová", "text": "Jana Posnerová\n\nJana Posnerová (9. ledna 1945, Nitra, Slovensko) je bývalá československá sportovní gymnastka, držitelka stříbrné medaile v soutěži družstev žen z LOH 1964 a LOH 1968.\n\n\n"}
{"id": "349021", "url": "https://cs.wikipedia.org/wiki?curid=349021", "title": "Scotus", "text": "Scotus\n\nSlovo Scotus („Skot“) má více významů:\n"}
{"id": "349023", "url": "https://cs.wikipedia.org/wiki?curid=349023", "title": "Mikroregion Hvozdnice", "text": "Mikroregion Hvozdnice\n\nMikroregion Hvozdnice je dobrovolný svazek obcí v okresu Opava, jeho sídlem je Dolní Životice a jeho cílem je Realizace strategického plánu trvale udržitelného rozvoje regionu svazku obcí a dalších aktivit v oblasti ekonomického rozvoje, rozvoje venkova, kvality života, rozvoje cestovního ruchu, rozvíjení kulturních a historických hodnot regionu, ochrany životního prostředí, propagace regionu a vytváření příznivých vnitřních a vnějších vztahů. Sdružuje celkem 11 obcí a byl založen v roce 2003.\n\n\n"}
{"id": "349029", "url": "https://cs.wikipedia.org/wiki?curid=349029", "title": "Hana Jonášová", "text": "Hana Jonášová\n\nHana Jonášová (* 1966) je česká sopranistka, dcera sopranistky Jany Jonášové.\n\nJe absolventkou Hudební fakulty pražské Akademie múzických umění u své matky, doc. Jany Jonášové. Již během studia se stala členkou Severočeského divadla v Ústí nad Labem, kde ztvárnila řadu rolí. \n\nSpolupracuje také s Českou televizí a rozhlasem, Supraphonem a dalšími nahrávacími společnostmi.\n\nV současné době je členkou Státní opery Praha a působí na scéně Národního divadla. Mimo operního zpěvu se věnuje také interpretaci písňové, oratorní a kantátové tvorby. \n\nNa festivalu Zlatá Praha získala 2. cenu za účinkování v opeře Bohuslava Martinů Slzy nože.\n\n"}
{"id": "349030", "url": "https://cs.wikipedia.org/wiki?curid=349030", "title": "Mikroregion Opavsko - severozápad", "text": "Mikroregion Opavsko - severozápad\n\nMikroregion Opavsko – severozápad je dobrovolné sdružení obcí, nacházející se z větší části v okrese Opava, z menší (obec Úvalno) pak v okrese Bruntál, v Moravskoslezském kraji. Mikroregion je svazkem 9 obcí s centrem v Úvalnu. Vznikl roku 2001 za účelem všestranného rozvoje zájmového území.\n\n\n\n"}
{"id": "349034", "url": "https://cs.wikipedia.org/wiki?curid=349034", "title": "OU", "text": "OU\n\nSpojení písmen O a U může mít různé významy:\n"}
{"id": "349040", "url": "https://cs.wikipedia.org/wiki?curid=349040", "title": "Pleskot", "text": "Pleskot\n\nČeské příjmení Pleskot nese více různých osobností:\n\n\n"}
{"id": "349047", "url": "https://cs.wikipedia.org/wiki?curid=349047", "title": "Berbera", "text": "Berbera\n\nBerbera (: ) je město v severozápadním Somálsku, resp. Somalilandu. Berbera byla od roku 1870 do 1941 hlavní město koloniálního Britského Somalilandu. Berbera je hlavní komerční přístav v Somalilandu a nachází se zde také mezinárodní letiště.\n\nPodnebí v oblasti je celoročně velmi suché a horké. Okolní krajina má převážně pouštní charakter.\n\nDopravuje se sem zboží především po silnicích z měst Hargeysa a Burco, případně letecky. Vyváží se odtud ovce, myrha, kadidla či arabská guma.\n"}
{"id": "349048", "url": "https://cs.wikipedia.org/wiki?curid=349048", "title": "Alžběta Františka Rakousko-Toskánská", "text": "Alžběta Františka Rakousko-Toskánská\n\nAlžběta Františka Toskánská (27. ledna 1892, Vídeň – 29. ledna 1930, zámek Syrgenstein v Allgäu) byla rakouská arcivévodkyně a toskánská princezna, po sňatku hraběnka Waldbursko-Zeilská a Trauchburská\n\nAlžběta Františka, zvaná \"Ella\", byla prvorozenou dcerou arcivévody Františka Salvátora Toskánského a arcivévodkyně Marie Valerie. Jejím dědečkem byl císař František Josef I.\n\nDne 19. září 1912 se v Niederwallsee provdala za hraběte Jiřího Waldbursko-Zeilského a Trauchburského, se kterým měla čtyři děti. Občas se zabývala malováním. Zemřela 29. ledna 1930 ve svých 38 letech na zápal plic. Pohřbena byla v Maria Than v Allgäu. Její ovdovělý manžel Jiří se 29. prosince 1931 oženil s její sestrou Gertrudou.\n\n\n"}
{"id": "349050", "url": "https://cs.wikipedia.org/wiki?curid=349050", "title": "Pšiš", "text": "Pšiš\n\nPšiš ( ) je řeka v Krasnodarském kraji v Rusku. Je dlouhá 270 km od pramene delší zdrojnice Velkého Pšiše. Povodí řeky má rozlohu 1850 km².\n\nVzniká soutokem Velkého a Malého Pšiše, jež stékají ze severních svahů Velkého Kavkazu. Na horním toku teče v hluboké a úzké dolině, která se pod horami rozšiřuje. Ústí zleva do Kubáně v Krasnodarské přehradě.\n\nZdrojem vody jsou převážně dešťové srážky, které někdy způsobují povodně. Průměrný roční průtok vody činí přibližně 25 m³/s, maximální přibližně 1000 m³/s. Zamrzá nepravidelně jen v některých letech.\n\nŘeka je splavná pro vodáky. Leží na ní město Chadyžensk.\n"}
{"id": "349051", "url": "https://cs.wikipedia.org/wiki?curid=349051", "title": "Dočolomanský", "text": "Dočolomanský\n\nSlovenské příjmení Dočolomanský nosí více různých osobností :\n\n"}
{"id": "349061", "url": "https://cs.wikipedia.org/wiki?curid=349061", "title": "František Salvátor Rakousko-Toskánský", "text": "František Salvátor Rakousko-Toskánský\n\nFrantišek Salvátor Rakousko-Toskánský (: \"Erzherzog Franz Salvator Maria Joseph Ferdinand Karl Leopold Anton von Österreich-Toskana\"; 21. srpna 1866, Altmünster, Horní Rakousy – 20. dubna 1939, Vídeň) byl rakouský arcivévoda a generál pocházející z toskánské větve habsbursko-lotrinského rodu.\n\nByl druhým synem Karla Salvátora a jeho ženy Marie Immaculaty, dcery krále Obojí Sicílie Ferdinanda II. Rodiče Františka Salvátora byli blízcí příbuzní, neboť Karel Salvátor byl bratrancem své ženy.\n\nOd mládí byl veden k vojenství a také se zajímal o techniku. Svou vojenskou karieru zahájil v roce 1881 jako poručík. Roku 1889 byl jmenován rytmistrem a od roku 1911 měl hodnost generála jezdectva. V období I. světové války zastával funkci generálního inspektora dobrovolných zdravotníků a mimo jiné velel akci při záchraně zajatců v Rusku. 1. prosince 1918 byl dán do civilu a vzdal se svých nároků na trůn, aby mohl dál žít s rodinou v Rakousku, které se stalo republikou. Proslul zájmem o automobily a podporou firmy Porsche. Byl amatérským fotografem a rád maloval. Zemřel roku 1939 a jeho tělo bylo uloženo na hřbitově v Sindelburgu.\n\nDne 31. července 1890 se v Bad Ischlu oženil s nejmladší dcerou rakouského císaře Františka Josefa I., arcivévodkyní Marií Valerií (1868–1924), se kterou měl deset dětí.\n\nManželství, jež bylo zpočátku harmonické, se časem zhoršilo a František Salvátor se začínal ohlížet po jiných ženách. Měl jednu aférku s princeznou Stefanií z Hohenlohe (1891–1972), též známou jako pozdější „Hitlerova špiónka“ a s ní měl nemanželského syna, kterého uznal za života Valerie.\n\nV roce 1934, deset let po smrti Valerie, se oženil podruhé s Melanií z Risenfelsu (1898–1984).\n\n"}
{"id": "349068", "url": "https://cs.wikipedia.org/wiki?curid=349068", "title": "Daley Thompson", "text": "Daley Thompson\n\nFrancis Morgan Oyodélé Thompson (* 30. července 1958, Londýn) je bývalý britský atlet, nigerijského původu, dvojnásobný olympijský vítěz, mistr světa a dvojnásobný mistr Evropy v desetiboji. \n\nThompson je stále (k roku 2019) držitelem národního britského rekordu (a bývalého světového rekordu), jehož hodnota je 8 847 bodů. Tohoto výkonu dosáhl během olympijských her v Los Angeles v roce 1984. Až do roku 1992, kdy tento výkon překonal Dan O'Brien, se jednalo o světový rekord. Olympijským rekordem pak byl až do roku 2004, kdy jej v Athénách překonal Roman Šebrle výkonem 8 893 bodů. V roce 1983 byl Thompsonovi udělen Řád britského impéria.\n\nMezi jeho úspěchy patří také tři zlaté (desetiboj) a jedna stříbrná medaile (4×100 m) z Her Commonwealthu (Edmonton 1978, Brisbane 1982, Edinburgh 1986). Již v roce 1977 se stal v Doněcku juniorským mistrem Evropy.\n\n"}
{"id": "349072", "url": "https://cs.wikipedia.org/wiki?curid=349072", "title": "Monacký frank", "text": "Monacký frank\n\nMonacký frank byl národní měnovou jednotkou Knížectví Monako. Monacký frank se dělil na 100 centimů. Poslední emise oběžných mincí byla do oběhu dána v roce 1960 a zcela odpovídala tehdy platným francouzským mincím. Papírová platidla byla vydána pouze v roce 1920, v podobě nouzovek, z důvodu finanční krize ve Francii po první světové válce. Zachovalé exempláře těchto bankovek mají cenu pár desítek USD. Všechna platidla byla vydávána přímo ministerstvem financí Monaka. ISO 4217 kód měny byl MCF.\n\nDějiny státu Monako jsou po celou dobu jeho existence pevně spojeny s dějinami sousední Francie, která často určovala osud Monaka. Proto byl fakticky monacký frank měnou pevně spojenou s francouzským frankem a vzhled mnoha platidel zcela odpovídal platidlům franku francouzského.\n\nOficiálně existovaly monacké mince v hodnotách 1, 5, 10, 20 centimů a 0,5, 1, 2 , 5 , 10 a 20 franků. Centimové mince se však většinou razily pouze pro ročníkové sady a v oběhu běžně nebyly. Také ostatní mince byly často vyváženy ze země turisty jako suvenýr. Na centimových mincích byl portrét knížete Rainiera III. (s výjimkou jednocentimové mince, kde byl vyobrazen státní znak Monaka). Na frankových mincích byla vyobrazena knížecí koruna a státní znak. V roce 1971 byl do oběhu uveden jednofrank s knížecím monogramem, v roce 1979 dvoufrank a v roce 1975 desetifrank. V roce 1989 se objevila bimetalová verze desetifranku s rytířem jedoucím na koni a v roce 1992 dvacetifrank s knížecím palácem.\n\nBankovky byly vydány pouze jako státovky v roce 1920 (viz výše). Na líci byl vyobrazen erb rodu Grimaldi a na rubu bylo panoráma mořského břehu. Také se zachovaly zprávy, že během Velké francouzské revoluce byly revoluční vládou vydány hrací žetony s platností peněz, ale žádný takový žeton se nedochoval.\n\n\n"}
{"id": "349073", "url": "https://cs.wikipedia.org/wiki?curid=349073", "title": "2S3 Akacija", "text": "2S3 Akacija\n\n2S3 Akacija je sovětské, resp. ruské samohybné dělo, jehož počátky spadají do přelomu 60. a 70. let 20. století.\n\nTento nový typ samohybného děla má otočnou věž s nabíjecím automatem. Hlavní zbraní je 152 mm kanón 2A33.\n\n\n"}
{"id": "349081", "url": "https://cs.wikipedia.org/wiki?curid=349081", "title": "Belaja (přítok Kubáně)", "text": "Belaja (přítok Kubáně)\n\nBelaja ( ) je řeka v Krasnodarském kraji a v Adygejské republice v Rusku. Je dlouhá 273 km. Povodí řeky má rozlohu 5990 km².\n\nPramení na Hlavním (Rozvodňovém) hřebenu Velkého Kavkazu nedaleko vrcholů Fišt a Ošten. Na dolním toku má rovinný charakter. Ústí zleva do Kubáně, přičemž za ústí je bráno místo, kde se vlévá do Tščické přehrady.\n\n\nZdroj vody je smíšený.\n\nNa řece leží města Majkop a Belorečensk. Byly na ní vybudovány Majkopská a Belorečenská vodní elektrárna.\n"}
{"id": "349089", "url": "https://cs.wikipedia.org/wiki?curid=349089", "title": "Ben Foster (fotbalista)", "text": "Ben Foster (fotbalista)\n\nBenjamin „Ben“ Anthony Foster (* 3. dubna 1983, Leamington Spa, Anglie) je anglický fotbalový brankář, který v současnosti hraje za klub West Bromwich Albion z anglické Premier League.\n\nHrál za klub Manchester United v Premier League. V roce 2010 přestoupil do klubu Birmingham City za 4 miliony britských liber. Od roku 2012 hraje za klub West Bromwich Albion z anglické Premier League.\n\nV A-týmu Anglie debutoval 7. 2. 2007 v přátelském utkání v Manchesteru proti týmu Španělska (porážka 0:1).\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku. Foster byl náhradním brankářem, avšak zachytal si v posledním zápase proti Kostarice (remíza 0:0), kdy už bylo jisté, že Anglie nepostoupí.\n\n"}
{"id": "349090", "url": "https://cs.wikipedia.org/wiki?curid=349090", "title": "Tough Guys Don't Dance", "text": "Tough Guys Don't Dance\n\nAlbum Tough Guys Don't Dance od velšského DJe High Contrast bylo vyrobeno ve spolupráci s Hospital Records. Vyšlo 1. října 2007. Autor v něm zobrazuje těžkost povolání DJů, což jde poznat například z textu \"Everything is Different\", nebo \"Tough Guys Don't Dance\".\n\n\n"}
{"id": "349092", "url": "https://cs.wikipedia.org/wiki?curid=349092", "title": "Pražská památková rezervace", "text": "Pražská památková rezervace\n\nPražská památková rezervace (PPR) je největší městskou památkovou rezervací v Česku a jednou z největších na světě. Byla vyhlášena nařízením vlády České socialistické republiky č. 66/1971 Sb. Od roku 1992 je zapsána pod názvem Praha – historické jádro města v Seznamu světového kulturního dědictví UNESCO, k níž však je navíc připojen i průhonický zámek s parkem. \nRezervace zaujímá území o rozloze 8,66 km (8,63 km), což je 1,74 % z celého území města. Zahrnuje historické jádro Prahy, konkrétně tyto čtvrti: Staré Město, Josefov, Malá Strana, Hradčany s Pražským hradem, Nové Město (na východě jen po Sokolskou ulici) s Vyšehradem; z malé části pak Vinohrady (Federální shromáždění, Státní opera a Fantova budova hlavního nádraží), Holešovice (Letenské sady s nábřežím), Podolí (porodnice) a Smíchov (Janáčkovo a Hořejší nábřeží s ostrovy). Územní rozsah PPR je velmi podobný rozsahu Prahy těsně před připojením Holešovic v roce 1884. Přibližně 1,00 km z rozlohy rezervace připadá na řeku Vltavu. Ochranné pásmo PPR zaujímá plochu 89,63 km.\n\nV současnosti je v PPR evidováno cca 52 000 obyvatel a 23 000 bytů. Je zde 1330 památkově chráněných objektů, z toho 28 národních kulturních památek.\n\nNa území rezervace je 1322 památkově chráněných domů, značný počet objektů drobné architektury, technické památky a historické zahrady a parky. Z celkového počtu je 60 % objektů starších než 100 let, 22 % pochází z let 1900 až 1945 a 8 % bylo postaveno po roce 1945.\n\"Následující seznam uvádí pouze nejvýznamnější památky. Více objektů je uvedeno na stránce Seznam pražských památek. Tučně zvýrazněné objekty jsou národními kulturními památkami.\"\n\n\n"}
{"id": "349095", "url": "https://cs.wikipedia.org/wiki?curid=349095", "title": "Mars 5", "text": "Mars 5\n\nMars 5 (Марс 5) byla sovětská sonda k planetě Mars z roku 1973. Byla označena v katalogu COSPAR jako 1973-049A. Stala se čtvrtou družicí této planety.\n\nVytvořit družici planety Mars a následovat tak úspěšnou misi USA s družicí Mariner 9.\n\nProti sondám Mars 1 – 3 tuto vyprojektoval a postavil strojírenský závod NPO Lavočkina. Hmotnost byla 3440 kg. I tato (stejná jako Mars 4) byla tříose orientovaná typu M-73S. Při rozevřených slunečních panelech dosahovala šíře 5,9 metru s průměrem základny 2 metry. Ve spodní části byl usazen motor a palivové nádrže. Vně sondy byla rozmístěna série antén. Sonda byla vybavena snímkovacími kamerami a řadou vědeckých přístrojů, např. několika fotometry či řadou snímacích čidel Většina přístrojů byla určena pro práci na orbitě planety.\n\nOdstartovala večer dne 25. července 1973 z kosmodromu Bajkonur s pomocí rakety Proton K/D, tedy 4 dny po sondě Mars 4. Nejdříve se dostala na tzv.parkovací, tedy oběžnou dráhu Země, odkud po zapálení posledního stupně nosné rakety odletěla směrem k Marsu. \n\nPo pěti dnech letu, tj. 30. července 1973 po pokynu z řídícího střediska byla provedena korekce dráhy. K Marsu dolétla po 5 měsících letu. Dne 12. února 1974 byla po zapálení brzdicího motoru navedena na oběžnou dráhu planety (parametry 1700 – 32 500 km) s periodou 25 hodin. Poté bylo zjištěno, že asi kvůli proražení pláště kosmickým prachem došlo k postupnému úbytku tlaku dusíku v sondě.\n\nPomocí obou fototelevizních aparatur pořídila 108 snímků. Měly rozlišení 100 metrů z výšky 2000 km. Družice však 28. února 1974 přestala fungovat po 22 obězích planety kvůli úplné ztrátě dusíku ve své hermetizované části.\n\n"}
{"id": "349096", "url": "https://cs.wikipedia.org/wiki?curid=349096", "title": "Slovensko na Letních olympijských hrách 2008", "text": "Slovensko na Letních olympijských hrách 2008\n\nSlovensko na Letních olympijských hrách 2008 reprezentovalo 57 sportovců.\n"}
{"id": "349099", "url": "https://cs.wikipedia.org/wiki?curid=349099", "title": "Sanmarinská lira", "text": "Sanmarinská lira\n\nSanmarinská lira byla národní měnovou jednotkou San Marina. Sanmarinská lira se dělila na 100 centesimi. Byla zavedena v roce 1864 a platila do 31. prosince 2001. Bankovky vydávala Cassa di Risparno della Repubblica di San Marino (Spořitelna Sanmarinské republiky). Měna byla v oběhu mince v hodnotách 50,100,200,500 a 1000 lir, také byly vydány i bankovky v hodnotách 5000 a 10000 lir. ISO 4217 kód měny byl SML. 1. ledna 2002 byla sanmarinská lira nahrazena eurem.\n\nSan Marino bylo, podobně jako Vatikán, pevně svázáno svojí měnou s Itálií (všechny tři měny souběžně obíhaly po celém Apeninském poloostrově). Hlavní oběžnou měnou byla italská lira a mince sanmarinské liry byly spíše určeny jako sběratelský artikl. San Marino je známé vývozem svých sběratelských výrobků, jako jsou mince, bankovky, poštovní známky…\n\nPřestože se sanmarinská lira dělila na 100 centesimi, po druhé světové válce již nebyly mince s hodnotou centesimi v oběhu z důvodu neekonomičnosti jejich výroby. Nejnižší hodnotou sanmarinských mincí byla 1 lira. Mince byly raženy v hodnotách 50, 100, 200, 500  a 1000 lir. Mince byly v oběhu, ale byly často ze země vyváženy jako suvenýr (podobně jako vatikánská lira a monacký frank).\n\nPamětní mince byly vydávány v různých sériích a byly věnovány různým výročím. Pro ekonomiku San Marina byly a jsou pamětní mince výnosnější, než byly mince oběžné. Z toho důvodu jsou dodnes vydávány pamětní mince v dárkovém balení a jsou určeny jako sběratelský artikl. Jsou raženy ze stříbra i zlata. Jako první byla vydána mince s hodnotou 500 lir v roce 1975.\n\n\n"}
{"id": "349102", "url": "https://cs.wikipedia.org/wiki?curid=349102", "title": "Vatikánská lira", "text": "Vatikánská lira\n\nVatikánská lira byla národní měnovou jednotkou Vatikánu v letech 1929 až 2002. 1. ledna 2002 byla nahrazena eurem. Vatikán není členem Evropské unie, ale sdílí měnovou unii s Itálií, proto přešel na euro společně s ní. Vatikánské liry vydávala přímo vatikánská vláda prostřednictvím své Filatelistického a numismatického úřadu. ISO 4217 kód měny byl VAL.\n\nPo revolučním sjednocení Itálie Giuseppe Garibaldim v letech 1866 - 1870 přestal existovat papežský stát i s vlastní měnou. Až podle Lateránské smlouvy z roku 1929 uznala Itálie územní a politickou nezávislost Vatikánu a mohla vzniknout samostatná vatikánská lira, odvozená z liry italské. Platila také v Itálii a v San Marinu, kde byla vydávána sanmarinská lira.\n\nV roce 2002 byla vatikánská lira nahrazena eurem v poměru 1 euro = 1936,27 lira. \n\nVatikán vydává velké počty pamětních mincí. Z oběžných však byly v oběhu mince v hodnotě 1, 2, 5, 10, 20, 50, 100, 200 (od roku 1978), 500 a 1000 lir. Původně se vatinkánská lira dělila na 100 centesimi, ale po měnové reformě v Itálii v roce 1947 se nejnižším nominálem stala 1 lira. \n\nVatikán nikdy nevydal žádné papírové peníze. Ani v době nedostatku mincí v roce 1976 nebyly žádné bankovky vydány. San Marino své nouzovky v hodnotách 150 a 200 lir vydalo. \n\n"}
{"id": "349107", "url": "https://cs.wikipedia.org/wiki?curid=349107", "title": "Gisela Dulková", "text": "Gisela Dulková\n\nGisela Dulková (* 30. ledna 1985 v Tigre, Buenos Aires, Argentina) je argentinská profesionální tenistka, bývalá světová jednička ve čtyřhře a reprezentantka ve Fed Cupu. Za Argentinu nastoupila na Letních olympijských hrách 2008 v Pekingu. Po vítězství na Turnaji mistryň 2010 ve čtyřhře spolu s Flavií Pennettaovou, se stala světovou jedničkou na deblovém žebříčku WTA. V roce 2011 zvítězily na úvodním grandslamu sezóny Australian Open.\n\nNa žebříčku WTA byla pro dvouhru nejvýše klasifikovaná v listopadu 2005 na 26. místě, pro čtyřhru pak na v listopadu 2010 na 1. místě.\n\nNa okruhu WTA vyhrála čtyři turnaje ve dvouhře a sedmnáct ve čtyřhře. V rámci okruhu ITF pak získala po šesti titulech ve dvouhře i čtyřhře.\n\nV sezóně 2011 se zaměřila na čtyřhru. Stabilní spoluhráčkou byla nadále Italka Flavia Pennettaová. Společně nezopakovaly svou nejlepší sezónu 2010, v níž získaly šest titulů, vítězství na turnaji mistryň a staly se také světovými jedničkami.\n\nV průběhu sezóny 2011 vyhrály jediný turnaj, jenž ovšem představoval jejich nejprestižnější triumf, a to úvodní grandslam roku Australian Open po finálové výhře nad párem Viktoria Azarenková a Maria Kirilenková 2–6, 7–5, 6–1. Pro obě hráčky se jednalo o debutový grandslam. V další části sezóny nemohla dvojice obhajovat body kvůli zranění nohy Dulkové.\n\nKvalitní výsledky předvedly poté až v poslední asijské fázi okruhu, na které se dvakrát probojovaly do finále. Nejdříve v něm neuspěly na Toray Pan Pacific Open, když podlehly páru Huberová a Raymondová a poté opět prohrály v boji o titul na China Open s Peschkeovou a Srebotnikovou. Na zbývajících grandslamech postoupily do čtvrtfinále na French Open a do třetího kola na US Open.\n\nNa závěrečné události sezóny Turnaji mistryň, kam postoupily z třetího místa, vypadly v semifinále s dvojicí YHuberová a Raymondová v supertiebreaku 7–10.\n\nV roce 2011 se vdala za argentinského fotbalistu Fernanda Gaga, hráče klubu AS Roma a dříve působícího v Realu Madrid.\n\nGisela Dulková se zúčastnila 16 zápasů týmového Fed Cupu za tým Argentiny s bilancí 14-7 ve dvouhře a 4-4 ve čtyřhře.\n\n\n"}
{"id": "349112", "url": "https://cs.wikipedia.org/wiki?curid=349112", "title": "Rozptýlení pro pozůstalé", "text": "Rozptýlení pro pozůstalé\n\nRozptýlení pro pozůstalé je osmé album skupiny Sto zvířat z roku 2007 a bylo oceněno Andělem v kategorii ska & reggae.\n"}
{"id": "349115", "url": "https://cs.wikipedia.org/wiki?curid=349115", "title": "Abú Nuwás", "text": "Abú Nuwás\n\nAbú Nuwás al-Hasan ben Hani al-Hakami (746–762 Ahvaz, Írán – 813–815 Bagdád) byl jedním z nejvýznamnějších arabských a perských básníků své doby. Ve svých verších otevřeně vyznával homosexuální city, opěvoval lesbickou lásku a erotiku v nejširším smyslu slova.\n\nJeho matka byla tkadlena a otec, kterého nikdy nepoznal, voják. Jeho prvním učitelem byl Waliba ibn al-Hubáb, zemřelý v roce 786. Abú Nuwás studoval v Basře, kde byli jeho učiteli Abú Ubaida a Abu Zaid, a v Kúfě, pod vedením Chaláfa al-Ahmara. Vystudoval islámskou teologii a gramatiku. Údajně také pobýval nějaký čas na poušti, aby se naučil čistému jazyku. Literární kariéru zahájil v Bagdádu psaním milostné lyriky a satir. Působil jako dvorní básník u chalífy Hárúna ar-Rašída. Jako legendární, silně zkarikovaná, postava vystupuje v Příbězích tisíce a jedné noci.\n\nAbú Nuwás psal formálně mistrovskou poezii, a někdy bývá označován za největšího arabského básníka vůbec. Světovou slávu mu nicméně získaly jeho v pozdější fázi života psané verše o homosexuální lásce (mudhakkarat), vínu (chamrijjat) a jiných, z islámského pohledu, nemravnostech.\n\nKromě literární hodnoty v nejširším smyslu slova, poskytuje dílo Abú Nuwáse cenné svědectví o kulturním klimatu Bagdádu doby Abbásovců.\n\n\n"}
{"id": "349116", "url": "https://cs.wikipedia.org/wiki?curid=349116", "title": "LTO", "text": "LTO\n\nZkratka LTO může znamenat:\n\n"}
{"id": "349118", "url": "https://cs.wikipedia.org/wiki?curid=349118", "title": "Josef Krejsa (malíř)", "text": "Josef Krejsa (malíř)\n\nJosef Krejsa (14. března 1896, Husinec – 21. dubna 1941, Husinec) byl český malíř a grafik.\n\nJosef Krejsa se narodil v Husinci u Prachatic v rodině dělníka, pocházejícího ze Schwarzenberského dvorce Borku pod Boubínem. Již na měšťanské škole ve Vlachově Březí se rozhodl stát se malířem. Roku 1910 nastoupil na výuční pobyt u malíře dekorací F. Kováře v Netolicích. Tehdy se podílel na malbách interiérů např. Břehovské kaple a zámku Libějovice.\n\nRoku 1914 nastoupil do vojenské služby, ve Vídni se věnoval výtvarné práci a studiu architektury a staromistrovských technik u Františka Alta. Zanedlouho byl poslán na ruskou frontu a po zranění léčen ve Lvově a Budapešti. Při nezdařeném útěku byl chycen a poslán do zajateckého tábora v Itálii. Ani tam nepřestal malovat. Studoval u F.P. Michettiho, zejména figurální kresbu, anatomii a perspektivu. Zapojil se do protirakouského odboje v Itálii a vytvoření České národní armády, pro kterou tvořil plakáty a divadelní dekorace. Na konci války roku 1918 se vrátil do rodného Husince.\n\nPo propuštění z armády odešel do Prahy, pracoval v malírně Národního divadla a studoval na AVU u Maxe Pirnera. Ze zdravotních důvodů se vrátil do Husince, kde po letech regionální malířské a grafické tvorby zemřel ve věku 45 let. Mezi jeho významná díla patří výzdoba kostela sv. Cyrila a Metoděje a nástěnná malba s tematikou české historie na domu v Husinci.\n\n\n"}
{"id": "349131", "url": "https://cs.wikipedia.org/wiki?curid=349131", "title": "Zuzana Cigánová", "text": "Zuzana Cigánová\n\nZuzana Cigánová (* 23. června 1947, Bratislava) je slovenská herečka a spisovatelka, sestra loutkářského výtvarníka a animátora Petra Cigána.\n\nStudovala na VŠMU v Bratislavě. Od roku 1970 působí v činohře Slovenského národního divadla. Účinkovala téměř ve dvou stech televizních filmech a inscenacích. Je také spisovatelkou. Má dceru Katarínu a vnuky Teodora a Oskara. \n\n\n\n"}
{"id": "349133", "url": "https://cs.wikipedia.org/wiki?curid=349133", "title": "Trolejbusová doprava v Budapešti", "text": "Trolejbusová doprava v Budapešti\n\nTrolejbusová doprava v Budapešti, hlavním městě Maďarska, tvoří nejrozsáhlejší a nejstarší trolejbusovou síť v zemi. V roce 2018 zde bylo v provozu 16 linek. Jsou provozovány budapešťským dopravním podnikem BKV.\n\nPrvní trolejbusová linka v Budapešti byla zprovozněna 16. prosince 1933. Jednalo se o trať ve čtvrti Óbuda mezi konečnou tramvaje \"Vörösvári út\" a hřbitovem. Trať dlouhou 2,7 km projel trolejbus za 8 minut. Vozy byly deponovány v tramvajové vozovně poblíž stanice\n\"Vörösvári út\". Konec této trati přinesly události konce druhé světové války, provoz na ní byl ukončen 21. října 1944.\n\nPo válce již nebyla původní trať obnovena. Na konci 40. let proběhla výstavba trati na druhém břehu Dunaje, v Pešti. Provoz na první lince č. 70 (\"Kossuth Lajos tér – Erzsébet királyné útja\") byl zahájen 21. prosince 1949. O dva roky později následovalo prodloužení z náměstí \"Kossuth Lajos tér\" na náměstí \"Jászai Mari tér\", zároveň byla po celé délce tratě zavedena druhá linka č. 71. Během 50. a 60. let bylo dále vystavěno mnoho dalších tratí (většina jich nahradila právě rušené tramvajové tratě), čísla linek vystoupala až do č. 79. Během revoluce v roce 1956 bylo na mnoha místech poničeno trolejové vedení, to však bylo během následujícího roku opraveno.\n\nPřevrat nastal na konci 60. let, kdy bylo rozhodnuto o likvidaci trolejbusové sítě a její náhradě autobusy. To vedlo ke zrušení tratě po ulici \"Baross utca\". Nicméně již v roce 1974 cena ropy začala stoupat a trolejbusy se opět dostaly na výsluní. Byly dodávány nové vozy (i kloubové), byly postaveny další tratě (některé na místě dříve zrušených tratí tramvajových), nejvyšším číslem trolejbusové linky se stalo číslo 83. Také existovaly plány provoz trolejbusů na budínském kopci (k hradu), které by tam jezdily z náměstí \"Moszkva tér\". Ty však nebyly uskutečněny, takže dodnes jezdí trolejbusy pouze na levém břehu Dunaje (v Pešti).\n\nPo politicko-ekonomických změnách na přelomu 80. a 90. let nastala doba stagnace. Nedostatek financí nedovolil rozšiřování trolejbusových tratí, bylo realizováno pouze několik krátkých prodloužení. Naopak byly některé linky i zkráceny. Existují projekty pro nové tratě v okolí náměstí \"Baross tér\", nicméně v současnosti se jejich výstavba neplánuje. Finance míří spíše do obnovy zastaralého vozového parku.\n\nPro předválečnou trolejbusovou linku v Óbudě byly dodány tři vozy se stejnou karoserií, ale jinou elektrickou výzbrojí. Dva trolejbusy měly výzbroj od firmy Ganz, třetí měl značky \"MÁVAG-Boveri\". Všechny tři vozy přežily válku a po obnovení trolejbusové dopravy v Budapešti byly opětovně zařazeny do pravidelného provozu.\n\nPo válce byly dodány sovětské vozy MTB, v první polovině 50. let začaly být vyráběny trolejbusy Ikarus 60 T. V roce 1960 byl z kapacitních důvodů zahájen provoz s vlečnými vozy, zároveň probíhala přestavba trolejbusů 60 T na kloubové vozy. Ve druhé polovině 60. let bylo zakoupeno 100 sovětských vozidel ZiU 5. Přibližně o 10 let později došlo k zahájení dodávek trolejbusů ZiU 9 (do roku 1984 celkem 173 kusů). Problémem se ale staly kloubové vozy, které žádný výrobce trolejbusů ve východním bloku nevyráběl. Proto budapešťský dopravní podnik začal ve svých dílnách upravovat článkové autobusy Ikarus 280, do kterých dosazoval elektrickou výzbroj z vyřazovaných trolejbusů ZiU 5.\n\nV 90. letech byl vozový park obnoven vozy Ikarus 435 T (kloubový, 15 kusů, 1994–1996). Ve 21. století byly zakoupeny vozy Ikarus 411 T (1 ks, první nízkopodlažní trolejbus v Budapešti, původně předváděcí vůz) a Ikarus 412 T (nízkopodlažní, 15 ks, 2002). K 1.1.2013 byly vozy ZiU 9 vyřazeny z vozového parku. V současnosti jsou dodávány nízkopodlažní trolejbusy Solaris Trollino 12 s elektrickou výzbrojí Ganz-Škoda, většinu vozového parku ale stále tvoří zastaralé vozy Ikarus 280 T.\n\nJediná vozovna se nachází v jihovýchodní části trolejbusové sítě. Byla vystavěna v roce 1962, předtím trolejbusy využívaly části několika tramvajových vozoven.\n\n\n"}
{"id": "349140", "url": "https://cs.wikipedia.org/wiki?curid=349140", "title": "Nebílovy (zámek)", "text": "Nebílovy (zámek)\n\nZámek Nebílovy je barokní zámek, který se nachází ve stejnojmenné obci na jižním Plzeňsku, 16 km jižně od Plzně. Je ve vlastnictví státu (správu zajišťuje Národní památkový ústav) a je přístupný veřejnosti. Zámek je chráněn jako kulturní památka.\n\nZámek v dnešní podobě byl postaven v letech 1706 až 1719 na půdorysu dvou proti sobě obrácených písmen U. Na místě zámku stávala renesanční tvrz, která byla v šedesátých letech 17. století přestavěna na arkádový zámeček.\n\nHrabě Adam Jindřich ze Steinau byl významný válečník 2. poloviny 17. století, který vtiskl zámku jeho dnešní podobu. V lednu 1705 zakoupil panství Nebílovy, Chlumčany a Žinkovy. V roce 1706 začal podle plánů rakouského císařského architekta Johanna Lukase von Hildebrandta stavět v Nebílovech zámek, ve kterém se rozhodl strávit své stáří. Stavbu provedl plzeňský architekt a stavitel Jakub Auguston mladší. Dokončení stavby se však Adam Jindřich už nedožil, protože zemřel 31. října 1712 a 4. listopadu byl pochován v kostele svatého Jakuba Většího v nedaleké vesnici Prusíny.\n\nPanství zdědila jeho dcera Marie Terezie, provdaná za Františka Václava z Vrtby, která je prodala rodu Černínů.\n\nStavbu zámku před rokem 1720 dokončila Antonie Černínová z Chudenic v podobě dvou křídel ve tvaru podkov propojených po stranách arkádovými chodbami s plochými terasami s balustrádami. V předním, menším křídle s hodinovou věží jsou situovány obytné místnosti, v zadním, větším křídle pak místnosti reprezentační včetně velkého tanečního sálu a kaple sv. Antonína. Na východní straně navazoval hospodářský dvůr. Ze západu přiléhala zahrada s fontánou a se třemi pavilonky v ohradní zdi.\n\nJan Vojtěch Černín provedl v letech 1785 až 1789 rekonstrukci a opravu zámku, v zadním traktu přestavěl kapli i hlavní sál. Během oprav veškeré interiéry vymaloval Antonín Tuvora. Malby se z větší části dochovaly dodnes a jsou předmětem postupného restaurování. Po smrti bezdětného Jana Vojtěcha v roce 1816 celé panství včetně zámku zdědil jeho prasynovec Kristián Valdštejn-Vartemberk.\n\nNovými majiteli se stali Valdštejnové, kteří ale zámek neobývali. Centrum panství bylo ve Šťáhlavech, a tak zámek chátral. Sloužil k hospodářským účelům, interiéry chátraly a spojovací arkádová křídla zcela zanikla. V roce 1919 byl areál zabrán v rámci pozemkové reformy a v roce 1924 rozdělen mezi členy sadařského družstva a místní obyvatele.\n\nV roce 1967 získal zámek československý stát a od roku 1968 byly prováděny záchranné práce. V roce 1992 byl zámek předán obci Nebílovy. Poprvé v historii byl zpřístupněn veřejnosti v roce 1998, avšak opět v rukou státu a ve správě Památkového ústavu v Plzni.\n\nZámek byl koncem 60. let 20. století v dezolátním stavu. Teprve po přechodu do vlastnictví státu byly zahájeny záchranné práce.\n\nV 70. a 80 letech 20. století probíhalo převážně odstraňování vážných statických poruch. Koncem 80. let byla vyměněna střešní krytina předního křídla, venkovní a vnitřní omítky. K omezení výrazné vlhkosti v objektu napomáhá postupná obnova rozsáhlého, rozvětveného odvodňovacího systému z počátku 18. století. Systém nebyl po desetiletí udržován a je nefunkční. Kanály jsou zaneseny sedimentem a klenby mnohdy poničené průjezdem těžké techniky, která dříve areálem jezdila. Doposud byla zprůchodněna alespoň hlavní kanalizační trasa odvodňující nádvoří, bývalé stáje a část zahrady.\n\nZáchrana zámku začala v roce 1967 transferem rozsáhlé nástropní malby v tanečním sále (asi 180 m). Ta byla rozřezána na více než 600 dílů, s tenkou vrstvou omítky stropu sejmuta a dočasně uložena do doby, než bude obnovena v té době již shnilá, rozpadající se dřevěná klenba sálu. Až na jaře 2008 byla díky grantu z finančního mechanismu EU/Norsko malba zrevidována, probíhá zpevňování sejmutých dílků a byla vytvořena mapa, podle které budou jednotlivé díly navráceny a umístěny zpět na klenutí.\n\nV roce 2013 bylo náročné několikaleté restaurování freskové výzdoby tanečního sálu dokončeno. V roce 2014 (2014-09-23) se v sále konalo vyhlášení výsledků prvního ročníku Ceny Národního památkového ústavu Patrimonium pro futuro. Restaurování sálu bylo plzeňským pracovištěm Národního památkového ústavu nominováno na udělení této ceny. Restaurátorská akce byla také oceněna mimořádnou cenou generální ředitelky Národního památkového ústavu.\n\nVeřejnosti bylo 4. července 1998 zpřístupněno přední křídlo zámku s instalací barokního a rokokového vybavení a se souborem benátských lustrů.\n\nKoncem devadesátých let dvacátého století začala obnova zadního křídla a později bylo upraveno nádvoří mezi oběma křídly zámku. Zadní křídlo získalo novou střešní krytinu, opraveny byly čtyři renesanční místnosti v přízemí i dvě místnosti v patře. Dále velký taneční sál, kde byla zrekonstruována parketová podlaha a zrestaurována část výmalby Antonína Tuvory. I tato část zámku je dnes již zpřístupněna veřejnosti.\n\nPodařilo se zachránit i kapli, která hrozila zřícením. Po rekonstrukci interiéru a vybavení mobiliářem byla kaple 24. června 2001 vysvěcena plzeňským biskupem Františkem Radkovským. Národní památkový ústav dnes v zrekonstruované zámecké kapli sv. Antonína Paduánskéhonabízí možnost za poplatek také uspořádat svatbu. \n\nSpráva zámku rovněž pořádá výtvarné workshopy pro školy.\n\nVznikala v době stavby zámku počátkem 18. století a její původní podoba se zachovala na podrobné mapě panství z poloviny 18. století. Šlo o francouzský park se zimostrázovými a květinovými ornamenty a s centrální fontánou. Tato podoba zahrady zanikla v 19. století, kdy zámecký areál sloužil k hospodářským účelům.\n\nV současné době probíhá zpracovávání prováděcí studie na komplexní zahradnické úpravy a začala postupná rekonstrukce bývalé barokní podoby zahrady, v níž bylo doposud vysazeno několik tisíc sazenic zimostrázu.\n\n\n"}
{"id": "349150", "url": "https://cs.wikipedia.org/wiki?curid=349150", "title": "TÜV", "text": "TÜV\n\nTÜV (zkratka pro \"Technischer Überwachungs-Verein\", česky \"Technické kontrolní sdružení\") je německé sdružení organizací, které se zabývají testováním výrobků všeho druhu, za účelem ochrany lidí a životního prostředí proti různým nebezpečím. Jako nezávislý konzultant kontroluje provozy, energetická zařízení, motorová vozidla, zařízení a výrobky (např. zboží pro spotřebitele). Mnoho činnosti TÜV spočívá též v oblasti projektového vývoje energetických a dopravních konceptů, v řešení problémů v oblasti ochrany životního prostředí, a v působení jako standardizační organizace. Mnoho z organizací sdružených v TÜV také poskytuje certifikační služby pro různé standardy, např. systém řízení jakosti podle ISO 9001 nebo (pro automobilový průmysl) ISO/TS 16949. Sdružení TÜV jsou v Německu rozděleny podle geografické polohy, můžeme mezi nimi tedy najít např. TÜV SÜD (jih), TÜV NORD (sever), TÜV Rheinland (Porýní), atd.\n\n"}
{"id": "349160", "url": "https://cs.wikipedia.org/wiki?curid=349160", "title": "Rockferry", "text": "Rockferry\n\nRockferry je debutové hudební album waleské zpěvačky Duffy, které vyšlo v roce 2008. Hity se staly například singly \"Rockferry\", \"Mercy\" a \"Warwick Avenue\".\n"}
{"id": "349163", "url": "https://cs.wikipedia.org/wiki?curid=349163", "title": "Víceprvková náprava", "text": "Víceprvková náprava\n\nVíceprvková náprava je typ nápravy typicky používané pro nezávislé odpružení. Má tři nebo více příčných a jedno či více podélných ramen. Tato ramena nemají stejnou délku a mohou se odklánět od svého \"zjevného\" směru.\n\nTypicky má každé rameno na každém svém konci kulový nebo pružný kloub. V důsledku toho jsou ramena zatěžována v podélném směru, tedy v tahu nebo tlaku, ale nikoli v ohybu. Některé víceprvkové nápravy používají vlečená ramena nebo A-ramena, mající na jednom z konců dva klouby.\n\nNa přední nápravě je jedno z příčných ramen nahrazeno tyčí spojující převodovou skříň nebo převodku řízení se závěsem kola.\n\nV zájmu jednoduššího pochopení se obvykle uvažuje funkce ramen v každé z tří pravoúhlých rovin.\n\nRamena obvykle zajišťují vhodnou vzdálenost pro hnací hřídele a řídicí tyče. K tomu je potřeba dvojice podélně oddělených ramen.\n\nRamena zajišťují optimální odklon kola, částečně v tom ohledu, že se odklon mění podle toho, jak se kolo pohybuje nahoru a dolů. \n\nRamena reagují na hnací a brzdnou zátěž, obvykle prostřednictvím podélného spoje. Také ovládají záklon rejdového čepu. Je ovšem potřeba řešit též brzdný točivý moment - buď pomocí druhého podélného spoje nebo otáčením závěsu, které vychyluje příčná ramena z roviny, takže jim umožňuje reagovat na rotační síly, anebo pomocí tuhého ukotvení podélného ramena k závěsu.\n\nVíceprvková náprava umožňuje konstruktérovi, aby měl vůz jak kvalitní jízdní vlastnosti, tak dobrou ovladatelnost.\n\nV nejjednodušší formě je víceprvková náprava pravoúhlá - tedy, že lze v jednom okamžiku měnit jeden parametr nápravy, aniž by se změnily ty ostatní. To je v přímém kontrastu s nápravou se dvěma A-rameny, kde se při posunu ukotvení nebo při změně vůle v uložení mění dva nebo více parametrů.\n\nDalší výhody se týkají jízdy mimo silnice. Víceprvková náprava činí vozidlo flexibilnější, to znamená, že se náprava snadněji přizpůsobí měnícím se úhlům v terénu. Tedy vozidla s víceprvkovými nápravami jsou ideální pro sporty, jako je jízda po skalách nebo v poušti. Malá poznámka k použití víceprvkové nápravy pro závody v poušti: pro vyrovnání se s houpáním je potřeba dobrý příčný stabilizátor.\n\nVíceprvková náprava je drahá a složitá. Je také obtížné vyladit geometrii bez plné 3D CAD analýzy. Plnění požadovaných parametrů pod zátěží je velmi důležité a musí být testováno v mnohatělesovém simulačním programu.\n\n\n"}
{"id": "349168", "url": "https://cs.wikipedia.org/wiki?curid=349168", "title": "Tenis na Letních olympijských hrách 2008 – mužská dvouhra", "text": "Tenis na Letních olympijských hrách 2008 – mužská dvouhra\n\nMužská dvouhra na Letních olympijských hrách 2008 probíhala v Zeleném olympijském tenisovém centru, ležícím v Pekingu. Soutěž se konala v období od 10. do 17. srpna 2008 na otevřených dvorcích s tvrdým povrchem DecoTurf.\n\nKvalifikace ani předkvalifikace hrány nebyly, když k opuštění tohoto systému došlo na Atlantské olympiádě 1996. Do dvouhry nastoupilo 64 tenistů z 33 zemí. Turnaj byl odehrán na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Tiebreak v rozhodující sadě se nehrál. Poprvé byly tenistům přiděleny body do žebříčku ATP.\n\nObhájce zlata z předchozí olympiády, Chilan Nicolás Massú startující na divokou kartu ITF, vypadl ve druhém kole se sedmým nasazeným Argentincem Davidem Nalbandianem.\n\nZ elitní světové desítky do soutěže nezasáhl pouze devátý v pořadí Andy Roddick, jenž spolu s Richardem Gasquetem zvolili účast na amerických turnajích v rámci přípravy na US Open. Pro zdravotní problémy nenastoupili ani Chorvaté Ivo Karlović (horečka), Mario Ančić (mononukleóza) a Francouz Jo-Wilfried Tsonga (rehabilitace kolena). Vyjma Ančiće se další absentéři objevili na US Open, v týdnu po skončení pekingského turnaje.\n\nDo olympijské dvouhry nastoupilo nejsilnější startovní pole od znovuzařazení tenisu do programu v roce 1988, respektive v dosavadní historii olympiády. Představilo se 17 z prvních 20 tenistů žebříčku ATP, včetně kompletní světové osmičky.\n\nPouze čtyři země – Francie, Španělsko, Česká republika a Spojené státy – měly v pavouku čtyři účastníky.\n\nNízko postavení hráči na žebříčku ATP z tenisově malých zemí, Salvadorec Rafael Arevalo a Tožan Komlavi Loglo, startovali na divokou kartu díky pozvání od Tripartitní komise. Arevalo jako historicky první salvadorský účastník olympijského tenisového turnaje, na úvod porazil 96. korejského muže žebříčku Leea Hyunga-taika. Ve druhé fázi vypadl se světovou jedničkou Federerem.\n\nZ čínských hráčů zasáhli do dvouhry Sun Pcheng na divokou kartu ITF, a také Jü Sin-jüan s Cengem Šao-Süanem, kteří startovali z pozice náhradníků po odstoupení již kvalifikovaných tenistů.\n\nV úvodním kole vypadli čtyři nasazení, světová pětka David Ferrer, šestka Andy Murray, Nicolás Almagro a Radek Štěpánek. Ve čtvrtfinále nečekaně prohrála švýcarská světová jednička Roger Federer s Američanem Jamesem Blakem. Švýcar, jenž dominoval světovému tenisu, si tak ani při třetí olympijské účasti neodvezl medaili ze singlové soutěže. Mezi poslední osmičku naopak pronikli tři nenasazení tenisté, Francouzi Paul-Henri Mathieu a Gaël Monfils, stejně jako Rakušan Jürgen Melzer.\n\nPo více než dvouhodiném boji porazil Rafael Nadal v třísetovém semifinále Novaka Djokoviće. Ještě dramtičtější průběh přinesl druhý duel o finálovou účast. Vítězně z něho odešel obhájce bronzového kovu Fernando González, když udolal Jamese Blakea poměrem 11–9 v závěrečné sadě. Po dohrání obvinil Američan soupeře z podvádění. Během Gonzálezova podání za stavu 8–9 ve třetím setu zahrál Blake prohoz, při kterém Chilan na síti uhnul raketou a nechal míč dopadnout za základní čáru. Američan si však stěžoval, že míček na 100 % tečoval rám rakety, což způsobilo změnu dráhy letu. Hlavní rozhodčí však žádný kontakt s raketou nezaznamenal a bod získal chilský tenista. González poté podržel podání a v další hře využil první brejkbol setu, aby navýšil náskok gamů na 10–9. Následně zápas dopodával do vítězného konce. Blake svou tiskovou konferenci téměř celou věnoval tématu etiky.\n\nOlympijské zlato vybojoval druhý hráč světa Rafael Nadal ze Španělska, který zažíval premiérovou účast na olympiádě. Bodový zisk mu v následné pondělní aktualizaci žebříčku ATP z 18. srpna 2008 poprvé v kariéře dopomohl k 1. místu, kde ukončil rekordní šňůru 237 týdnů bez přerušení Rogera Federera. Ve finále přehrál chilskou turnajovou dvanáctku Fernanda Gonzáleze po setech 6–3, 7–6 a 6–3. Chilan tak jako šestý tenista historie, respektive čtvrtý muž a první od Charlese Winslowa, zkompletoval úplnou sadu olympijských medailí – zlata, stříbra a bronzu. Nadal si připsal 31. singlový titul kariéry a prodloužil sérii své finálové neporazitelnosti na osm zápasů.\n\nPoražení semifinalisté odehráli utkání o bronzovou medaili. Vítězně z něho vyšel srbský hráč Novak Djoković po výhře nad osmým nasazeným Američanem Jamesem Blakem ve dvou setech. Djokovićovi patřila na tehdejším žebříčku ATP 3. příčka a Blakeovi 7. místo.\n"}
{"id": "349175", "url": "https://cs.wikipedia.org/wiki?curid=349175", "title": "Velká Ves", "text": "Velká Ves\n\nNázev Velká Ves má více sídel:\n"}
{"id": "349176", "url": "https://cs.wikipedia.org/wiki?curid=349176", "title": "Vratišov", "text": "Vratišov\n\nNázev Vratišov má více sídel:\n"}
{"id": "349177", "url": "https://cs.wikipedia.org/wiki?curid=349177", "title": "Moraveč", "text": "Moraveč\n\nNázev Moraveč má více sídel:\n\n"}
{"id": "349178", "url": "https://cs.wikipedia.org/wiki?curid=349178", "title": "Vlečené rameno", "text": "Vlečené rameno\n\nNáprava s vlečenými rameny (též úhlová kyvadlová náprava či vlečená náprava) je typ nápravy automobilu, kde je jedno nebo více ramen propojujících osu a rám vozu tak, že probíhají podle vozu podélně směrem dozadu (k od rámu k ose). Obvykle se používá jako zadní náprava. \"Tlačená ramena\", jaká byla použita na vozu Citroën 2CV, spojují rám a osu obráceným způsobem, tedy směrem vpřed. Toto se používá pro přední nápravu.\n\nKonstrukce náprav s vlečenými rameny na poháněných nápravách často využívá dva až tři prvky a Panhardovu tyč pro příčné usazení kola. Vlečená ramena mohou být také použita pro nezávisle odpruženou nápravu. Každý závěs kola je upevněn pouze na velkém, přibližně trojúhelníkovém rameni, které se otáčí okolo jednoho bodu před kolem. Při pohledu ze strany je toto rameno zhruba rovnoběžné se zemí, s úhlem měnícím se podle nerovností vozovky.\n\nNáprava s polovlečenými rameny je systém nezávisle odpružené zadní nápravy pro automobily, kde je závěs kola umístěn na velkém, přibližně trojúhelníkovém rameni, které se otáčí okolo dvou bodů. Při pohledu shora je osa tvořená body otáčení někde mezi rovnoběžkou a kolmicí k ose vozu; je přibližně rovnoběžná se zemí.\n\nNáprava s vlečenými rameny a víceprvková náprava se mnohem častěji používají jako zadní nápravy, kde umožňují plošší podlahu a větší prostor pro náklad. Mnoho malých vozidel s poháněnou přední nápravou má vpředu nápravu MacPherson a vzadu nápravu s vlečenými rameny.\n\n\n\n"}
{"id": "349207", "url": "https://cs.wikipedia.org/wiki?curid=349207", "title": "Chovevej Cijon", "text": "Chovevej Cijon\n\nChovevej Cijon (hebrejsky: חובבי ציון, doslova „Milovníci Sijónu“) byla skupina osob považována za předchůdce a zakladatele moderního sionistického hnutí.\n\nPrvní ze sionistických skupin byly zakládány v 80. letech 19. století v zemích východní Evropy a jejich cílem bylo podporovat židovskou imigraci do Země izraelské, která byla tou dobou součástí Osmanské říše, kde mělo dojít k rozšiřování zejména zemědělských židovských osad. Většina z členů těchto skupin se stranila politiky.\n\nV roce 1882 založila skupinka nadšenců z Chovevej Cijon druhé židovské osídlení v Zemi izraelské − město Rišon le-Cijon. Později je posílili pionýři Bilu, kteří město zvětšili. Po mnoho let přikládaly učebnice založení Rišon le-Cijonu právě skupině Bilu, avšak v posledních desetiletích je tato dezinformace uváděna na pravou míru.\n\nV roce 1884 se sešlo 36 delegátů v německé Katovici (dnes Katovice, Polsko). Delegáti zvolili do vedení strany rabbiho Samuela Mohilevera, jakožto prezidenta Chovevej Cijon a Leona Pinskera, jako jejího předsedu. Skupina se pokoušela zajistit finanční pomoc pro židovské osady a organizaci vzdělávacích kurzů od barona Edmonda Jamese de Rothschilda a dalších filantropů. \n\nVlna protižidovských pogromů v Ruském impériu v letech 1881–1884 (často podporovaných státem) a Májové zákony, zavedené carem Alexandrem III. v roce 1882 značně postihly židovské komunity. Objevily se početné neformální skupiny, které se lišily ve svých vizích, politice a náboženské denominaci, velikosti a aktivitě. Varšavská skupina byla založena L. L. Zamenhofem, který byl autorem první gramatiky jidiš.\n\nAby získala uznání oficiálních úřadů, musela ruská větev Chovevej Cijon požádat o registraci jako charita. Počátkem roku 1890 bylo založení této větve schváleno ruskou vládou jako „Společnost pro podporu židovských farmářů a řemeslníků v Sýrii a Erec Jisra'el,“ která byla ale spíše známá pod názvem Oděská komise. Byla oddána praktickým aspektům zakládání zemědělských osad, včetně pomoci při zakládání Rechovotu a Chadery a modernizace Mišmar ha-Jarden.\n\nPřed Prvním sionistickým kongresem v roce 1897 čítala Oděská komise přes 4 tisíce členů. Poté, co kongres založil Světovou sionistickou organizaci, většina z Chovevej Cijon se k ní přidala.\n\n\n"}
{"id": "349210", "url": "https://cs.wikipedia.org/wiki?curid=349210", "title": "George Bell", "text": "George Bell\n\nGeorge Kennedy Allen Bell (4. února 1883 - 3. října 1958) byl anglikánský teolog a duchovní, děkan z Canterbury (1924-1929) a biskup z Chichesteru (1929-1958). Byl vůdčí osobností ekumenického hnutí a jako člen Sněmovny lordů proslul jako vytrvalý odpůrce kobercového bombardování německých měst.\n"}
{"id": "349216", "url": "https://cs.wikipedia.org/wiki?curid=349216", "title": "Syňa", "text": "Syňa\n\nSyňa ( ) je řeka v Jamalo-něneckém autonomním okruhu na severu Ťumeňské oblasti v Rusku. Je 217 km dlouhá (od pramenů Mokré Syně 304 km). Povodí má rozlohu 13 500 km².\n\nPramení na východním svahu Polárního Uralu. Je levým přítokem Obu, přičemž ústí zleva do ramene Malý Ob.\n\nZdrojem vody jsou především sněhové srážky. Průměrný roční průtok vody činí přibližně 90 m³/s. Zamrzá v říjnu a rozmrzá v květnu.\n\nVodní doprava je možná na dolním toku. Řeka je bohatá na ryby (síh omul, síh peleď, síh nosatý, síh severní, síh tugun).\n"}
{"id": "349220", "url": "https://cs.wikipedia.org/wiki?curid=349220", "title": "Hani Hanjour", "text": "Hani Hanjour\n\nHani Saleh Hanjour (13. srpna 1972 – 11. září 2001) byl jeden z pěti mužů, které FBI označil jako únosce letu American Airlines 77 v teroristických útocích z 11. září 2001. Podle FBI řídil letadlo a narazil s ním do budovy Pentagonu.\n\nByl čtvrtý ze sedmi dětí, narozen v Taifu v Saúdské Arábii. Poprvé navštívil USA v roce 1990, kam přišel navštívit svého bratra do Tusconu. Jeho bratr Abulrahman mu v Tusconu sehnal byt a pomáhal mu s jeho 8-týdenním programem studie angličtiny na Univerzitě v Arizoně. 3 října 1991 se vrátil do Tusconu, po dokončení programu zůstal v USA 4 týdny, pak se vrátil za rodinou do Taifu. Jako jediný únosce žil v USA a nebyl součástí hamburské buňky. Dalších 5 let strávil doma a pomáhal rodině na farmě. V roce 1996 cestoval do Afghánistánu pracovat pro pomocnou agenturu. V roce 1996 se vrátil do USA a žádal svého bratra znovu o pomoc. Abulrahman požádal rodinné přátele Susan a Adnan Khalil, jestli by ho neubytovali u sebe. Souhlasili, tak se stěhoval do Miramaru na Floridě. V květnu 1996 dostal vízum a do USA přiletěl 2 dubna 1996. Žil měsíc v Miramaru, kde mu Khalis poskytoval ubytování. Po útocích si Khalil vzpomněl, že byl opak Abulrahmana, oddaný náboženství, zatímco jeho bratr chodil na večírky a pil.\n\nV dubnu 1996 se nastěhoval k hostitelské rodině v Oaklandu v Kalifornii, kde se zapsal do studie angličtiny na Holy Names College, poté se zapsal do Sierra Academy of Aeronautics, jenže měl problémy s financemi. V září opustil Oakland a přestěhoval se do Phoenixu, kde zaplatil 4,800 dolarů za lekce CRM v Scottsdale. Od instruktora Duncana Hastie dostával špatné známky a školu opustil znechucen, jeho žádost o vízum byla zamítnuta. 16. listopadu 1997 vstoupil opět do USA. Navštívil Floridu, před návratem do Phoenixu, kde bydlel s Bandarem al-Hazmim. V prosinci opět se účastnil CRM, ačkoliv odešel po pěti týdenním tréninku.\n\nPořád bydlel s Bandarem v lednu a podstupoval lekce v Arizona Aviation, kde získal komerční status pilota.\n\nPo odstěhovaní od Bandara, Hanjour žil v několika bytech v Tempe, Mesa a Phoenixu a zapsal se do další letecké školy Sawyer School of Aviation, kterou navštívil 3 nebo 4krát. V únoru, podle finančních záznamů si Hanjour udělal výlet do Las Vegas. Informátor FBI Aukai Collins tvrdil, že s FBI mluvil o Hanjourových aktivitách v roce 1998, dal jim jméno, číslo telefonu a varoval je před muslimy chodící na pilotní kurzy. FBI přiznal, že platila Collinsovi, aby sledoval Islámské a Arabské komunity v Phoenixu, ale odmítá, že Collins jim něco řekl o Hanjourovi. V srpnu 1998 podal žádost o půjčení malého letadla na Freeway Airport v Bowie v Marylandu, ale po třech zkouškách mu nebyli schopni letadlo půjčit.\n\nBankovní účty zaznamenaly, že cestoval do Ontaria v Kanadě v květnu 1999 z neznámých důvodů. Hanjour získal licenci FAA komerčního pilota v dubnu 1999, ale po jeho návratu do Saúdské Arábie nebyl schopen tuhle práci vykonávat, řekl své rodině že jde do SAE hledat práci. 28. dubna se vrátil do USA, ale není jisté kam šel. Podle výběru peněz z banky byl zase zpátky v Arizoně.\n\nV květnu 2000 nějaká třetí osoba doprovázela Salema Al Hazmiho a Al Mihdhara do Sorbit's Flying Club, kde čekali až dokončí pilotní lekce. Ta třetí osoba mohl být Hanjour. V září Hanjour poslal 110 dolarů do Holy Names College v Oaklandu, kde pokračoval ve studiích angličtiny. To taky použil pro další studentské vízum. Po útocích bylo řečeno že jeho žádost o vízum byla podezřelá. 5. prosince si Hanjour otevřel účet v CitiBank v Deira v Dubaji. 8. prosince zaznamenán let do Cincinnati v Ohiu a tam se možná setkal s Nawafem al Hazmim v San Diegu.\n\nV prosinci 2000 se vrátil do San Diega, často navštěvoval dům Abdussattara Shaikha, který bydlel s Nawafem Al Hazmim a Khalidem al-Midharem. Možná byl i v zoo v San Diegu v únoru, ochranka si vzpomíná, že vyzvedli ztracený kufřík, obsahující hotovost, arabské dokumenty a později popsali jeho fotku. Krátce na to se 3 únosci nastěhovali do domu Shaikha ve Falls Church ve Virginii.\n\nPodle Jazykového centra v Holy Names College Hanjour dosáhl postačující úrovně anglického jazyka. V únoru 2001 letecká škola v Arizoně 5x poslala zprávu FAA, protože jeho angličtina byla neadekvátní pro certifikát komerčního pilota. Trvalo mu 5 hodin složit zkoušku. Hanjour nedokončil UA lekce angličtiny s 0. 26 GPA a JetTech manažer říká \"Neuměl vůbec létat.\" Jeho FAA certifikát se stal neplatným v roce 1999, když nepodstoupil povinnou lékařskou prohlídku. V únoru, Hanjour začal trénink na simulátoru. 2. května se k němu připojili 2 noví spolubydlící. Moqed a Ahmed Al Ghamdi, když právě přistáli v USA.\n\nV San Diegu se Hanjour a al-Hazmi setkali s Eyadem Alrababahem, Jordáncem falšující dokumenty; řekli mu, že hledají byt v pronájmu. Alrababah had se jim snažil najít byt v pronájmu v Patersonu v New Jersey, ale neúspěšně. Navrhl jim, aby se podívali po bytech ve Fairfieldu v Connecticutu. 8. května, Alrababah, Hanjour, al-Hazmi, Moqed a al-Ghamdi se jedou do Fairfieldu ubytovat. Tady také obvolali několik místních leteckých škol. Pak odjeli do Patersonu podívat se na nějaké dobré místo. Rababah s tím byl spokojen a od té doby je neviděl.\n\nNěkdy koncem května 2001, si Hanjour pronajal jednopokojový byt v Patersonu. Bydlel tady minimálně s jedním spolubydlícím a byl navštěvován dalšími únosci, včetně Mohammeda Atty. V této době v New Jersey, on a Al-Hazmi si pronajali 3 různá auta včetně Sedanu v červnu, Hanjour pod jménem Hani Saleh Hassan. Později naposled zavolal své rodin do Saúdské Arábie, tvrdil, že volá z automatu ze SAE, kde pořád pracoval.\n\nHanjour sám jel do Las Vegas někdy v létě 2001, kde údajně pil alkohol, hrál, a prováděl další neřesti.\n\n1. srpna, Hanjour a Almihdhar se vrátili do Falls Church, aby obdrželi falešné dokumentace z obchodu 7-11, tam se prováděli nelegální činnosti. Potkali se tam s Luisem Martinezem-Floresem, ilegálním imigrantem, který chtěl po nich 100 dolarů. Odvezli ho do kanceláře úřadu motorových vozidel blízko Springfieldu ve Virginii, kde jim Martinez-Flores dal falešné adresy ve Falls Church a podepsal doklad, že tam bydlí. Hanjourovi a Almihdharovi byly uděleny státní občanské průkazy. (Martinez-Flores si za to později odseděl 21 měsíců ve vězení a navíc křivě svědčil policii).\n\nVe stejný den, byl Hanjour zastaven policií za překročenou rychlost. Jel 55 mph v úseku 30 mph v Arlingtonu, za to zaplatil pokutu 70 dolarů.\n\nZaměstnanci Advance Travel Service v Totowě v New Jersey později tvrdili, že Hanjour a Moqed si tu koupili letenky. Hanjour prý mluvil slabě anglicky a většinou tedy mluvil Moqed. Hanjour si zažádal o sedadlo ve předních řadách. Po potížích s kreditkartou museli peníze donést v hotovosti. Zaplatili celkem $1842. 25 v hotovosti. Tohle je ale v rozporu s tvrzením, že Hanjour si letenku nekoupil vůbec.\n\nHanjour si zkoušel půjčit malou Cessnu 172 z Freeway Airport v Marylandu, ale nepůjčili mu ji, protože měl špatné pilotní dovednosti. 1. září se přesunul do bytu v New Jersey, a byl a za 5 dní byl natočen kamerou z bankomatu s Majedem Moqedem v Laurelu v Marylandu, kde si všech 5 únosců koupilo jednotýdenní kartu do posilovny Gold Gym, tam Hanjour tvrdil, že jeho první jméno znamená válečník, poté se zaměstnanci posilovny sháněli po nějakém anglickém překladateli, který by jim přeložil arabská jména. (Hani je vlastně přeloženo jako \"spokojený\")\n\n10. září 2001, Hanjour, al-Mihdhar, a al-Hazmi se zapsali do Marriott Residence Inn v Herndonu ve Virginii, kde byl také Saleh Ibn Abdul Rahman Hussayen, saúdský ministr. Není žádný důkaz o tom, že se potkali nebo že se znali.\n\n11. září 2001, Hani Hanjour nastoupil na Let 77 v 7:50. Některé zprávy uvádí, že neměl letenku, ačkoliv byl zapsán na sedadle 1B s je uváděno, že měl letenku z Advance Travel Service v Totowě. V záznamu z bezpečnostní kamery vydaného v roce 2004, Hanjour prošel přes detektor kovu bez spuštění. Spekuluje se, zda vůbec na té pásce je Hanjour, muž je sice podobný Hanjourovi, podle vousů (všichni únosci se údajně den předtím oholili), a měl jiný účes. Ve zprávě od NBC, byla jiná osoba identifikována a ukázána jako Hanjour a která zároveň sedí jeho profilu. V soudním procesu s Moussaouim byla páska ukázána, Hanjour byl identifikován jako muž s bílým tričkem a zároveň to bylo shodné se zprávou NBC.\n\nHanjour pilotoval Let 77. Licenci komerčního pilota obdržel v roce 1999 a podle instruktora, měl Hanjour špatné hodnocení a vůbec netuší jak mohl s uneseným letadlem narazit do budovy.\n\nKdyž FBI poprvé 14. září vydal seznam únosců, Hanjour nebyl na seznamu. Místo něho byl na seznamu Mosear Caned. Seznam byl později opraven.\n"}
{"id": "349225", "url": "https://cs.wikipedia.org/wiki?curid=349225", "title": "Večery na samotě u Dikaňky", "text": "Večery na samotě u Dikaňky\n\nVečery na samotě u Dikaňky (1831–1832, \"Вечера на хуторе близ Диканьки\") je dvoudílný cyklus humorně i strašidelně laděných povídek a pohádek z Ukrajiny od ruského prozaika a dramatika Nikolaje Vasiljeviče Gogola (1809–1852). Roku 1835 navázal Gogol na tento cyklus knihou čtyř povídek \"Mirgorod\" (Миргород).\n\nCyklus tvoří osm nepříliš dlouhých příběhů stylizovaných jako vyprávění prostých vesničanů, kteří se scházejí na přástkách u včelaře Rezatého Paňka, který jednotlivé příběhy uvádí a komentuje je. Příběhy jsou stylisticky připodobněny ústnímu projevu, a to pomocí vysoké frekvence dialogů a jiných bezprostředních postupů jako je pláč, kletby, řečnické otázky, časté odbočky, zabývání se nepodstatnými detaily atp. Střídají se v nich smích i zármutek, komika i hrůza, přítomnost i minulost, vtipně odpozorovaný reálný život i fantastické motivy, prvky lidového básnictví i věcné vesnické scény. Děj samotných povídek se točí především okolo jarmarku ve vesnici Soročince a s ním spojených pověr a radovánek, a odpovídá naivnímu lidovému povědomí, které zcela bezelstně věřilo v existenci nadpřirozených jevů (ježibaba, rusalky, čerti atp.)\n\nPřestože jde o romantické dílo, podařilo se Gogolovi již zde vytvořit realistické obrazy života ukrajinské vesnice, mnohde již prozrazující svým humorným zabarvením budoucího satirika. V popředí je ovšem především představa moudrého lidového, městem nezkaženého společenství jako nositele hlavních duševních a mravních hodnot.\n\n\n\n\n\n"}
{"id": "349226", "url": "https://cs.wikipedia.org/wiki?curid=349226", "title": "Messojacha", "text": "Messojacha\n\nMessojacha ( ) je řeka v Jamalo-něneckém autonomním okruhu na severu Ťumeňské oblasti v Rusku. Je 446 km dlouhá. Povodí má rozlohu 26 000 km².\n\nProtéká přes severovýchodní část Západosibiřské roviny. Její tok je členitý. Ústí do Tazovské zátoky Karského moře, přičemž se dělí na jednotlivá ramena.\n\nZdrojem vody jsou sněhové a dešťové srážky. Nejvyšších vodních stavů dosahuje od června do srpna.\n\nŘeka je místem tření ryb (síh nosatý, síh severní, síh malý). V povodí řeky se jsou naleziště zemního plynu a byl vybudován plynovod Messojacha-Norilsk.\n"}
{"id": "349233", "url": "https://cs.wikipedia.org/wiki?curid=349233", "title": "Zuzana Kanócz", "text": "Zuzana Kanócz\n\nZuzana Kanócz (* 21. listopadu 1979 Košice) je slovenská herečka maďarské národnosti.\n\nAbsolvovala maďarské gymnázium v Košicích, později vystudovala herectví v ročníku Emílie Vášáryové a Martina Huby na Vysoké škole múzických umění v Bratislavě. Na škole se představila v inscenaci hry \"Blázen a mniška\" polského dramatika Witkiewicze, v Brechtově \"Kavkazském křídovém kruhu\" a v Čechovově aktovce \"Platonov\".\n\nV roce 2003 získala angažmá v Divadle Andreja Bagara v Nitře, kde hrála v inscenacích \"Petr Pan\", \"I koně se střílejí\" či v původním slovenském muzikálu \"Adam Šangala\". Za hlavní roli ve hře \"Portia Coughlenová\" (\"Porcie Coughlanová\") získala cenu Dosky 2007 za najlepší ženský herecký výkon sezóny. Hostuje i v činohře Slovenského národního divadla v představeních \"Tančiareň\", \"Mrzák z Inishmannu\" a \"Plantáž\".\n\nS partnerem Jurajem Lojem má syna Lucase a dcery Isabellu a Leylu.\n\n\n"}
{"id": "349235", "url": "https://cs.wikipedia.org/wiki?curid=349235", "title": "Belgický frank", "text": "Belgický frank\n\nBelgický frank ( \"Belgische frank\", \"franc belge\", \"Belgischer Franken\") byl oficiální měnou Belgického království v letech 1832 až 2002. Jeho ISO 4217 kód byl BEF. Jedna setina franku se nazývala centime.\n\nBelgický frank byl zaveden roku 1832 jako státní měna Belgického království těsně po procesu jeho vzniku Belgickou revolucí (1830-1831), v níž se Belgické království vydělilo ze Spojeného království Nizozemského.\n\nV roce 1865 vytvořilo Belgické království spolu s Druhým Francouzským císařstvím, Italským královstvím a Švýcarskem Latinskou měnovou unii (k té se v roce 1868 přidaly Španělské království a Řecké království a v roce 1889 se přidaly Rumunské království, Srbské království, Bulharské knížectví, Venezuela a San Marino), která spočívala ve stanovení obsahu stříbra v jedné minci každé členské národní měny na 4,5 gramu, případně obsahu zlata v jedné minci každé členské národní měny na 0,290322 gramu, zároveň součástí dohody byla vzájemná volná směnitelnost všech členských měn, u mincí s normovaným obsahem drahého kovu tedy vždy v poměru 1:1. Latinská měnová unie byla rozpuštěna roku 1927.\n\nBelgie a sousední Lucembursko spolu spolupracují v rámci Belgicko-lucemburské ekonomické unie. Jejich měny – \"belgický a lucemburský frank\" – byly mezi lety 1922 a 1999 (s výjimkou období mezi 1935 a 1944) pevně propojené v paritním kursu 1:1. De iure bylo tedy možno používat belgické franky na lucemburském území a naopak, v praxi však obchodníci občas odmítali přijímat měnu sousedního státu.\n\nPři zavedení eura jako bezhotovostní měny byl směnný kurs mezi frankem a eurem stanoven na \"1 EUR = 40,3399 BEF = 40,3399 LUF\". Od roku 1999 byl frank pouze dílčí jednotkou eura, od 1. ledna 2002 je po krátkém duálním oběhu franku a eura (mezi 1. lednem 2002 a 28. únorem 2008) v oběhu pouze euro.\n\nPosledními mincemi belgického franku před zavedením eura byly mince o hodnotách 1, 5, 20 a 50 franků.\n\nBankovky byly vydány pouze v hodnotách 100, 200, 500, 1000, 2000 a 10 000 franků. Bankovky franku lze vyměnit u Národní belgické banky za euro bez časového omezení\n\n\n"}
{"id": "349238", "url": "https://cs.wikipedia.org/wiki?curid=349238", "title": "Zeměžluč", "text": "Zeměžluč\n\nZeměžluč (\"Centaurium\") je rod rostlin z čeledi hořcovité. Jsou to jednoleté až vytrvalé byliny s jednoduchými vstřícnými listy a pravidelnými, většinou pětičetnými květy ve vidlanovitých květenstvích. Květy jsou nejčastěji růžové až purpurové. Plodem je tobolka. Rod zeměžluč zahrnuje asi 30 až 50 druhů a je rozšířen na severní i jižní polokouli. V České republice rostou 3 druhy. Zeměžluč okolíkatá je v ČR nejrozšířenějším druhem a je využívána v lékařství a léčitelství.\n\nZeměžluče jsou jednoleté, dvouleté nebo vytrvalé byliny. Lodyha je přímá nebo vystoupavá, většinou bohatě větvená. Listy jsou jednoduché, vstřícné, přisedlé až objímavé, celokrajné nebo na okraji jemně zoubkaté. Žilnatina je tvořena 3 až 5 souběžnými žilkami. Spodní listy bývají nahloučené do přízemní růžice. Květy jsou nejčastěji pětičetné, řidčeji 4 až 6četné, přisedlé nebo stopkaté, uspořádané do různých typů vidlanů, zřídka redukovaných na jediný květ. Kalich je trubkovitý, s úzce kopinatými až šídlovitými cípy. Koruna je růžová až purpurová, řidčeji bílá nebo žlutá, řepicovitá. Tyčinky jsou přirostlé v ústí korunní trubky. Semeník je srostlý ze 2 plodolistů, s jedinou komůrkou a nitkovitou čnělkou zakončenou dvoulaločnou bliznou. Plodem je podlouhle lahvicovitá tobolka s mnoha semeny. Semena jsou drobná, kulovitá, na povrchu se síťkovanou strukturou.\n\nRod obsahuje asi 30 až 50 druhů. Je rozšířen v Evropě, Asii, severní Africe (dále jeden druh v tropické západní Africe a jeden v Chadu), Severní i Jižní Americe. Některé druhy zdomácněly v Austrálii. Centrum druhové diverzity je ve Středomoří.\n\nV České republice rostou 3 druhy. Zeměžluč okolíkatá je rozšířena v nižších nadmořských výškách po celém území. Zeměžluč spanilá roste na minerálně bohatých až zasolených, narušených půdách a vyskytuje se roztroušeně v teplejších oblastech. Zeměžluč pobřežní je velmi vzácný druh, vázaný na slaniska nejteplejších oblastí ČR.\n\nZ Evropy je uváděno celkem 18 druhů. Největší areál, zahrnující většinu Evropy, má zeměžluč okolíkatá a zbývající 2 druhy domácí i v ČR. Většina ostatních druhů je vázána na Středomoří, zejména na jihozápadní Evropu (celkem 9 druhů). Široký areál v rámci Středomoří mají druhy \"C. maritimum\" a \"C. tenuiflorum\" a rovněž druh \"C. spicatum\", který byl ovšem v roce 2004 přeřazen do rodu \"Schenkia\".\n\nZeměžluče obsahují různé hořčiny, které způsobují jejich hořkou chuť. V nati zeměžluči okolíkaté je obsažen zejména hořký glykosid gentiopikrin, dále flavony a silice. Z rostliny byl v roce 1976 izolován též extrémně hořký glykosid centapikrin. Zeměžluč spanilá obsahuje hořčinu kantaurin, dále kumariny, kumarinové glykosidy, alkaloid gentianin aj.\n\nRod \"Centaurium\" je v rámci čeledi hořcovité řazen do tribu \"Chironieae\" a subtribu \"Chironiinae\". Nejblíže příbuznými rody jsou rody \"Orphium\" a \"Chironia\". Druh \"Centaurium erythraea\" (zeměžluč okolíkatá) byl popsán již v Linného díle \"Species Plantarum\" z roku 1753, který jej však zařadil do rodu \"Gentiana\" (hořec) jako \"Gentiana centaurium\". Samotný rod \"Centaurium\" byl ustaven Johnem Hillem o tři roky později. V roce 1790 publikoval De Necker neplatně rodové jméno \"Erithrea\", které o šest let později publikoval (již platně) M. B. Borckhausen v pozměněné podobě jako \"Erythraea\". Toto rodové jméno bylo široce využíváno až do poloviny 20. století, kdy bylo zjištěno že se jedná o synonymum dříve popsaného rodového jména \"Centaurium\", které má podle pravidel botanické nomenklatury prioritu.\n\nPřesný počet druhů rodu \"Centaurium\" je obtížné stanovit, neboť existuje mnoho blízce příbuzných a morfologicky podobných druhů, jejichž morfologie je navíc silně závislá na ekologických podmínkách. V roce 2004 byly na základě molekulárních fylogenetických studií vyčleněny některé druhy do nového rodu \"Zeltnera\" (celkem 25 druhů v již. USA a Mexiku) a do rodu \"Gyrandra\" (5 druhů v Mexiku a Střední Americe) a \"Schenkia\" (5 druhů v Eurasii, Austrálii a na Havaji).\n\n\nZeměžluč okolíkatá je využívána ve fytoterapii jako léčivá rostlina. Nať podporuje tvorbu trávicích šťáv a zlepšuje trávení, užívá se při nechutenství, žaludeční slabosti, slabé funkci jater a cukrovce. Dále se používá při chorobách žlučníku. V homeopatii slouží zejména při trávicích potížích a k posílení jater.\n\nZeměžluč spanilá je ceněna v severní Africe jako léčivá bylina na různé trávicí problémy. Používá se též k ochucení tradiční polévky, které dodává příjemné aroma. Rozdrcené listy a stonky slouží k filtraci kozího mléka, kterému dodají vůni a prodlouží jeho trvanlivost. Je využívána i v Turecku.\nDruh \"Centaurium roxburghii\" je používán v indické medicíně při nechutenství a trávicích potížích.\n\n"}
{"id": "349245", "url": "https://cs.wikipedia.org/wiki?curid=349245", "title": "Ferdinandsko", "text": "Ferdinandsko\n\nFerdinandsko (něm \"Ferdinandsruhe\") je původní barokní lovecký zámeček ležící na severozápadě katastrálního území Kotáry ve Vojenském újezdu Březina asi 5 km od obce Podivice. Veřejnosti je vzhledem ke svojí poloze uprostřed vojenského újezdu nepřístupný. V současné době je v majetku Ministerstva obrany.\n\nLovecký zámeček nechal postavit na vyškovském panství olomoucký biskup Ferdinand Julius Troyer z Troyersteinu v roce 1757, po němž byl také pojmenován. Po celé 18 a 19. století sloužil jako lovecké sídlo biskupů později arcibiskupů.\n\nV roce 1935 byl spolu s veškerým lesním majetkem vykoupen a převeden pod Ministerstva obrany. Od téhož roku sloužil jako sídlo správy vojenského prostoru. Před rokem 1977 náležel se svým okolím ke katastrálnímu území obce Podivice.\n\nZámek je od roku 2000 z důvodu havarijního stavu (napadení krovu dřevokaznou houbou atd.) více méně nevyužíván. V budově probíhalo několik natáčení televizních seriálů Četnické humoresky a Příběhy železné opony.\n\nZámek je jednopatrová volně stojící budova se dvěma bočnímy krátkými rizality. Nad pravoúhlým vchodem, který je ozdoben šambránou a ušima se nachází segmentově vypjatá návojová římsa. Nad ní je v ozdobně rámované kartuši vyveden nápis „FERDINANDSRUHE“ a letopočet 1757, který upomíná na rok postavení budovy. Objekt je opatřen mansardovou střechou, jež je nad oběma bočními rizality korunována zajímavými hlavami komínových těles s pravděpodobně původními komínovými lávkami.\n\nInteriér budovy je pozměněn přestavbami, přízemní místnosti jsou částečně zaklenuty valenou klenbou, částečně plochostropé, v patře je necková klenba se štukem a zrcadly. V prvním poschodí byly prostory sloužící pro ubytování hostů, v přízemí pak pokoje pro ubytování jejich loveckého doprovodu. V centrální části objektu se vedle hlavního sálu se dvěma krby nachází přestavěný prostor bývalé kaple sv. Eustacha, patrona lovců. Ještě ve 30. letech je zmiňován její chudý inventář, sestávající z oltáře, obrazu, kříže s růžencem a čtyř železných svícnů.\n\n"}
{"id": "349250", "url": "https://cs.wikipedia.org/wiki?curid=349250", "title": "Řecká drachma", "text": "Řecká drachma\n\nŘecká drachma (₯, novořecky: \"δραχμή, drachmí\"; pl. \"drachmés\") byla zákonným platidlem Řecka od 1. září 1836 po měnovou reformu 1. května 1954 a poté až do 31. prosince 2001, kdy byla nahrazena eurem. Mince a bankovky vydávala Ethniki Trapeza tis Ellados (Řecká národní banka). ISO 4217 kód měny byl GRD.\n\n1. června 2012 se drachmy objevily v terminálu Bloombergu, údajně šlo jen o test.\n\nŘecko bylo kolébkou evropské civilizace a právě Řekové poprvé v Evropě používali mince jako platidlo. Poprvé byly mince použity jako platidlo v Lýdii v dnešním Turecku. Řecko drachmu zavedlo po svém osamostatnění na osmanské říši v roce 1836 a navazovalo tím na původní název řecké měny v období starověku.\n\nŘecká drachma se dělila na 100 lepta, ale v oběhu byla již jen mince s hodnotou 50 lepta z důvodů neekonomičnosti jejich výroby. Mince byly raženy v hodnotách 50 lepta, 1, 2, 5, 10, 20, 50 a 100 drachem.\n\nBankovky řecké drachmy byly vydávány v hodnotách 50, 100, 200, 500, 1000, 5000 a 10 000 drachem.\n\n\n"}
{"id": "349252", "url": "https://cs.wikipedia.org/wiki?curid=349252", "title": "Husovec strakatý", "text": "Husovec strakatý\n\nHusovec strakatý (\"Anseranas semipalmata\") známý také pod názvem husovec stračí, je velký vodní pták žijící v bažinách a záplavových oblastech na území Austrálie, Tasmánie a na jihu Nové Guineje. Je jediným zástupcem čeledi husovcovití (Anseranatidae). Nejen, že se jedná o nejpůvodnější známou husu, nejlépe přizpůsobeného vrubozobého k životu na souši, ale také o jediného pravého vodního ptáka, jehož končetiny jsou jen z části pokryty plovacími blánami.\n\nHusovec je asi 70–90 cm velký s rozpětím křídel 125–180 cm a hmotností mezi 2–2,8 kg. Má nápadné černobílé zbarvení, křídla, ocas, krk a hlavu má tmavý, hřbet černobílý a zbytek těla zpravidla světlý. Nápadná je mimo jiné i holá, růžově zbarvená kůže na obličeji, šedočerný, na konci hákovitě zahnutý zobák, velký hrbol na temeni hlavy a oranžové končetiny. Obě pohlaví se zbarvením nijak viditelně neliší, samec v porovnání se samicí dorůstá pouze o něco větších rozměrů a má větší hrbol na hlavě.\n\nHusovec strakatý je společenský druh žijící ve velmi početných, hlučných hejnech, která mohou čítat i několik tisíců jedinců. Živí se především rostlinnou stravou (zelenými částmi rostlin, semeny), kterou vyhledává na březích vod. Díky zvláštně přizpůsobenému zadnímu prstu se dobře udrží na větvích stromů, na které velmi často sedává. Páry zůstávají trvalé po celý život, mnohdy však mívá jeden samec dvě samice. Hnízdo v podobě hromady rostlin si staví na zemi a ročně do něj klade 5–14 vajec, na kterých sedí asi 35 dní. Na sezení na vejcích a péči o mláďata se vždy podílejí oba rodiče.\n\nDle Červeného seznamu IUCN z roku 2004 byl husovec strakatý uznán jako málo dotčený druh s globální populací velkou asi 1 000 000 jedinců.\n\nV celé Evropě je chován v přibližně 35 zoo. Rozmnožování v lidské péči je relativně obtížné. V Česku jej můžeme nalézt ve třech zoo:\n\n\nNa Slovensku je chován v Zoo Bojnice.\nPrvní jedinci přišli do Zoo Praha v roce 1997. Jednalo se o dva páry ze Západní Nové Guiney. První úspěšný odchov mláďat se podařil o 11 let později, v roce 2008. Úspěch byl o to větší, že se jednalo o zcela přirozený odchov, resp. odchovy. Jeden z párů v roce 2008 odchoval čtyři mláďata, druhý dokonce pět mláďat. Ke konci roku 2018 byl chován pár. V červenci 2019 se vylíhlo pět mláďat.\n\n"}
{"id": "349258", "url": "https://cs.wikipedia.org/wiki?curid=349258", "title": "Belgicko-lucemburská ekonomická unie", "text": "Belgicko-lucemburská ekonomická unie\n\nBelgicko-lucemburská ekonomická unie ( \"Belgisch-Luxemburgse Economische Unie\", \"Union économique belgo-luxembourgeoise\" , \"Belsch-Lëtzebuerger Wirtschaftsunioun\", zkratka BLEU) byla hospodářskou a měnovou unií mezi Belgickým královstvím a Lucemburským velkovévodstvím.\n\nSmlouva o založení ekonomické unie byla podepsána 25. července 1921, do platnosti se do dostala až v roce 1922 po ratifikaci smlouvy lucemburskou poslaneckou sněmovnou. Původní smlouva byla podepsána na 50 let, v roce 1972 prodloužena o dalších 10 let, další desetileté pokračování spolupráce bylo dohodnuto i v letech 1982 s 1992. 18. prosince 2002 byla podepsána nová smlouva mezi Belgií a Lucemburskem. Přestože mnoho původních cílů unie dnes patří do kompetence Evropské unie, BLEU se snaží prohlubovat vzájemnou spolupráci zúčastněných zemí. \n\nBLEU vytvořila mj. měnovou unii, kdy obě národní měny - \"belgický frank a lucemburský frank\" - byly propojené v paritním poměru 1:1. Bylo tedy možno používat lucemburskou měnu na belgickém území a naopak. V případě mincí (měly shodné rozměry a váhu, ale rozdílný vzhled) tato zaměnitelnost národních měn fungovala, v případě belgických bankovek v Lucembursku také, ale občas se stávalo, že belgičtí obchodníci odmítali přijmout platbu v lucemburských bankovkách.Měnová unie trvala od roku 1922 do 1999 (s výjimkou období 1935-1944). Při zavedení eura byl stanovem směnný kurz mezi franky a eurem na \"1 EUR = 40,3399 BEF = 40,3399 LUF\". Od roku 1999 byly franky pouze dílčími jednotkami eura, od 1. ledna 2002 je po krátkém duálním oběhu franků (mezi 1. lednem 2002 a 28. únorem 2008) a eura v oběhu pouze euro.\n\n"}
{"id": "349263", "url": "https://cs.wikipedia.org/wiki?curid=349263", "title": "Santi Iacopo e Filippo", "text": "Santi Iacopo e Filippo\n\nSanti Iacopo e Filippo (nebo také San Iacopo in Orticaia) je katolický kostel v Pise na via San Michele degli Scalzi.\n\nMísto je písemně doloženo jako sídlo augustiniánů z roku 1110. Budova byla původně jednolodní s apsidou, s nedokončenou fasádou z mramoru, který byl získán ze starořímských staveb. Rekonstrukce proběhly v 16. a 18. století; loď byla rozdělena na tři části s atriem a sakristií. V 18. století byly zdi vyzdobeny freskami s výjevy ze života světců.\n"}
{"id": "349264", "url": "https://cs.wikipedia.org/wiki?curid=349264", "title": "Novopacký vodopád", "text": "Novopacký vodopád\n\nPřírodní památka Novopacký vodopád označovaná také jako Novopacké vodopády nebo Sýkornické vodopády je chráněné území, které se nachází v Královéhradeckém kraji, okres Jičín, v lese Sýkornice, jihovýchodně od Vrchoviny. Jedná se o rokli se dvěma vodopády. První vodopád (Horní Novopacký vodopád) je situován na kraji lesa a je 4 m vysoký. Druhý vodopád (Dolní Novopacký vodopád) je přibližně o 80 m níže a je vysoký 8 m. Oba vodopády spadají volně dolů z převisu. U horního má převis hloubku až 1,5 m, na hraně je vytvořen malý skalní most; dolní spadá z převisu o hloubce až 6 m. Mimo jarní období trpí vodopády nedostatkem vody.\nPřírodní památka Novopacký vodopád byla vyhlášena roku 1980 usnesením okresního národního výboru Jičín jako chráněný přírodní výtvor. V roce 1999 byla přehlášena okresním úřadem v Jičíně. Hlavním předmětem ochrany jsou vodopády, vzniklé v erozním zářezu na jednom z pravých přítoků potoka Zlatnice. Přírodní památka leží v přírodním parku Sýkornice, který byl vyhlášen roku 1984. Přírodní park má velikost 252,2 ha a je zde vytvořena naučná stezka. Vodopády vznikly vytvořením hrany v místě zpevněném železem, více odolávající erozi. \n\nPřírodní památka Novopacký vodopád se nachází v Královéhradeckém kraji, okres Jičín, v lesním komplexu Sýkornice, 3,4 km východně od Nové Paky v katastrálním území Stupná, Vidochov. Z geomorfologického členění se nachází v okresku Novopacká vrchovina spadající do Krkonošsko-Jesenické soustavy. Nadmořská výška oblasti je 430-480 m. n. m. Na území přírodní památky je pěstován les vysoký s různou věkovou strukturou. Přírodní památka sousedí s ornou půdou na severu a západě svojí hranice. Dochází zde ke splachům vody z polí a následné eutrofizaci a ruderalizaci okrajových částí. \n\nZářez kaňonu vznikl v červenohnědých permských sedimentech - polymiktních pískovcích, slepencích a aleuropelitech semilského souvrství. Svahy v okolí potoka odtékajícího údolím ve tvaru V jsou pokryty vrstvou zvětralých hornin a deluviálních písčito-jílovitých uloženin. Pevnější dno údolí je na dvou místech prolomeno vodopádem. Horní vodopád je cca 4 m vysoký a na jeho hraně byl vytvořen skalní most. Voda padá volně dolů přes převis. Dolní vodopád je cca 8 m vysoký, pod jeho hranou je vytvořen amfiteátr s převisem. \nNa území se nachází kyselá kambizem a rankery, u potoka také fluvizem glejová a glej typický. \n\nKaňonem protéká potůček, který je pravostranným přítokem potoka Zlatnice. Zlatnice se poté vlévá do Javorky a ta dále do Cidliny. Ve východní části přírodní památky se nachází malá prameniště, ze kterých pramení. Přírodní památka se nachází v mírně teplé klimatické oblasti. Srážkové poměry ve vegetačním období jsou 450-500 mm, v zimním období 250-300 mm. \n\nVyskytují se zde z ptactva sýkora koňadra (\"Parus major\"), brhlík lesní (\"Sitta europaea\"), šoupálek dlouhoprstý (\"Certhia familiaris\"), holub doupňák (\"Columba oenas\") či strakapoud velký (\"Dendrocopos major\"). Z obojživelníků zde byl nalezen skokan hnědý (\"Rana temporavia\"). Je pravděpodobné, že se zde budou vyskytovat také některé druhy xylofágního hmyzu díky přítomnosti mrtvého dřeva, které je zde necháváno. \n\nFlóra zde je chudší díky malé velikosti území a také vlivem lesního porostu buku lesního (\"Fagus sylvatica\"). Porost buku je různověký od mladých jedinců po spadlé stromy podléhající rozkladu. V lese můžeme také najít smrk ztepilý (\"Picea abies\"). V podrostu bučin zde roste šťavel kyselý (\"Oxalis acetosella\"), lipnice hajní (\"Poa nemoralis\"), bažanka vytrvalá (\"Mercurialis perennis\"), pitulník horský(\"Galeobdolon montanum\"), svízel vonný (\"Galium odoratum\"), papratka samičí (\"Athyrium filix-femina\"), netýkavka nedůtklivá (\"Impatiens noli-tangere\") či kakost smrdutý (\"Geranium robertianum\"). \n\nCílem ochrany je zachování geomorfologického útvaru kaňonu a zachování lesního ekosystému. V okolí se nenachází žádné vzácné rostliny a proto jim není věnována žádná péče. Pro podpoření druhové diverzity jsou zde zanechávány staré rozkládající se stromy, které mohou působit jako útočiště či doupné stromy. Ochranné pásmo přírodní památky není definováno, je tedy 50 m od hranic přírodní památky. Hranice přírodní památky nejsou vyznačeny správně. V současné době nedochází k zásahům, je plánována obnova lesního porostu s druhovým složením blízkým přirozené skladbě. Ochrana proti zvěři probíhá pomocí oplocenek u náletových jedinců individuálně. \n\nK přístupu lze využít lesních cest vedoucích od červené turistické trasy vedoucí z Nové Paky do Stupné či jít údolím potoka vlévajícího se nedaleko Stupné do Zlatnice. Také lze využít modrou turistickou značku vedoucí z Vrchoviny. U přírodní památky se vyskytují dvě informační tabule. U spodního vodopádu je postavena lavička s výhledem na vodopád. \n"}
{"id": "349273", "url": "https://cs.wikipedia.org/wiki?curid=349273", "title": "Most U Lutriána", "text": "Most U Lutriána\n\nMost U Lutriána, někdy nazývaný též Za Lutriánem, je tříobloukový středověký kamenný most přes říčku Šlapanku, pod soutokem se Zlatým potokem. Nachází se na katastrálním území obce Věžnice, mezi Šlapanovem a Věžnicí. Lutrián je jméno hájovny stojící nedaleko severozápadním směrem.\n\nMost byl postaven na jedné z odboček Haberské stezky mezi dnešním Havlíčkovým Brodem a Polnou a jeho stáří není přesně známo. Srovnáván bývá s blízkým mostem v Ronově nad Sázavou, který byl prokazatelně postaven v 16. století, most u Lutriána je z konstrukčního hlediska zřetelně starší. Bývá proto řazen mezi nejstarší mosty v České republice. Jediný střep, který byl při opravě v tělese mostu nalezen, byl archeologicky datován do 15.–16. století. Na mostě původně bývala asfaltová silnice. Generální opravou prošel most v letech 2003–2004 (opravu na mostě připomíná kovová deska z roku 2003). Po opravě byl slavnostně požehnán a znovu otevřen 6. června 2004. Most je chráněný jako kulturní památka.\n\nV roce 2012 se při povodni protrhl kamenný jez v jižním předpolí mostu, kameny z jezu od té doby most ohrožují. Z důvodu nevyjasněných majetkových vztahů okolo jezu se však oprava již řadu let odkládá.\n\nMost je zděný z nepravidelného lomového kamene a na jižní straně (proti proudu) je opatřen dvěma špičatými náběhy, které mají zabezpečovat ochranu mostu před silným proudem i například před ledovými krami při jarním tání. Vedle mostu se nachází kamenný splav. Vozovka mostu je z kamene, po stranách mostu směrem ke splavu jsou postaveny dvě zídky. Po opravě byl most opatřen bílým vápenným nátěrem. Vede k němu odbočka z hlavní silnice mezi Šlapanovem a Věžnicí, odbočka dále pokračuje k mlýnu U Lutriána a do Kamenné. \n"}
{"id": "349276", "url": "https://cs.wikipedia.org/wiki?curid=349276", "title": "Zlatnice", "text": "Zlatnice\n\nZlatnice může znamenat:\n\n\n"}
{"id": "349283", "url": "https://cs.wikipedia.org/wiki?curid=349283", "title": "Petr Maděra", "text": "Petr Maděra\n\nPetr Maděra (* 10. července 1970, Ostrov nad Ohří) je český básník a prozaik. Kritiky je považován za jednoho z nejvýznamnějších českých básníků, kteří knižně debutovali v 90. letech 20. století.\n\nJeho tvorba se vyznačuje originální poetikou co do obraznosti i oproštěného a výrazně cizelovaného výrazu, který nezapře holanovské zdroje. Vedle sbírek B. Trojaka, P. Hrušky, P. Borkovce, P. Kolmačky a J. H. Krchovského spoluvytváří podle kritiků jeho sbírky \"Krevel\" (Host, 1997) a \"Komorní hůrka\" (Host, 2001) horizont současné mladé české poezie. Koncem devadesátých let redakčně spolupracoval s časopisem Weles, kolem něhož se vytvořil okruh spřátelených básníků nejmladší básnické generace.\n\nPetr Maděra po maturitě vystudoval obor krajinné inženýrství na Vysoké škole zemědělské v Praze, v jehož rámci se orientoval především na krajinářství, sadovnictví, dendrologii a rybníkářství. Poté působil jako pedagog zrakově postižených a věnoval se také svému oboru, pracoval jako krajinný ekolog. Dnes se věnuje grafice a redaktorství odborných časopisů a publikací se zaměřením na vědy o Zemi. Žije v Praze.\n\nSvé texty uveřejnil v různých literárních periodikách, jako jsou Iniciály, Modrý květ, Weles, Host, Tvar, Texty, Sedmá generace atd.\n\n\n\n\n\n"}
{"id": "349295", "url": "https://cs.wikipedia.org/wiki?curid=349295", "title": "Chata", "text": "Chata\n\nChata (hovorově též chajda) může být:\n\n\n"}
{"id": "349298", "url": "https://cs.wikipedia.org/wiki?curid=349298", "title": "Pjakupur", "text": "Pjakupur\n\nPjakupur ( ) je řeka v Jamalo-něneckém autonomním okruhu na severu Ťumeňské oblasti v Rusku. Je 542 km dlouhá. Povodí má rozlohu 31 400 km².\n\nVzniká soutokem řek Jangjagun, Ňučavotyjacha ve vysočině Sibiřské úvaly. Teče bažinatou a lesnatou nížinou. Je levou zdrojnicí Puru (povodí Karského moře).\n\nZdrojem vody jsou především sněhové srážky. Průměrný roční průtok vody činí 290 m³/s. Zamrzá v říjnu a rozmrzá na konci května až v červnu. Nejvyšších vodních stavů dosahuje od května do srpna.\n\nŘeka je bohatá na ryby. Na levém břehu jsou naleziště zemního plynu a ropy.\n"}
{"id": "349301", "url": "https://cs.wikipedia.org/wiki?curid=349301", "title": "Olivetská hora", "text": "Olivetská hora\n\nOlivetská hora může znamenat:\n\n"}
{"id": "349305", "url": "https://cs.wikipedia.org/wiki?curid=349305", "title": "San Donnino (Pisa)", "text": "San Donnino (Pisa)\n\nSan Donnino je katolický kostel v Pise, stojící na via Quarantola.\n\nSoučasná budova byla postavena roku 1303. Kostel byl připojen k benediktinskému klášteru; roku 1575 byl kardinálem Ferdinandem de' Medici předán do správy kapucínům.\n\nStavba byla vážně poškozena během 2. světové války, a rekonstruována v letech 1946-50. Interiér uchovává fresky \"Madona s dítětem\" a \"Ukřižování\", a obrazy Biliverta a Tempestiho.\n\n"}
{"id": "349306", "url": "https://cs.wikipedia.org/wiki?curid=349306", "title": "Getsemanská zahrada", "text": "Getsemanská zahrada\n\nGetsemanská zahrada (řecky Γεθσημανι, \"Gethsēmani\" 'hebrejsky: \"גת שמנים\", \"Gat Šmanim\", z aramejského גת שמנא, \"Gat Šmānê\") v Jeruzalémě se nachází na úpatí Olivové hory (jiné označení Olivetské hory), je součástí arabské čtvrti východního Jeruzaléma zvané At-Tur. Podle Bible zde Ježíš se svými apoštoly bděl a modlil se tu noc, kdy byl zatčen a později ukřižován. Podle Lukášova evangelia Ježíšova muka v zahradě Getsemanské byla tak strašná, že „jeho potem byly velké krůpěje krve padající na zem“. Podle tradice východní ortodoxní církve je zahrada Getsemanská místem, kde usnula Ježíšova Matka. Nachází se tam pravoslavný kostel, který skrývá prázdný hrob Panny Marie - není tam pochována.\n\nV evangeliích podle Matouše, a Marka která jsou psána v řečtině, se název Getsemany objevuje napsaný , což je odvozenina od aramejského גת שמנא (Gaṯ-Šmānê), znamenající „olivový lis“. Markovo evangelium také Getsemany nazývá \"chorion\" – „místo“. Janovo evangelium o Getsemanech hovoří jako o \"kepos\", čili „zahrada“, nebo „sad“.\n\nZahrada Getsemanská se nachází na úpatí Olivetské hory, v údolí Cedronu. Zahradě dominuje Kostel všech národů, známý také jako Kostel Utrpení, postavený na místě byzantského kostela zbořeného roku 614 armádou perských Sásánovců a křižáckého kostela, který byl zničen roku 1219. Poblíž se nachází ruský pravoslavný Kostel Marie Magdaleny s typickou zlatou cibulovitou kopulí ve stylu jaroslavských kostelů 17. století. Kostel Marie Magdaleny byl vybudován ruským carem Alexandrem III. na památku jeho matky Marie Alexandrovny.\n\nZahrada Getsemanská byla významným křesťanským poutním místem raných křesťanských poutníků. Roku 333 ji navštívil anonymní „Poutník z Bordeaux“, jehož dílo (či také \"Itinerarium Burdigalense\") je nejranějším cestopisem zanechaným křesťanským cestovatelem do Svaté země. V díle Eusebia z Kaisareie \"Onomasticon\" polohu Getsemanské zahrady zmiňuje „na úpatí Olivové hory“ a dodává, že „zde byla víra obvykle vyznávána“.\n\nJežíš se v tomto citátu věnuje o fyzické vytrvalosti modlení svých apoštolů. \n\nNebyli jste se mnou schopni bdět ani jednu hodinu. Vaše duše je odhodlána, ale tělo je slabé. Modlete se, abyste neupadli do pokušení.\n\nZahrada Getsemanská\n\n"}
{"id": "349311", "url": "https://cs.wikipedia.org/wiki?curid=349311", "title": "Mars 6", "text": "Mars 6\n\nMars 6 () byla sovětská sonda k planetě Mars vyslaná roku 1973. Byla označena v katalogu COSPAR jako 1973-052A. Mise se zdařila jen částečně. \n\nSověti během třech týdnů vypustili krátce po sobě čtyři sondy, všechny nasměrované na Mars. Sonda Mars 6 byla třetí z této čtveřice a její program byl obdobný ostatním: vytvořit družici planety a pořídit fotografie, případně provést různá vědecká měření.\n\nOproti sondám Mars 1 – 3 tuto vyprojektoval a postavil NPO Lavočkina. Hmotnost byla 3260 kg. I tato (stejná jako Mars 4 a 5) byla tříose orientovaná typu M-73S (3MP, výr. č. 50P), Při rozevřených slunečních panelech dosahovala šíře 5,9 metru s průměrem základny 2 metry. Ve spodní části byl usazen motor a palivové nádrže. Vně sondy byla rozmístěna série antén. Sonda byla vybavena snímkovacími kamerami a řadou vědeckých přístrojů, např. několika fotometry či řadou snímacích čidel. Většina přístrojů byla určena pro práci na orbitě planety.\n\nOdstartovala v podvečer dne 5. srpna 1973 z kosmodromu Bajkonur s pomocí rakety Proton K/D. Nejdříve se dostala na tzv. parkovací, tedy oběžnou dráhu Země, odkud po zapálení posledního stupně nosné rakety odletěla směrem k Marsu. \n\nPo osmi dnech letu 13. srpna 1973 po pokynu z řídícího střediska byla provedena korekce dráhy. K Marsu dolétla po 8 měsících letu. Dne 12. března 1974 došlo k další korekci dráhy, krátce předtím téhož dne se ve vzdálenosti 48 000 km od Marsu oddělilo pouzdro, které s pomocí svého motorku zahájilo sestup k povrchu. Brzděno bylo jednak aerodynamicky, 145 sec také díky padáku a právě během této krátké doby vyslalo výsledky měření v atmosféře. Vysílání na Zemi bylo provedeno prostřednictvím sondy. Krátce před dopadem na povrch planety se spojení přerušilo.\n\nSamotná sonda již bez pouzdra proletěla 1600 km nad planetou a pokračovala v letu po heliocentrické dráze.\n\n"}
{"id": "349313", "url": "https://cs.wikipedia.org/wiki?curid=349313", "title": "Filmový klub", "text": "Filmový klub\n\nFilmový klub je subjekt, který organizuje specifickou kulturní činnost v souladu s posláním a cíli Asociace českých filmových klubů (dále jen AČFK) a je jejím řádně registrovaným členem. \n\nPodstatou činnosti filmového klubu jsou podle Stanov AČFK především:\n\na) pravidelné projekce filmů, které jsou doplňovány dalšími výchovnými aktivitami (lektorské úvody, informace, publikační činnost, besedy)\n\nb) další mimořádné filmové aktivity, které souvisejí s posláním AČFK (semináře, přehlídky, festivaly, výstavy, workshopy) \n\nc) nefilmové aktivity (např. divadla, koncerty, výstavy, literární večery), které jsou těsně dramaturgicky provázány s aktivitami \na) a b) \n\nd) jakékoli formy aktivní komunikace se zájemci a uživateli jejich aktivit (vytváření vlastní členské základy, e-mailové komunikace)\n\nFilmové kluby byly od roku 1963 organizovány v Československé federaci filmových klubů (dále jen ČFFK), která organizačně spadala pod správu Československého filmového ústavu. V roce 1993 vznikla v České republice jako nástupnická organizace Asociace českých filmových klubů, která se pak v roce 1995 odpoutala od Národního filmového archivu (nástupce ČFFK) a stala se nezávislým občanským sdružením.\n\n\n"}
{"id": "349316", "url": "https://cs.wikipedia.org/wiki?curid=349316", "title": "SACD", "text": "SACD\n\nSuper Audio Compact Disc (SACD) je zvukový nosič vizuálně stejný jako klasický kompaktní disk. Nabízí však mnohem lepší zvukový komfort. Klasické CD nabízí frekvenční rozpětí do 20 kHz, SACD dokáže věrně reprodukovat zvuk až do 100 kHz. Výhodou nosiče SACD je, že dokáže navíc reprodukovat i prostorový zvuk a díky dvěma vrstvám určeným pro uložení záznamu může nést současně i stejnou stopu jako klasické CD – takové disky pak mohou být přehrávány na jakémkoli CD přehrávači nebo CD mechanice a jsou označovány jako hybridní. Pro naprosto věrné přehrání záznamu SACD je nutné vlastnit přehrávač podporující funkce SACD a samozřejmě i kvalitní Hi-Fi zařízení. SACD v době svého vzniku mělo nejen nabídnout vynikající zvuk hudebním posluchačům, ale částečně i vyřešit propady hudebního trhu, zejména vzhledem k nemožnosti pořizování identických pirátských kopií. Nosič však v masovém měřítku neuspěl a nyní se stal spíše záležitostí pro náročné posluchače. Množství titulů vydávaných na SACD navíc není nikterak velké. I proto je celý náklad řady titulů dávno rozebrán.\n\nFormát SACD byl poprvé představen v roce 1999, společně ho vyvíjely firmy Sony a Philips – tedy společnosti, které společně vyvinuly i klasický CD disk. SACD vede válku s formátem DVD-Audio, ale ani jednomu formátu se zatím nepodařilo nahradit klasické CD disky.\n"}
{"id": "349320", "url": "https://cs.wikipedia.org/wiki?curid=349320", "title": "Masné krámy (České Budějovice)", "text": "Masné krámy (České Budějovice)\n\nMasné krámy jsou vyhlášená restaurace a bývalý objekt k prodeji masa v Českých Budějovicích. Nacházejí se v Krajinské ulici č. p. 13 a jsou kulturní památkou České republiky. \n\nPůvodní masné krámy v Českých Budějovicích byly postaveny zřejmě v prvních desetiletích 14. století na dnešním náměstí Přemysla Otakara II. (tehdejším \"Rynku\"). První písemná zmínka o nich pochází z 24. června 1336. Později byly přesunuty do dnešní Krajinské ulice a v roce 1554 byla pro ně postavena kamenná nárožní budova bazilikální dispozice s renesančním západním průčelím s ústupkovým štítem, která se zachovala dodnes. Původnímu účelu sloužily až do roku 1899.\n\nPo roce 1945 byla zvažována demolice budovy masných krámů, která ve 20. století sloužila již jen ke skladování a k drobnému prodeji různého zboží. Od tohoto záměru bylo ustoupeno a v roce 1953 zde byla otevřena stejnojmenná restaurace, která se stala jedním z novodobých symbolů města. V srpnu 2002 byla restaurace vážně zasažena povodní a v září téhož roku se ukázalo, že bude zapotřebí celkové rekonstrukce objektu, a proto byla restaurace z rozhodnutí hygienika uzavřena. Vzhledem ke složitým majetkovým vztahům a komplikovanému jednání mezi četnými majiteli a nájemci došlo k jejímu znovuzprovoznění až po pěti letech.\n\nPo rekonstrukci byla slavnostně otevřena 5. prosince 2007. V interiéru restaurace je dosud patrné členění na bývalé krámky řezníků. Je zde hlavní sál s klimatizovanými a ozvučenými boxy se 170 místy k sezení. Pivnici provozuje Budějovický Budvar, točí se zde kroužkovaný ležák, tmavý ležák a desítka. Restaurace patří patnácti spolupodílníkům - mj. městu České Budějovice, Budějovickému Budvaru či Josefu Duškovi\n\n"}
{"id": "349321", "url": "https://cs.wikipedia.org/wiki?curid=349321", "title": "Gusle", "text": "Gusle\n\nGusle (srb. гусле, albán. \"lahuta\", bulh. гусла \"gusla\") jsou tradiční balkánský smyčcový strunný nástroj s jednou nebo dvěma strunami.\n\nJeho název pochází ze společného slovanského slova (\"housle\", \"husle\"), které označovalo strunný hudební nástroj. Gusle se velmi podobají arabskému hudebnímu nástroji rabáb, který byl používán v Osmanské říši. Na gusle se nehraje sólo, ale hra vždy doprovází hlas hráče zvaného \"guslar\", který zpívá nebo vypráví tradiční písně, balady a legendy.\n"}
{"id": "349324", "url": "https://cs.wikipedia.org/wiki?curid=349324", "title": "RM-SYSTÉM", "text": "RM-SYSTÉM\n\nRM-SYSTÉM, česká burza cenných papírů a.s. je burza cenných papírů, kde se obchoduje s akciemi českých i zahraničních společností, je zaměřená především na drobné a střední investory. Jediným majitelem této burzy je Fio banka.\n\nOn-line se zde obchoduje i s akciemi, které se nevyskytují na BCPP, jako jsou Vítkovice, ArcelorMittal Ostrava nebo Tatra. Na burze jsou akcie Deutsche Telekom, Intel, Volkswagen, Nokia, Microsoft a další, obchodované v českých korunách, a rovněž nepákové investiční certifikáty.\n\nBurza nabízí možnost on-line vypořádání již v čase T+0, kdy jsou cenné papíry okamžitě připsány na majetkový účet v CDCP, zatímco Burza cenných papírů Praha nabízí vypořádání až v T+2.\n\nOn-line aukce trvá od 9:00 do 17:00, investoři tak mohou obchodovat o půl hodiny déle než na Burze cenných papírů Praha, jejíž závěrečná aukce končí v 16:25.\n\nRM-SYSTÉM v Česku nabízí pokyn typu Stoploss přímo na úrovni burzy. Informace o Stop ceně jsou vedeny přímo v obchodním systému burzy.\n\nOd 24. května 1993 obchodovalo na trhu RM-SYSTÉM více než 3,5 mil. zákazníků.\n\n\n\n"}
{"id": "349325", "url": "https://cs.wikipedia.org/wiki?curid=349325", "title": "Konsekvent", "text": "Konsekvent\n\nKonsekvent, neboli sémantický důsledek, případně i tautologický důsledek (symbol ⊨), je sémantický termín výrokové logiky z matematické logiky. Označuje následek nebo následující člen.\n\nFormule K je konsekventem (sémantickým důsledkem) formule S právě tehdy, když je pravdivá ve všech ohodnoceních, kdy je pravdivá formule S. \n\nTautologie je pak konsekventem každé množiny formulí, tzn. jediné co nás na K zajímá, je, je-li pravdivá, když je pravdivá S.\n\n"}
{"id": "349328", "url": "https://cs.wikipedia.org/wiki?curid=349328", "title": "Getsemany", "text": "Getsemany\n\nPrimárně pojem označuje Getsemanskou zahradu. Má ale i další významy:\n\n"}
{"id": "349331", "url": "https://cs.wikipedia.org/wiki?curid=349331", "title": "Seznam měst na Svatém Tomáši a Princově ostrově", "text": "Seznam měst na Svatém Tomáši a Princově ostrově\n\nToto je seznam měst na Svatém Tomáši a Princově ostrově.\n\nZdaleka největší aglomerací na Svatém Tomáši a Princově ostrově je São Tomé, kde 1. ledna 2005 žilo 62 174 obyvatel, což představuje asi 40% obyvatelstva celé země.\n\nV následující tabulce jsou uvedena města nad 300 obyvatel, výsledky sčítání obyvatelstva z 4. srpna 1991 a 25. srpna 2001, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "349340", "url": "https://cs.wikipedia.org/wiki?curid=349340", "title": "Seznam měst v Surinamu", "text": "Seznam měst v Surinamu\n\nToto je seznam měst v Surinamu.\n\nZdaleka největší aglomerací v Surinamu je Paramaribo, kde v srpnu 2004 žilo 492 829 obyvatel, což představuje asi 50% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 1. ledna 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "349341", "url": "https://cs.wikipedia.org/wiki?curid=349341", "title": "Seznam měst v Guyaně", "text": "Seznam měst v Guyaně\n\nToto je seznam měst v Guyaně.\n\nNejvětší aglomerací v Guyaně je Georgetown, kde 1. ledna 2005 žilo 134 599 obyvatel, což představuje asi 20% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva ze 7. dubna 1970, odhady počtu obyvatel k 1. lednu 2005 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "349343", "url": "https://cs.wikipedia.org/wiki?curid=349343", "title": "Seznam měst ve Venezuele", "text": "Seznam měst ve Venezuele\n\nToto je seznam měst ve Venezuele.\n\nNejvětšími aglomeracemi ve Venezuele jsou Caracas, kde žije 3 723 728 obyvatel, a Maracaibo, kde žije 2 063 461 obyvatel (stav 1. ledna 2005). Dohromady to představuje asi čtvrtinu obyvatelstva celé země.\n\nV následující tabulce jsou uvedena města nad 100 000 obyvatel, výsledky sčítání obyvatelstva z 20. října 1981 a 21. října 1990, odhady počtu obyvatel k 1. lednu 2005 a správní jednotky (spolkové státy), do nichž města náleží. Caracas představuje samostatný distrikt a nepatří do žádného spolkového státu. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "349344", "url": "https://cs.wikipedia.org/wiki?curid=349344", "title": "Záložna", "text": "Záložna\n\nZáložna může znamenat: \n"}
{"id": "349345", "url": "https://cs.wikipedia.org/wiki?curid=349345", "title": "Družstevní záložna", "text": "Družstevní záložna\n\nDružstevní záložna (též spořitelní družstvo), v obecné češtině kampelička, je družstvo, jehož činností je primárně přijímání vkladů, poskytování úvěrů a další finanční služby. Tyto služby jsou poskytovány členům družstva, kteří družstevní záložnu společně vlastní a řídí.\n\nCelosvětové sdružení družstevních záložen World Council of Credit Unions definuje družstevní záložnu jako „demokratické finanční družstvo vlastněné jeho členy“. Takto definovaných družstevních záložen bylo v roce 2009 na celém světě 49 330 a měly 183 916 050 členů.\n\nPrávní uspořádání se však v jednotlivých zemích liší: např. v ČR jde o družstva podle zákona 87/1995 Sb. o spořitelních a úvěrních družstvech, v Německu mohou nabývat také formy akciových společností nebo společností s ručením omezeným.\n\nSpořitelní a úvěrová družstva začala na území dnešní ČR vznikat v 50. letech 19. století. Jejich propagátorem byl zejména František Cyril Kampelík, který čerpal inspiraci v německých raiffeisenkách; po něm jsou v obecné češtině záložny nazývány kampeličkami. První záložna v českých zemích vznikla roku 1858: Občanská záložna ve Vlašimi.\n\nNejvětšího rozmachu dosáhly kampeličky od konce 19. století do konce 50. let 20. století. Roku 1913 bylo v českých zemích více než 5 000 záložen různých typů (od občanských přes živnostenské po družstevní aj.).\n\nBěhem nacistické okupace došlo k nucenému slučování: družstva na území Sudet se připojila k německým družstevním svazům. Na území Protektorátu pak roku 1942 došlo k reorganizaci peněžnictví: vznikla Ústřední banka družstev, jejímž účelem bylo úvěrovat konzumní družstva a umožňovat peněžní a obchodní styk mezi družstevními podniky navzájem. Ve stejném roce převzala Agrární banka československá bankovní obchody Deutsche Bodenverkehrsgenossenschaft a byla vybudována jako Zemědělská banka pro Čechy a Moravu.\n\nPo komunistickém převratu v únoru 1948 byla činnost spořitelních a úvěrových družstev potlačena: už před převratem, 24. ledna 1948, bylo výnosem ministerstva financí vedeného Jaromírem Dolanským (KSČ) Ústřední bance družstev přikázáno, aby splynula s Moravskou bankou.\n\nI přesto však ke konci roku 1951 existovalo v českých zemích tzv. lidové peněžnictví, které zahrnovalo 176 okresních záložen a spořitelen (s 184 pobočkami), 425 spořitelen a záložen (35 poboček) a samostatné záložny a kampeličky: 122 vedených úřednicky (2 pobočky) a 2 607 vedených činovnicky (bez poboček).\n\nTyto spořitelny a záložny byly v 50. letech 20. století sloučeny zejména pod Českou státní spořitelnu a částečně pod Státní banku československou.\n\nNová spořitelní a úvěrová družstva začala vznikat na základě zákona č. 87/1995 Sb. o spořitelních a úvěrových družstvech v 90. letech 20. století. V tomto období budování kapitalismu v českých zemích vzniklo velké množství kampeliček: roku 1997 jich existovalo už 71 s celkovým počtem 21 400 členů. V roce 1999 existovalo více než 120 kampeliček.\n\nPodmínky pro založení kampeličky byly velmi liberální: nebyly regulovány Českou národní bankou, základní kapitál dostačovalo ve výši 500 000 Kč a nebyly kladeny požadavky na odborné znalosti zakladatelů. Navíc mohly záložny bez omezení zakládat dceřiné společnosti a převádět na ně finanční prostředky členů. Dohled na kampeličkami vykonával Úřad pro dohled nad družstevními záložnami.\n\nVětšina kampeliček byla řízena velmi nekompetentně a hospodaření některých připomínalo pyramidové schéma. Koncem 90. let 20. století se ocitla většina existujících záložen v likvidaci nebo konkursu.\n\nPrvní klienti zkrachovalých kampeliček se dočkali náhrad části svých vkladů roku 2001. Ve stejném roce založily družstevní záložny WPB Capital, Prague Credit Union a DZ NOVA Asociaci družstevních záložen. Původním úkolem Asociace družstevních záložen byla snaha vylepšit obraz kampeliček v České republice a společný postup spřízněných záložen v době přípravy harmonizace zákona č. 87/1995 Sb., o úvěrních a spořitelních družstvech. Podmínky pro založení a činnost kampeliček byly zpřísněny už v roce 2002. Další zpřísnění nastalo v souvislosti se vstupem ČR do EU. Od ledna roku 2006 dohlíží na družstevní záložny Česká národní banka. Kampeličky nyní musí splnit daleko přísnější kapitálové požadavky: jejich základní kapitál musí být nejméně 35 milionů korun. Záložny také musejí získat povolení k působení v ČR od ČNB a mají vůči ní informační povinnost podle vyhlášky č. 123/2007 Sb.\n\nVšechny vklady v družstevních záložnách jsou pojištěny ve výši 100 % až do celkového součtu 100 000 EUR pro jednoho vkladatele.\n\nZatímco zákazníky klasické banky jsou klienti, u záložen jsou to členové. Aby fyzická nebo právnická osoba mohla využívat služeb záložen, musí se nutně stát jejím členem. Stačí podepsat přihlášku, složit členský vklad, případně zaplatit zápisné či vstupní vklad. Jejich výše je u každé záložny jiná. Většinou se ale tato částka pohybuje od koruny až po jeden tisíc korun. Po jejím složení už nic nebrání plnému využívání služeb družstevních záložen, samozřejmě stejně jako v bankách, i v záložnách se při zakládání každého účtu podepisuje smlouva o běžném či vkladovém účtu.\n\nVýhody členství v družstevních záložnách vyplývají ze stanov každého družstva, například právo na informace o hospodaření záložny, právo účastnit se členské schůze a klást dotazy přímo nejvyšším představitelům záložny.\n\n\n"}
{"id": "349346", "url": "https://cs.wikipedia.org/wiki?curid=349346", "title": "Kylešovice", "text": "Kylešovice\n\nKylešovice (německy \"Gilschwitz\", polsky \"Kileszowice\") jsou v současnosti populačně třetí největší evidenční část statutárního města Opavy, od jehož centra se rozkládají 2 až 3 km jihojihovýchodním směrem. Jsou součástí samosprávně nečleněné centrální oblasti města, která spadá přímo pod působnost zastupitelstva a magistrátu města.\n\nPrvní písemné zmínky o Kylešovicích se objevují již v roce 1341. V okolí se v minulosti vyskytovalo několik rybníků a také spousta žab, které vesničané lovili a jejich prodejem si zajišťovali jistý vedlejší příjem. Proto jsou obyvatelé Kylešovic dodnes nazýváni také jako Žabiaři.\n\nI přes vzrůstající počet německy mluvícího obyvatelstva na celém Opavsku si v Kylešovicích Češi udrželi drtivou národnostní většinu, což přineslo obtíže v období těsně před druhou světovou válkou, například zatýkání a popravy členů Kylešovské (Slezské) jízdy, což byla jistá forma organizované domobrany obyvatel Kylešovic a několika dalších vesnic s českou většinou v okolí. Dne 29. dubna 1939 byla obec připojena k Opavě. Po přechodu fronty se krátce opět osamostatnily, avšak jejich definitivní připojení nastalo v říjnu 1945. Na konci druhé světové války byl v Kylešovicích téměř zničen původní kostel sv. Jana Nepomuckého, takže v období po válce bylo rozhodnuto o jeho zboření.\n\nV období socialismu v rámci silné urbanizace měst zde byla vystavěna dvě veliká panelová sídliště (ulice 17. listopadu a Liptovská), hlavně výstavba prvního připojila čtvrť Kylešovice napevno k městu. Původní ráz slezské vesnice tedy dnes připomíná jen několik starobylých statků na ulici Hlavní.\n\nMezi nejzajímavější stavby patří kostel sv. Jana Nepomuckého, nově vystavěný v letech 1991–1994, hned vedle něj je za normalizace vystavěné obchodní středisko Žabka (včetně sochy žáby na lopuchovém listu), které v dnešní době trochu ztrácí na významu. V katastru se také nachází Panský mlýn, jeden z mála dochovaných vodních mlýnů na Opavsku.\n\n\"ZŠ Kylešovice\" je základní škola s rozšířenou výukou informačních technologií a s rozšířenou výukou tělesné výchovy. Škola úzce spolupracuje s fotbalovým klubem SFC Opava a tělovýchovnou jednotou Sokol Kylešovice. K jejímu areálu patří široká škála sportovišť, fotbalové, hokejbalové a basketbalové hřiště, dále několik volejbalových a tenisových kurtů a také dva kurty na beachvolejbal.\n\nV budově původní základní školy na Hlavní ulici dnes sídlí \"Soukromá střední škola podnikatelská\".\n\nMimo sportovišť ve správě školy či Sokola je možné navštívit také Areál Zdraví, jedná se o lesopark v okolí řeky Moravice s možností pěšího nebo cyklistického výletu. Turistická trasa vede kolem soutoku řek Moravice a Hvozdnice až do Branky u Opavy přičemž máte možnost zhlédnout Starý a Nový splav na řece Moravici a také Panský mlýn na náhonu. V prostoru Panského mlýna jsou stáje a soukromý jezdecký klub. Na okraji parku, v blízkosti zástavby, bylo vybudováno sportovní centrum. V nově rekonstruovaném sportovním areálu najdeme tenisové kurty, dvě hřiště na plážový volejbal, plácek na malou kopanou a také malý plavecký bazén. Zajímavá možnost je zahrát si zde i stolní tenis, rekonstrukce však nepamatovala na dvě, dnes tedy již nevyužívané, kuželkářské dráhy.\n\nV Kylešovicích také najdeme jednu bowlingovou hernu a na Hlavní ulici, mezi kostelem a starou školou, také hasičskou zbrojnici, kterou užívá oddíl dobrovolných hasičů s dlouholetou tradicí.\n\nV místní části se nachází poštovní úřad (PSČ 747 06), poliklinika s praktickým i dětským lékařem, pobočka Městské knihovny v Opavě. Sídlí zde také SSO Opava (Správa silnic). Nově se v Kylešovicích nachází i bankomat ČSOB.\n\nV roce 2002 se do kylešovického areálu přestěhoval i Městský dopravní podnik Opava, čímž se z Kylešovic stal významný uzel opavské městské hromadné dopravy.\n\n\n"}
{"id": "349347", "url": "https://cs.wikipedia.org/wiki?curid=349347", "title": "Lucius Aemilius Paullus", "text": "Lucius Aemilius Paullus\n\nJméno Lucius Aemilius Paullus označuje vícero osob:\n"}
{"id": "349348", "url": "https://cs.wikipedia.org/wiki?curid=349348", "title": "Jaroslava Pokorná", "text": "Jaroslava Pokorná\n\nJaroslava Pokorná (* 2. srpna 1946 Praha) je česká herečka, sestra herce a režiséra\nIvana Pokorného, nositelka Ceny Alfréda Radoka a držitelka Českého lva z roku 2013.\n\nNarodila se v rodině teatrologa, překladatele a dramatika Jaroslava Pokorného. Studovala na Střední všeobecně vzdělávací škole v Hellichově ulici a pracovala v dramatickém kroužku. Pražskou Divadelní akademii múzických umění vystudovala hned dvakrát, jednou v letech 1963–1968 v oboru herectví, podruhé absolvovala v roce 1999 v oboru autorské divadlo a pedagogika u prof. Ivana Vyskočila.\n\nJiž během studia DAMU hostovala ve smíchovském Realistickém divadle, kde pak byla v letech 1968–1991 v angažmá, což je pozdější Divadlo Labyrint (nyní zde sídlí Švandovo divadlo). V Labyrintu působila v letech 1991–1998. Po ukončení tohoto angažmá hostovala v Divadle v Řeznické a v divadlech v Kladně a Příbrami, v září 1998 se stala členkou hereckého souboru Divadla v Dlouhé.\n\nNatáčí pro televizi a je také autorkou knihy \"Maminka není doma\".\n\n\n"}
{"id": "349349", "url": "https://cs.wikipedia.org/wiki?curid=349349", "title": "Seznam měst v Chile", "text": "Seznam měst v Chile\n\nToto je seznam měst v Chile.\n\nV následující tabulce jsou uvedena města nad 40 000 obyvatel, výsledky sčítání obyvatelstva z 21. dubna 1982, 22. dubna 1992 a 24. dubna 2002 a oblasti, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "349351", "url": "https://cs.wikipedia.org/wiki?curid=349351", "title": "Obchodník s cennými papíry", "text": "Obchodník s cennými papíry\n\nObchodník s cennými papíry () je právnická osoba, která svým zákazníkům zprostředkovává přístup ke kapitálovému trhu, tedy nakupuje a prodává cenné papíry. \n\nProvádí obchody s cennými papíry na účet svého zákazníka, čímž se liší od dealera, který provádí obchody na svůj účet. \n\nV České republice k tomu opravňuje zvláštní povolení ČNB, makléř poté poskytuje investiční služby dle zákona o cenných papírech. Podle rozsahu povolení může vykonávat i další služby, např. poradenství. Obchodníkem s cennými papíry jsou zpravidla i banky.\n\nVe vztahu k České republice jde o osobu, která je podle zákona o cenných papírech oprávněna uskutečňovat obchody s cennými papíry, právy s cennými papíry spojenými a deriváty pro někoho jiného za provizi, a ve vztahu k jinému státu jakákoliv osoba, která je podle práva takového státu oprávněna uskutečňovat obchody s uvedenými aktivy pro někoho jiného za provizi.\n\nObchodovat s cennými papíry mohou firmy pouze skrze investičního makléře, vázaného zástupce nebo investičního zprostředkovatele.\n\nForex broker (makléř) je společnost registrovaná v obchodním rejstříku zabývající se zprostředkováním přístupu k obchodování na finančních trzích, konkrétně na Forexu. Společnost generuje zisk pomocí spreadů a poplatků za obchodování. Forex broker poskytuje svým zákazníkům platformu pro obchodování (software pro přístup na finanční trhy), sleduje aktuální dění na trhu, vydává stanoviska, sděluje nápady na obchodování ve formě komentářů, fundamentálních nebo technických analýz. V některých případech je možné obchodovat pouze za minimální částky (loty), na které je možné u Forex brokera skládat zálohy (margin trading). Při výběru Forex brokera se doporučuje věnovat pozornost tržní kapitalizaci, historii společnosti, počtu aktivních klientů, licenci a bezpečnosti financí.\n\n"}
{"id": "349355", "url": "https://cs.wikipedia.org/wiki?curid=349355", "title": "Karel Pokorný", "text": "Karel Pokorný\n\nExistuje více osobností nesoucích jméno a příjmení Karel Pokorný:\n\n\n"}
{"id": "349356", "url": "https://cs.wikipedia.org/wiki?curid=349356", "title": "Karel Pokorný (sochař)", "text": "Karel Pokorný (sochař)\n\nKarel Pokorný (18. ledna 1891, Pavlice – 14. února 1962, Praha) byl český sochař a vysokoškolský pedagog. Byl žákem Josefa Václava Myslbeka, výrazného představitele českého sochařského realizmu. Jako vysokoškolský učitel působil nejprve na ČVUT, později jako profesor AVU, zde také ve funkci rektora v letech 1948–1950.\n\nVe Vídni se vyučil zámečníkem, umělecké zámečnictví také studoval na Škole uměleckého zámečnictví v Hradci Králové. Těsně před 1. světovou válkou studoval na Uměleckoprůmyslové škole, odkud přešel na AVU k J. V. Myslbekovi. Po ukončení studia pracoval na AVU dalších pět let jako Myslbekův asistent. V letech 1936 až 1939 učil modelování na ČVUT. Po 2. světové válce od roku 1945 působil jako profesor AVU, kde měl svoji vlastní sochařskou „školu“, z níž v letech 1946–1961 vyšlo 79 absolventů. \nBývá považován za zakladatele socialistického realismu v českém sochařství, styl spojený vždy ideologií s politickým obsahem. V tomto směru pokračovali v rozvoji stylu i jeho žáci. \n\nPohřben je v Praze na Vyšehradském hřbitově.\n\nVytvořil tři desítky monumentálních sochařských děl myslbekovské tradice realismu. Především to jsou pomníky politické, kulturní a sociální tématiky:\n\n\n\nByl adoptivním otcem výtvarníka Zdeňka Seydla, kterého vychovával i po výtvarné stránce.\n\n\n\n"}
{"id": "349357", "url": "https://cs.wikipedia.org/wiki?curid=349357", "title": "Seznam měst v Kolumbii", "text": "Seznam měst v Kolumbii\n\nToto je seznam měst v Kolumbii.\n\nZdaleka největší aglomerací v Kolumbii je Bogotá (hlavní město), kde žije 7 881 156 obyvatel. Dalšími velkými aglomeracemi jsou Medellín, kde žije 3 312 165 obyvatel, Cali, kde žije 2 530 756 obyvatel, Barranquilla, kde žije 1 694 879 obyvatel, a Bucaramanga, kde žije 1 012 331 obyvatel (sčítání v roce 2005). Dohromady to představuje asi 40% obyvatelstva celé země.\n\nV následující tabulce jsou uvedena města nad 100 000 obyvatel, výsledky sčítání obyvatelstva z 15. října 1985, 24. října 1993 a 22. května 2005 a správní jednotky (departementy), do nichž města náleží. Bogotá představuje samostatný federální distrikt a nepatří do žádného departementu. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "349360", "url": "https://cs.wikipedia.org/wiki?curid=349360", "title": "Seznam měst v Uruguayi", "text": "Seznam měst v Uruguayi\n\nToto je seznam měst v Uruguayi. \n\nZdaleka největší aglomerací v Uruguayi je Montevideo, kde 1. ledna 2005 žilo 1 740 302 obyvatel, což představuje asi polovinu obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 21. května 1975, 23. října 1985, 2. května 1996 a 1. ledna 2004 a departementy, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "349361", "url": "https://cs.wikipedia.org/wiki?curid=349361", "title": "Karel Salvátor Rakousko-Toskánský", "text": "Karel Salvátor Rakousko-Toskánský\n\nKarel Salvátor : \"Karl Salvator Maria Giuseppe Giovanni Battista Filippo Jacopo Gennaro Lodovico Gonzaga Raniero von Österreich-Toskana\" (30. dubna 1839 Florencie – 18. ledna 1892 Vídeň) byl arcivévoda rakouský a princ toskánský z vedlejší toskánské linie Habsbursko-Lotrinské dynastie.\n\nNarodil se jako druhorozený syn toskánského velkovévody Leopolda II. a jeho ženy Marie Antonie, princezny Bourbon-Obojí Sicílie. Starší bratr Karla Salvátora Ferdinand byl posledním velkovévodou v Toskánsku, než bylo po zaniknutí roku 1860 připojeno k sardinsko-piemontskému a později k italskému království.\n\nJako většina arcivévodů měl i Karel Salvátor vojenské vzdělání, zaměřil se však na dělostřelectvo. Od roku 1858 byl generálním inspektorem dělostřelectva v Toskánsku. Po zrušení velkovévodství a nuceném odchodu ze země působil ve službách c. k. armády a podílel se na bojích proti Francouzům a Piemonťanům. Od roku 1860 vykonával funkci plukovníka a stal se majitelem 77. pěšího pluku a od roku 1866 byl polním podmaršálkem.\n\nKarel Salvátor byl aktivní v inovacích vojenských zbraní. V této oblasti se stal autorem několika vynálezů, mezi něž patří:\n\nRoku 1886 byl spolutvůrcem vynálezu pušky – 11milimetrové mitrailleusy, na které spolupracoval s baronem Georgem von Dormusem a jejíž výroba probíhala ve Škodových závodech; byla postupně vylepšována a vznikly zbraně známé jako \"Salvator-Dormus\":\n\nV současnosti jsou tyto zbraně umístěny ve vídeňském Vojenskohistorickém muzeu. Mezi další koníčky Karla Salvátora patřila hydrotechnika a architektura.\n\nMezi místa, kde během života často pobýval, patří Vöslau, Brandýs nad Labem, Vídeň, Traunkirchen, Gmunden a Salzburg.\n\nZemřel 18. ledna 1892 (ve věku 52 let) ve Vídni v Rakousku, kde je také v kapucínské kryptě pohřben.\n\nDne 19. září 1861 se v Římě oženil se svou sestřenicí, bourbonsko-sicilskou princeznou Marií Immakulatou, dcerou Ferdinanda II., krále obojí Sicílie, a arcivévodkyně Marie Terezie Izabely. Oddávajícím páru byl papež Pius IX. Během 30letého manželství se rodina rozrostla o deset dětí, z nichž se šest dožilo dospělosti:\n\n\nJako literární postava se vyskytuje v románu \"Sličná hraběnka Wedelová. Román jedné pruské lásky\" (něm. \"Die schöne Gräfin Wedel. Roman einer Liebe in Preussen\", Mnichov 1974 ) od F. Lützkendorfa v důležité roli jako konstruktér střelných zbraní a jako milovník rozvedené hraběnky Elisabeth von Wedel.\n\n"}
{"id": "349364", "url": "https://cs.wikipedia.org/wiki?curid=349364", "title": "Organizace Smlouvy o kolektivní bezpečnosti", "text": "Organizace Smlouvy o kolektivní bezpečnosti\n\nOrganizace Smlouvy o kolektivní bezpečnosti (zkráceně OSKB; \"Организация Договора о коллективной безопасности – ОДКБ\") je mezinárodní regionální organizací pro oblast obrany a bezpečnosti, která zahrnuje 7 zemí bývalého SSSR – Arménie, Bělorusko, Kazachstán, Kyrgyzstán, Rusko, Tádžikistán a (od r. 2006) Uzbekistán, který však své členství v roce 2012 suspendoval a je tak neaktivní.\n\nJe přímým následovníkem tzv. \"Taškentské smlouvy\" (o kolektivní bezpečnosti) z roku 1992, které byla 7. října 2002 v Kišiněvu dána podoba mezinárodní organizace. Ázerbájdžán a Gruzie, které také patřily mezi původní signatáře Taškentské smlouvy, neprodloužily roku 1999 své členství v tomto obranném mechanismu.\n\nOSKB má pozorovatelský status při Valném shromáždění OSN.\n\n"}
{"id": "349367", "url": "https://cs.wikipedia.org/wiki?curid=349367", "title": "Marie Imakuláta Neapolsko-Sicilská", "text": "Marie Imakuláta Neapolsko-Sicilská\n\nMarie Imakuláta (italsky Maria Immacolata Clementina di Borbone-Due Sicilie; 14. dubna 1844 Neapol, Itálie – 18. února 1899 Vídeň, Rakousko) byla princezna bourbonská a obojí Sicílie a rovněž arcivévodkyně rakousko-toskánská.\n\nMarie Imakuláta byla dcera Ferdinanda II., krále obojí Sicílie, a Marie Terezie Izabely, arcivévodkyně rakouské.\nJejí sestra Marie Annunziata se vdala za rakouského arcivévodu Karla Ludvíka.\n\nArcivévodkyně byla proslulá svou krásou, a její tvář se objevila dokonce i v „Schönheitsalbum“ císařovny Alžběty.\nZa každý ze svých deseti porodů dostala Marie Imakuláta od císaře Františka Josefa darem jeden perlový náhrdelník, takže jí císařovna Sissi posměšně nazývala „\"Lovkyně perel\"“. Mariin syn František Salvátor se roku 1890 v Bad Ischlu oženil s nejmladší dcerou císaře Františka Josefa a Alžběty, Marií Valerií.\n\nZemřela roku 1899 ve svých 54 letech v Rakousku.\n\nJejí hrob se nachází v Ferdinandově hrobce u prostřed kapucínské hrobky ve Vídni. Pět z jejích deseti potomků zemřelo v dětském věku a odpočívají rovněž ve Ferdinandově hrobce.\n\nDne 19. září 1861 se v Itálii provdala se za Karla Salvátora Toskánského, syna Leopolda II., vévody toskánského a Marie Antonie, princezny bourbonské a obojí Sicílie a měla s ním 10 dětí:\n\n"}
{"id": "349373", "url": "https://cs.wikipedia.org/wiki?curid=349373", "title": "Joseph Merrick", "text": "Joseph Merrick\n\nJoseph Carey Merrick (5. srpna 1862, Leicester – 11. dubna 1890, Londýn), někdy též nesprávně John Merrick, byl Angličan s těžkými tělesnými deformacemi, jenž vystupoval v panoptiku pod jménem Sloní muž. Pocházel z Leicesteru a abnormální vývoj u něj započal v prvních letech života. Mezi jeho projevy se řadilo zvětšení rtů, jedné paže a obou nohou, ztluštělá kůže a masivní kostní výrůstek na čele. Pád v dětském věku mu přivodil poškození kyčelního kloubu s následkem trvalého zhoršení chůze.\n\nKdyž ve třinácti letech dokončil školu, nemohl kvůli svému vzhledu nalézt zaměstnání. Doma musel snášet posměch a bití, a tak v sedmnácti utekl do chudobince. Po čtyřech letech, v roce 1884, se rozhodl, že by svého tělesného postižení mohl využít k výdělku. Kontaktoval proto kabaretního komika Sama Torra, který jej v Leicesteru a oblasti East Midlands vystavoval pod jménem Sloní muž. Koncem téhož roku odjel do Londýna, kde se ho po manažerské stránce ujal Tom Norman, provozující panoptikum v ulici Whitechapel Road. Přes ulici od něj se nacházela Londýnská nemocnice, jejíhož chirurga Fredericka Trevese Merrickovo tělesné postižení zaujalo. Domluvil s ním proto lékařské vyšetření a pořídil několik fotografií. Krátce poté úřady Normanovo panoptikum zavřely a Merrick byl poslán na turné po kontinentální Evropě.\n\nV Belgii jej jeho nový manažer okradl o celoživotní úspory a ponechal ho samotného v Bruselu. Po strastiplné cestě se mu podařilo vrátit do Londýna, kde ho díky policii našel Frederick Treves. Ten mu zařídil přijetí v Londýnské nemocnici, která mu po zbytek jeho života poskytla lůžko. Treves ho denně navštěvoval a mezi oběma muži vzniklo blízké přátelství. Merrickův případ vzbudil zájem, pozornost a soucit britské vyšší společnosti, včetně královské rodiny, což nepochybně zapříčinilo i to, že on sám ke své chorobě přistupoval s velkou důstojností, statečností a zbožností.\n\nZemřel v dubnu 1890 ve věku 27 let. Jako oficiální příčina smrti bylo uvedeno udušení, ačkoli podle Trevese, který provedl pitvu, zemřel v důsledku zlomení vazu. Domníval se, že Merrick, který byl kvůli váze své hlavy nucen spát vsedě, chtěl zkusit spát vleže jako ostatní. Přesná příčina Merrickových tělesných deformací není známá. Po většinu 20. století převládal názor, že trpěl neurofibromatózou typu 1. V roce 1986 byla předložena nová teorie, podle níž šlo o Proteův syndrom. Roku 2001 se objevila domněnka, že Merrick trpěl kombinací obou chorob. DNA testy jeho vlasů a kostí však nebyly jednoznačně průkazné.\n\nJeho životní příběh se stal námětem řady knih a dramatických ztvárnění. Řadí se mezi ně například divadelní hra \"Sloní muž\" dramatika Bernarda Pomerance z roku 1979, či celovečerní film \"Sloní muž\" režiséra Davida Lynche, který měl premiéru o rok později.\n\nNarodil se v Leicesteru, v anglickém hrabství Leicestershire, do rodiny Josepha Rockley Merricka a Marry Jane rozené Pottertonové. Otec Joseph Rockley (cca 1835–1897) byl synem tkalce Barnabase Merricka, původem z Londýna, který se do Leicesteru přestěhoval ve 20. či 30. letech 19. století, a jeho třetí manželky Sáry rozené Rockley. Pracoval jako operátor stroje v továrně na bavlnu a rovněž provozoval galanterii. Matka Marry Jane (cca 1834–1873) byla dcerou yorkshirského zemědělce a trpěla nespecifikovanou formou tělesného postižení. V mládí pracovala jako služka v Leicesteru a později jako učitelka v nedělní škole. Jejich syn Joseph Carey byl pojmenován po otci a druhé jméno mu zvolila matka po baptistickém kazateli Williamu Careym. Merrickovi měli ještě dvě děti: syna Williama Arthura (* 1866), který ve čtyřech letech zemřel na spálu, a dceru Marion Elizu (* 1867), jež se narodila s tělesným postižením a zemřela ve dvaceti čtyřech letech.\n\nBrožura („Autobiografie Josepha Careyho Merricka“), vydaná přibližně roku 1884 během jeho vystavování v panoptiku, uvádí propuknutí prvních symptomů jeho onemocnění pět let po narození v podobě „silné hrbolaté kůže (…) podobné [kůži] sloní, a to téměř i barvou“. Podle článku, zveřejněného v roce 1930 v periodiku , začaly Merrickovi 21 měsíců po narození otékat rty, utvářet se kostnatá boule na čele a uvolňovat a zdrsňovat se kůže. V průběhu růstu docházelo k výraznější asymetrii mezi levou a pravou horní končetinou a významnému zvětšení obou nohou. Merrickova rodina vysvětlovala synovy symptomy jako důsledek psychického traumatu, které jeho matka utrpěla v těhotenství, když ji v zábavním parku porazili a vystrašili sloni. Koncept tzv. „mateřského vtištění“ (emoční prožitek těhotné ženy mohl trvale ovlivnit tělesný vývoj plodu) byl v 19. století ve Spojeném království stále běžný. Samotný Merrick si tuto víru o příčině své nemoci udržel po celý život.\n\nKromě již zmíněných tělesných deformací, během dětství upadl a poranil si levý kyčelní kloub. Zranění se zanítilo a zanechalo jej permanentně chromého. Navzdory tělesnému postižení chodil do školy a těšil se vřelému vztahu se svou matkou. Ta však v květnu 1873 v jeho jedenácti letech zemřela na bronchopneunonii. Po její smrti se spolu s otcem a sestrou přestěhoval k Emmě Wood Antillové, s níž se jeho otec v prosinci 1874 oženil.\n\nŠkolu opustil ve třinácti letech, což bylo v té době běžné. Život doma pro něj byl „naprostým trápením“ a ani otec, ani nevlastní matka vůči němu neprojevovali žádnou náklonnost. Dvakrát nebo třikrát utekl z domova, ale otec jej pokaždé našel a přivedl zpět. Ve třinácti našel práci v továrně, kde vyráběl cigarety, ale po třech letech se deformace jeho pravé ruky zhoršila a on tak již neměl požadovanou zručnost. Jako nezaměstnaný se potuloval po ulicích a snažil se uniknout posměškům své nevlastní matky. Pro rodinu se stával stále větší finanční přítěží, a tak mu otec zajistil licenci podomního obchodníka, díky níž si mohl vydělat peníze podomním prodejem galanterie. Tento počin však skončil neúspěšně, jelikož Merrickovy obličejové deformace činily jeho projev stále více nesrozumitelnějším a potenciální zákazníci na jeho vzhled reagovali se zděšením. Ženy v domácnosti mu odmítaly otevřít dveře a lidé na něj již nejen zírali, ale rovněž jej ze zvědavosti pronásledovali. Podomním prodejem si tak nedokázal vydělat dostatek finančních prostředků, aby se mohl sám o sebe postarat. Když se jednoho dne v roce 1877 vrátil domů, otec jej pro tento neúspěch agresivně fyzicky napadl, a on opustil domov nadobro.\n\nPo odchodu z domova žil v ulicích Leicesteru jako bezdomovec. Když se o tom doslechl jeho strýc, holič Charles Merrick, vyhledal ho a nabídl mu ubytování ve svém domě. Po následující dva roky zkoušel podomně prodávat v okolí Leicesteru, ale jeho snahy vydělat si na živobytí se, v porovnání s posledním pokusem, setkaly jen s nepatrným úspěchem. Jeho vzhled nakonec přitáhl negativní pozornost veřejnosti, a tak mu komisaři z Hackney Carriages odebrali licenci. Jelikož Merrickův strýc musel zaopatřil vlastní děti, nemohl již nadále podporovat svého synovce, a tak se v prosinci 1879, tehdy již sedmnáctiletý Merrick, uchýlil do místního chudobince Leicester Union Workhouse.\n\nTam se stal jedním z 928 ubytovaných. Lidé v chudobinci byli rozděleni podle věku a pohlaví, kvůli čemuž Merricka umístili mezi ostatní muže ve věku od 16 do 60 let. Dne 22. března 1880, pouhé tři měsíce po příchodu, z chudobince odešel a strávil dva dny hledáním práce. Jelikož však nebyl o nic úspěšnější než dříve, vrátil se zpět. Tentokrát v chudobinci setrval po čtyři roky. Kolem roku 1882 podstoupil operaci obličeje, protože protruze z jeho úst již činila 20–23 centimetrů, což mu výrazně bránilo v řeči a ztěžovalo přijímání potravy. Zákrok podstoupil v Leicesterské královské nemocnici a velká část tkáně při něm byla odstraněna.\n\nMerrick usoudil, že jediným způsobem, jak opustit chudobinec, je vystupoval jako rarita či kuriozita v panoptiku. Znal místního kabaretního komika Sama Torra, jemuž za tím účelem napsal dopis. Torr ho poté navštívil v chudobinci a rozhodl se, že by jeho vystavováním mohli vydělat peníze, avšak kvůli zachování originality by muselo jít o putovní vystavování. Zařídil mu skupinu manažerů, kterými byli majitel kabaretu J. Ellis, cestující showman George Hitchcock a majitel zábavního parku Sam Roper. Merrick opustil chudobinec 3. srpna 1884 a začal svou novou kariéru.\nMerrickovi vymysleli přezdívku \"Sloní muž\" a inzerovali ho jako „napůl člověka a napůl slona“. Z počátku jej předváděli v oblasti East Midlands, včetně Leicesteru a Nottinghamu. George Hitchcock poté kontaktoval svého známého, Toma Normana, provozujícího panoptika v londýnském East Endu. Aniž by se s Merrickem předtím setkal, souhlasil Norman s převzetím organizace jeho vystoupení, a v listopadu 1884 Hitchcock s Merrickem odcestovali do Londýna.\n\nKdyž Norman Merricka poprvé spatřil, byl zděšen rozsahem jeho tělesných deformací a měl obavu, že by jeho vzhled mohl být až příliš hrůzný. Přesto ho začal vystavoval v zadní části prázdného obchodu v ulici Whitechapel Road v East Endu. Merrick měl k dispozici železnou postel se závěsem, který mu umožňoval aspoň nějaké soukromí. Jednoho rána jej Norman pozoroval a zjistil, že spí vsedě s pokrčenýma nohama a hlavou opřenou o kolena. Jeho velká hlava byla totiž příliš těžká, aby mu umožnila spát vleže, čímž by, jak sám uváděl, „riskoval, že se vzbudí se zlomeným krkem“. Norman vyzdobil obchod plakáty vytvořenými Hitchcockem, které znázorňovaly napůl člověka a napůl slona. Byla rovněž vytvořena brožura s názvem („Autobiografie Josepha Careyho Merricka“), popisující Merrickův život. Tato biografie, ať již psaná Merrickem či nikoliv, poskytla celkově přesné informace o jeho životě. Obsahovala sice nepřesné datum narození, avšak Merrick byl po celý svůj život ohledně této informace nekonkrétní.\n\nVystavování Sloního muže bylo poměrně úspěšné, přičemž peníze vydělával především prodej biografických brožur. Merrick si část výdělku dával stranou, doufaje, že jednoho dne bude mít dost peněz, aby si pořídil vlastní dům. Obchod v ulici Whitechapel Road se nacházel naproti Londýnské nemocnici, díky čemuž ho navštěvovali jak studenti medicíny, tak lékaři, kteří chtěli spatřit Merricka. Patřil mezi ně i mladý chirurg Reginald Tuckett. Ten byl, podobně jako jeho kolegové, zaujat tělesnými deformacemi Sloního muže, a pověděl o nich svému nadřízenému kolegovi Fredericku Trevesovi.\nTreves se s Merrickem poprvé setkal v listopadu 1884 během soukromého vystoupení, které proběhlo předtím, než Norman ten den otevřel obchod pro veřejnost. O necelých čtyřicet let později ve své knize z roku 1923 napsal, že Merrick byl „nejodpornější exemplář lidstva, který jsem kdy viděl (…) nikdy jsem se do té doby nesetkal s tak zvrácenou verzí člověka, jako byl tento jedinec“. Setkání trvalo asi čtvrt hodiny a Treves se po něm vrátil do práce. Později téhož dne poslal do obchodu Tucketta, aby zjistil, zda by Merrick souhlasil s lékařským vyšetřením v nemocnici. Jak Merrick, tak Norman souhlasili. Aby se i na tak krátkou vzdálenost byl schopen přemístit bez zbytečné pozornosti, měl na sobě kostým sestávající z velkého černého pláště a hnědé čepice s kápí přes obličej, a přijel v drožce najaté Trevesem.\nV nemocnici jej vyšetřil a zpozoroval, že Merrick je „plachý, zmatený a zjevně vystrašený“, přičemž v této fázi jej pokládal za imbecila. Při podrobné prohlídce Treves zjistil, že obvod jeho hlavy činí 91 centimetrů, obvod zápěstí 30 centimetrů a obvod jednoho z prstů 13 centimetrů. Poznamenal, že jeho kůže je pokryta papilomy, z nichž největší je zdrojem zápachu. Podkožní tkáň jevila známky prořídnutí, což mělo za následek ochablou kůži, která v některých oblastech odstávala od těla. Přítomny byly deformace kostí pravé horní končetiny, obou dolních končetin a především lebky. I přes korektivní operaci úst, kterou Merrick podstoupil v roce 1882, byla jeho řeč stěží srozumitelná. Jeho levá horní končetina nebyla deformovaná, stejně tak byl normální jeho penis a šourek. Kromě Merrickových tělesných deformací a chromé kyčle, došel Treves k závěru, že je v dobrém zdravotním stavu. Podle Normana podstoupil Merrick lékařské vyšetření dvakrát nebo třikrát a při jednom z nich dostal Trevesovu navštívenku. Během jedné z návštěv Treves pořídil fotografie, jejichž kopie předané Merickovi později doplnily již zmíněnou biografickou brožuru. Dne 2. prosince 1884 představil Treves Merricka na schůzi Londýnské patologické společnosti v Bloomsbury. Merrick nakonec Normanovi sdělil, že již do budoucna nechce podstupovat lékařská vyšetření v nemocnici. Podle Normana mu řekl, že byl „vysvlečen do naha a cítil se jako zvíře na dobytčím trhu“.\n\nV tomto období viktoriánská Anglie změnila přístup vůči panoptikům, v jednom z nichž byl také vystavován Sloní muž. Vystoupení, jako to Normanovo, byla příčinou veřejného znepokojení nejen s ohledem na slušnost, ale též kvůli rušení klidu přihlížejícími davy. Nedlouho po Merrickově posledním lékařském vyšetření Frederickem Trevesem byl Normanův obchod na Whitechapel Road uzavřen policií a Merrickovi manažeři z Leicesteru jej Normanovi odejmuli. V roce 1885 se Merrick vydal na putovní zábavní vystoupení se Samem Roperem. Během něj se spřátelil se dvěma dalšími vystupujícími, „Roperovými trpaslíky“ (Bertramem Dooleym a Harry Bramleym), kteří Merricka čas od času bránili před obtěžováním veřejností.\n\nOpadnutí zájmu veřejnosti o panoptika a podobná vystoupení pokračovalo a policie a magistráty se důkladně angažovaly v jejich potírání. Merrick, coby Sloní muž, byl pro diváky i nadále děsivou podívanou a Roper začal být nervózní kvůli tomu, jak velkou negativní pozornost místních úřadů dokázal přitáhnout. Merrickova skupina manažerů se proto rozhodla jej vyslat na turné po kontinentální Evropě s nadějí, že tamní úřady budou více shovívavé. Jeho vedení se ujal neznámý muž (možným jménem Ferrari). Na kontinentu však Sloní muž nebyl o moc úspěšnější než ve Spojeném království, a úřady proti jeho vystupování postupovaly obdobně. V Bruselu Merricka opustil jeho nový manažer, který mu navíc ukradl 50 liber úspor (v přepočtu na ceny roku 2013 celkem 4000 liber). Opuštěný Merrick se dostal vlakem do přístavního města Ostende, kde se neúspěšně pokusil nalodit na převozní loď do Doveru. Následně cestoval do Antverp, kde se mu podařilo nastoupit na loď plující do města Harwich v hrabství Essex. Odtud cestoval vlakem do Londýna, kam dorazil 24. června 1886 na nádraží Liverpool Street Station.\nMerrick se tak v bezpečí dostal zpět do své vlasti, ale neměl kam jít. V londýnském chudobinci nesměl zůstat déle než jednu noc a přijmout ho mohl pouze 158 kilometrů vzdálený chudobinec v Leicesteru, kde byl stálým rezidentem. Pokusil se požádat o pomoc cizí lidi, ale jeho řeč byla nesrozumitelná a zjev odpudivý. Upoutal pozornost zvědavého davu, který jej začal pronásledovat. Pomohl mu až policista, jenž ho odvedl do prázdné místnosti. Tam se vyčerpaný Merrick schoulil do rohu. Neschopen vyjádřit se tak, aby mu bylo rozuměno, byla jeho jedinou identifikací navštívenka Fredericka Trevese. Policie Trevese kontaktovala a ten obratem na nádraží dorazil. Merricka následně drožkou odvezl do Londýnské nemocnice, kde byl přijat s bronchitidou. Personál jej pak umyl, nakrmil a uložil do postele v malé místnosti na izolačním oddělení v podkroví nemocnice.\n\nPo Merrickově přijetí do nemocnice měl Treves více času na provedení podrobnějšího vyšetření. Zjistil, že jeho zdravotní stav se za poslední dva roky zhoršil, a pozoroval znatelnou změnu v omezeních daných tělesnými deformacemi. Domníval se, že trpěl srdečními problémy a zbývá mu jen několik let života. Po pěti měsících strávených v nemocniční péči se Merrickův celkový zdravotní stav zlepšil. Ačkoliv některé zdravotní sestry byly zpočátku rozrušené jeho vzhledem, nakonec tento pocit překonaly a ochotně se o něho staraly. Problém s nepříjemným zápachem se podařilo odstranit častou koupelí a Treves postupně začal rozumět jeho řeči. Zároveň došlo k pořízení sady nových fotografií pacienta. Nedořešena však stále byla otázka dlouhodobé péče. Předseda nemocničního výboru Francis Carr Gomm sice Trevese podpořil v jeho rozhodnutí přijmout Merricka, avšak v listopadu 1886 bylo třeba vytvořit nový dlouhodobý plán. Londýnská nemocnice nevlastnila odpovídající vybavení ani neměla kvalifikovaný personál pro zajištění péče o nevyléčitelně nemocné.\n\nCarr Gomm kontaktoval instituce a nemocnice uzpůsobené k péči o chronické pacienty, ale ani jedna nechtěla Merricka přijmout. Následně napsal článek do deníku \"The Times\", který byl otištěn 4. prosince, v němž popsal jeho případ a požádal čtenáře o radu. Reakce veřejnosti (v podobě dopisů i finančních darů) byla mimořádná a situaci zaznamenal i lékařský časopis \"British Medical Journal\". Díky finanční podpoře od řady dárců se Carru Gommovi podařilo přesvědčit výbor o ponechání Merricka v nemocnici, a ten následně rozhodl, že mu bude umožněno v nemocnici setrvat po zbytek života. Z podkroví se přestěhoval do přízemního pokoje, který sousedil s malým dvorkem. Místnosti byly uzpůsobeny a zařízeny tak, aby Merrickovi vyhovovaly (mimo jiné speciálně konstruovanou postelí) a na základě Trevesových instrukcí v nich nebylo žádné zrcadlo.\n\nV novém domově v Londýnské nemocnici se Merrick rychle zabydlel. Treves jej denně navštěvoval a každou neděli s ním trávil několik hodin. Když se Merrickovi konečně podařilo nalézt někoho, kdo rozuměl jeho řeči, byl nadšen dlouhými konverzacemi, které mohl se svým lékařem vést. Mezi oběma muži vzniklo přátelské pouto, ačkoli i tak se Merrick Trevesovi nikdy zcela nesvěřil. Nebyl například ochoten hovořit o období, kdy vystupoval v panoptiku, i když vyjádřil vděk svým bývalým manažerům. Trevesovi netrvalo dlouho, aby si – navzdory svému počátečnímu dojmu – uvědomil, že Merrick není mentálně retardovaný.\nTreves v Merrickovi rozpoznal velmi citlivého člověka, který snadno projevuje své emoce. Někdy se nudil, cítil se osamělý a projevoval známky deprese. Po celý svůj dospělý život byl segregován od žen, nejprve v chudobinci a potom v panoptiku. Jediné ženy, s nimiž se setkal, byly buď znechucené nebo vyděšené jeho vzhledem. Jeho názor na ženy tak vycházel pouze ze vzpomínek na matku a z knih. Treves došel k přesvědčení, že by se Merrick rád seznámil s ženou, což by mu mohlo dodat pocit normálnosti. Domluvil proto setkání se svou známou, „mladou a pěknou vdovou“, Leilou Maturinovou. Ta souhlasila a po krátkém varování týkajícím se jeho vzhledu, vešla do místnosti. Setkání netrvalo dlouho a Merrick byl rychle přemožen emocemi. Později Trevesovi prozradil, že Maturinová byla první žena, která se na něj kdy usmála a podala mu ruku. S Merrickem zůstala nadále v kontaktu a ručně psaný dopis, jenž jí poslal, obsahující poděkování za dárek v podobě knihy a páru tetřevů, je jediným dochovaným dopisem, který napsal. Tato zkušenost setkání s ženou, byť krátká, v něm vyvolala nový pocit sebedůvěry. Během svého pobytu v nemocnici se setkal i s dalšími ženami, a všemi se zdál být unešen. Treves věřil, že Merrickovou naději by bylo jít žít do ústavu pro nevidomé, kde by se mohl seznámit s ženou, která by nemohla spatřit jeho tělesné deformace.\nMerrick se chtěl dozvědět více o „reálném světě“, a vyptával se proto Trevese na řadu témat. Jednoho dne vyjádřil přání spatřit vnitřek skutečného domova, a Treves se zavázal, že jej vezme na návštěvu do svého domu v ulici Wimpole Street, kde ho zároveň představí své manželce. V nemocnici během dne četl knihy a stavěl modely z papírového kartonu. Přijímal též návštěvy ze strany Trevese a jeho kolegů chirurgů. Každý večer po setmění vycházel na přilehlý dvorek, kde se procházel.\n\nV důsledku již zmíněného dopisu Carra Gomma do deníku \"The Times\" se jeho případ dostal do povědomí vyšší londýnské společnosti. Jednou z osob, která se o něj velmi zajímala, byla herečka Madge Kendalová. Přestože se s ním patrně nikdy osobně nesetkala, aktivně se angažovala v získání finančních prostředků a sympatií veřejnosti v Merrickův prospěch. Posílala mu svoje fotografie a najala pletače proutěných košů, aby za ním docházel a učil jej tomuto řemeslu. Merricka navštěvovali pánové a dámy z vyšší společnosti a nosili mu dárky v podobě fotografií a knih. On se jim odvděčoval dopisy a ručně vyráběnými dárky, jako třeba papírovými modely či proutěnými košíky. Tyto návštěvy si užíval a postupně se stal natolik sebevědomý, že konverzoval s lidmi, kteří procházeli kolem jeho oken. Občas jej navštěvoval mladík Charles Taylor, syn inženýra, který pro Merricka upravil jeho nemocniční pokoj, aby mu hrál na housle. Někdy byl Merrick natolik odvážný, že opustil svůj pokoj a šel se procházet po nemocnici. Když jej sestry zpozorovaly, vždy jej odvedly zpět, aby náhodou nepolekal ostatní pacienty.\n\nDne 21. května 1887 byly v nemocnici za přítomnosti prince a princezny z Walesu slavnostně otevřeny dvě nové budovy. Princezna Alexandra se následně přála setkat se s Merrickem, a tak královský pár navštívil jeho pokoj, kde se jim Merrick představil. Princezna mu potřásla rukou a krátce s ním poseděla, což v něm zanechalo pocit nadšení. Věnovala mu svoji podepsanou fotografii, kterou považoval za svůj nejcennější předmět, a každé Vánoce mu posílala přání.\n\nAlespoň jednou se Merrickovi podařilo splnit si dávný sen – návštěvu divadla. Treves mu s pomocí Madge Kendalové zařídil návštěvu vánoční pantomimy v královském divadle Drury Lane v Covent Garden. Společně s Trevesem a několika zdravotními sestrami měli k dispozici soukromé lóže baronky Burdett-Couttsové. Podle Trevese byl Merrick uchvácen, naplněn úžasem a představení jej zanechalo oněmělého. Po několik následujících týdnů o něm vyprávěl a znovu prožíval jeho příběh, jako by byl skutečný.\n\nCelkem třikrát Merrick opustil nemocnici a Londýn, aby na několik týdnů odjel na venkov. Složitá jednání vedená před odjezdem vlaku do hrabství Northamptonshire, mu umožnila diskrétní nástup do vagónu, jenž měl celý k dispozici. Pobyty trávil na panství Fawsley Hall, které vlastnila lady Louise Knightley. Tam žil v lovecké chatě a dny trávil procházkami v lesích a sbíráním divoce rostoucích květin. Spřátelil se s místním mladým zemědělcem, který později Merricka popsal jako zajímavého a vzdělaného muže. Treves tento výlet nazval „jedinou vrcholnou dovolenou jeho [Merrickova] života“, byť ve skutečnosti proběhly takové cesty tři.\n\nMerrickův zdravotní stav se během čtyř let jeho pobytu v Londýnské nemocnici postupně zhoršoval. Potřeboval velké množství péče ze strany zdravotnického personálu a většinu volného času trávil v posteli či křesle se stále menším množstvím energie. Jeho obličejové deformace se průběžně prohlubovaly a patrné bylo zvětšování celé hlavy. Zemřel 11. dubna 1890 ve věku 27 let. Jeho tělo, ležící v posteli, nalezl ve tři hodiny odpoledne jeden z Trevesových kolegů. Formálně jej identifikoval jeho strýc Charles Merrick. Vyšetřování příčiny smrti měl na starosti soudní lékař Wynne Edwin Baxter.\nMerrickova smrt byla označena za nehodu a jako příčina smrti uvedeno udušení, způsobené váhou jeho hlavy poté, co si lehl na postel. Treves, který provedl pitvu, poznamenal, že Merrick zemřel na následky zlomení vazu. Jelikož věděl, že vždy spal kvůli váze své hlavy vsedě, došel Treves k závěru, že Merrick patrně „provedl experiment“ a chtěl zkusit spát vleže, jako ostatní lidé.\n\nPři pitvě Treves udělal sádrové odlitky jeho hlavy a končetin. Odebral též vzorky kůže, které byly později zničeny během německých náletů za druhé světové války, a na stojan upevnil jeho kostru, která se stala součástí patologické sbírky Londýnské královské nemocnice. Přestože kostra nebyla nikdy veřejně vystavena, existuje v téže nemocnici malé muzeum věnované jeho životu, představující některé Merrickovy osobní věci (např. papírový model mohučské katedrály).\n\nJiž od dob Merrickova vystupování v panoptiku na Whitechapel Road bylo jeho tělesné postižení zdrojem zvědavosti lékařů. Jeho přítomnost na zasedání Londýnské patologické společnosti v roce 1884 vzbudila zájem přítomných lékařů, nevedla však k odpovědím nebo pozornosti, v něž Treves doufal. Případ byl pouze stručně zmíněn v lékařském časopise \"British Medical Journal\", zatímco časopis \"Lancet\" se jím zcela odmítl zabývat. O čtyři měsíce později, v roce 1885, přednesl Treves případ na zasedání patologické společnosti podruhé. Tou dobou již byl obchod Toma Normana na Whitechapel Road uzavřen a Merrick pryč. Bez něj si Treves musel vystačit s jeho fotografiemi, které pořídil během lékařského vyšetření. Jedním z přítomných lékařů byl dermatolog a autorita v oblasti kožních chorob Henry Radcliffe Crocker. Po vyslechnutí Trevesova popisu Merricka a zhlédnutí fotografií předpokládal, že by stav pacienta mohl být způsoben kombinací vzácné kožní afekce cutis laxa, charakterizované visícími závěsy kůže po ztrátě elasticity, novotvorbou podkožního vaziva (pachydermatokélou) a neznámé deformity kostí, způsobené změnami v nervové soustavě. O Merrickově případu napsal Crocker ve své učebnici z roku 1888.\n\nRoku 1909 publikoval dermatolog Frederick Parkes Weber článek o von Recklinghausenově chorobě (dnes známé pod názvem neurofibromatóza typu 1) v časopise \"British Journal of Dermatology\", a Merrickův stav v něm uvedl jako příklad onemocnění. Symptomy tohoto dědičného onemocnění zahrnují tumory nervové tkáně a kostí, a malé bradavičnaté výrůstky na kůži. Charakteristický symptom – přítomnost světle hnědé pigmentace kůže, známé jako skvrny café-au-lait, však na Merrickově těle nebyly nikdy pozorovány. Neurofibromatóza typu 1 byla po většinu 20. století přijímanou diagnózou jeho stavu, přičemž další návrhy zahrnovaly Maffucciho syndrom a polyostotickou fibrózní dysplazii (Albrightův syndrom).\n\nV roce 1986 předložili Michael Cohen a J. A. R. Tibbles teorii v článku v časopise \"British Medical Journal\", podle níž Merrick trpěl Proteovým syndromem, vzácnou kongenitální poruchou, kterou Cohen identifikoval o sedm let dříve. Odkazovali přitom na absenci skvrn café-au-lait a nepřítomnost histologického důkazu, že trpěl neurofibromatózou typu 1. Na rozdíl od neurofibromatózy, nepostihuje Proteův syndrom nervovou tkáň. Podle Cohena a Tibblese vykazoval Merrick následující příznaky Proteova syndromu: makrocefálii, hyperostózu lebky, hypertrofii dlouhých kostí, ztluštěnou kůži a podkoží, zejména na rukách a nohách, včetně hyperplazie chodidel, lipomy a byla také zjištěna nespecifikovaná hmota podkožní tkáně.\n\nV červnu 2001 britský biolog Paul Spiring spekuloval v dopise časopisu \"Biologist\", že Merrick mohl ve skutečnosti trpět kombinací neurofibromatózy typu 1 a Proteova syndromu. Možnost, že Merrick měl současně obě nemoci, vytvořila základ pro dokumentární film („Prokletí Sloního muže“) z roku 2003, natočený televizní stanicí Discovery Health Channel. Genealogický výzkum z roku 2002 prováděný v průběhu televizního dokumentu vedl britskou BBC k výzvě, která měla vypátrat potomky matčiny linie Merrickovy rodiny. V reakci na tuto výzvu se podařilo objevit leicesterskou obyvatelku Pat Selbyovou, pravnučku Merrickova strýce George Pottertona. Výzkumný tým odebral této vzdálené příbuzné vzorky DNA v rámci neúspěšného pokusu o diagnózu Merrickova stavu. V roce 2003 tvůrci dokumentu nechali provést další diagnostické testy za použití DNA získané z Merrickových vlasů a kostí. Jejich výsledky však byly neprůkazné a přesná příčina Merrickova zdravotního stavu tak zůstává neznámá.\n\nFrederick Treves v roce 1923 vydal knihu s názvem , v níž detailně popsal vše, co věděl o Merrickově životě a taky podrobnosti jejich vzájemném vztahu. Publikace je zdrojem většiny informací, které jsou o Merrickovi známy, avšak obsahuje řadu nepřesností. Merrick se Trevesovi nikdy zcela nesvěřil o svém dětství, a tak je tato část jeho života v knize spíše útržkovitá. Záhadnější chybou je Merrickovo křestní jméno. Treves, ať již ve svých odborných článcích, tak v knize, používá jméno John. Není však jasné proč. Merrick se totiž podepisoval jako Joseph, což je patrné třeba z dochovaného dopisu. V rukopisu své knihy Treves začal příběh jménem Joseph, ale posléze jej přeškrtl a nahradil jménem John. Ať již byl důvod jakýkoli, tato chyba přetrvávala po většinu 20. století a dělali ji i pozdější životopisci vycházející z Trevesovy knihy.\n\nTreves popsal Toma Normana, majitele panoptika vystavujícího Merricka, jako krutého opilce, který jej bezohledně vykořisťoval. Ten toto obviněn popřel v dopise deníku \"World's Fair\" i později ve svých pamětech, a uvedl, že lidem působícím ve svém panoptiku pouze nabídl možnost vydělat si na živobytí. Nadto dodal, že v Londýnské nemocnici byl Merrick rovněž vystavován, pouze bez kontroly jak a kdy se na něj ostatní dívají. Podle Nadji Durbachové, autorky knihy , nabízí Normanův postoj pohled do funkce viktoriánských panoptik, coby prostředku obživy pro chudé lidi s tělesnými deformacemi, stejně jako na postoj lékařů té doby. Durbachová zároveň varuje, že jak Trevesovy, tak Normanovy paměti, musí být brány jako „narativní (vyprávěcí) rekonstrukce (…) odrážející osobní a profesní předsudky, které jsou zaměřené na požadavky a očekávání velmi různých cílových skupin“.\n\nRoku 1971 publikoval antropolog Ashley Montagu knihu , zabývající se Merrickovou povahou, přičemž vycházel z Trevesovy výše zmíněné publikace. Trevesův popis doplnil řadou dalších, včetně dopisu Carra Gomma do deníku \"The Times\" či zprávou o příčině Merrickovy smrti. Poukázal na několik existujících rozporů a v některých případech zpochybnil Trevesovu verzi událostí. Treves například tvrdil, že Merrick nevěděl, jak vypadala jeho matka, zatímco Carr Gomm uvedl, že Merrick sebou nosil její obrázek. Montagu zároveň kritizoval Trevesův předpoklad, že Merrickova matka byla „neschopná a nelidská“. Nicméně i Montagu se sám dopustil několika chyb; mimo jiné používal jméno John, namísto Joseph.\n\nV roce 1980 vydali Michael Howell a Peter Ford knihu , jež byla výsledkem jejich podrobného bádání v archivech. Podařilo se jim zjistit řadu nových informací o Merrickovi – kromě potvrzení toho, že jeho jméno bylo Joseph a nikoliv John, dokázali jeho životní příběh popsat detailněji. V knize vyvrátili některé Trevesovy závěry a dokázali, že Merricka jeho matka neopustila, a že se svobodně rozhodl vystupovat v panoptiku, aby si vydělal na živobytí.\n\nMerrickův životní příběh se stal námětem několika dramatických ztvárnění (divadelních a filmových), které vycházely z Trevesova a Montagova popisu událostí. V roce 1979 měla premiéru divadelní hra \"Sloní muž\" amerického dramatika Bernarda Pomerance, která byla téhož roku oceněna cenou Tony v kategorii Nejlepší divadelní hra. Hlavní postavu Josepha Merricka v ní ztvárnil nejprve Philip Anglim, později David Bowie. Následujícího roku měl premiéru americký celovečerní film \"Sloní muž\" režiséra Davida Lynche, který si vysloužil řadu filmových nominací a prestižních ocenění (mimo jiné osm nominací na Oscara, čtyři nominace na Zlaté glóby nebo tři ceny BAFTA). Merricka v něm ztvárnil John Hurt, zatímco Fredericka Trevese hrál Anthony Hopkins. V roce 1982 vysílala americká televize ABC adaptaci Pomerancovy divadelní hry, v hlavní roli s Philipem Anglim. V České republice měla roku 2002 ve Státní opeře Praha světovou premiéru opera \"Joseph Merrick zvaný Sloní muž\" francouzského skladatele Laurenta Petitgirarda. O čtyři roky později realizovalo inscenaci divadelní hry o jeho životním příběhu brněnské HaDivadlo pod názvem \"Život a dobrodružství Josepha C. Merricka – Sloního muže\".\n\n\n"}
{"id": "349380", "url": "https://cs.wikipedia.org/wiki?curid=349380", "title": "2S19 Msta", "text": "2S19 Msta\n\n2S19 Msta je sovětská, resp. ruská samohybná kanónová houfnice, postavená na podvozku tanku T-80. Stroj byl vyvinut v 80. letech 20. století a do výzbroje zaveden v roce 1989.\n\nSamohybná houfnice je vybavena automatickým systémem na ukládání a skladování munice a dalšími pomocnými systémy. V otočné věži je instalována houfnice 2A65 ráže 152 mm. Stroj je opatřen protiletadlovým kulometem NSVT ráže 12,7 mm, který je na dálku řízený velitelem vozu. Dále jsou jeho součástí zadýmovací granáty.\n\n"}
{"id": "349382", "url": "https://cs.wikipedia.org/wiki?curid=349382", "title": "Moi dix Mois", "text": "Moi dix Mois\n\nMoi dix Mois (モワディスモワ [Mowadisumowa]) je japonský hudební projekt, který založil hudebník a módní návrhář Mana, frontman zaniklé skupiny Malice Mizer. Hudebně je řazen převážně do gothic metalu a symphonic metalu a je součástí japonského hudebního a módního stylu Visual kei.\n\nPíše se 19. březen 2002, přibližně 3 měsíce potom, co Malice Mizer oznámili, že pozastavili svou činnost a v tom Mana náhle přichází se svým sólo projektem - Moi dix Mois. První singl \"Dialogue Symphonie\" pak vyšel 19. října téhož roku.\nPrvní koncerty mimo rodné Japonsko, odehráli Moi dix Mois, v březnu 2005 v německém Mnichově a poté v hlavním městě Francie, Paříži. Tyto koncerty byly součástí jejich \"Invite to Immorality Tour\". Poté, co tour skončila finální show - 24. května 2005 v Tokiu, oznámil Juka svůj odchod ze skupiny.\n\nNová etapa života začíná pro skupinu 1. března 2006 s vydáním jejich alba Beyond the Gate a přijetím nového zpěváka jménem Seth. Před vydáním alba, předvídal Mana, že to bude pro skupinu začátek nové cesty, nejspíše směrem k elektronické hudbě. Potom, co bylo album vydáno, byl oficiálně oznámen odchod Tohru a Kazuno a přijetí Setha.\nV červnu 2006 se Moi dix Mois objevili na Wave-Gotik-Treffen v německém Lipsku. Poté se vrátili zpátky do Japonska.\n\nSlibně vypadající koncert v pěti městech USA oznámený na červenec 2006, byl nakonec zrušen kvůli „rozdílu v názorech“ s organizátorem této tour. Nicméně Mana se v USA i přesto ukázal a to 1. července 2006 na Anime Expo v kalifornském Anaheim, kde prohlásil, že Moi dix Mois plánují Americkou tour „během tohoto roku.\" Nicméně, nikdy se tak nestalo.\n\n28. března 2007, vydali své v pořadí čtvrté album Dixanadu, a též první album v současném složení skupiny.\n\n27. prosince 2008 se Moi dix Mois účastnili \"Dis Inferno Vol.VI ~Last Year Party~\", kde se objevil i \"Közi\", kytarista z původních Malice Mizer.\n\nDále Moi dix Mois vystoupili též na Anime Expo 2009, největším anime festivalu v Severní Americe. 2. července pak byli i v Los Angeles Convention Center. A v červenci téhož roku, zakoncertovali s Közim v tour zvané \"Deep Sanctuary\", která proběhla 17.7. v Osace a pak 19.7. v Tokiu.\n\n24. října na \"V-Rock Festival 09\", uvedli Moi dix Mois dva nové songy - \"Dead Scape\" a \"The Sect\" a ještě novou verzi písně \"The Prophet\".\n\nV červenci 2010 měli další tour s Közim pod názvem \"Deep Sanctuary II\". Tentokrát se tam objevil jako zvláštní host i bývalý baskytarista z Malice Mizer, \"Yu~ki\" a to 17. července v Asaka Blitz. Tohle bylo také poprvé, co se po 9 letech sešli na jevišti společně 3 členové z původních Malice Mizer.\n\nPáté album Moi dix Mois s názvem \"D+Sect\", bylo vydáno 15. prosince 2010.\n\nKe 27. srpnu 2011, oznámil Mana, že Moi dix Mois ke svému 10.výročí vydají kompilaci starých skladeb, které budou znovu nahrány. Skladby budou pocházet z první dvou alb až po současné hity. Pokud fanoušci chtějí mohou si napsat o skladbu, kterou by na kompilaci chtěli na blog Many.\nMoi dix Mois, které ve francouzštině znamená \"Mých deset měsíců\", má pro Manu speciální význam. Moi má představovat jeho debut jako sólového umělce; Dix je 10 přičemž jednička má symbolizovat počátek něčeho a nula zase něco jako \"věčnost\".\nJinak \"Dix mois\" znamená, jak již bylo řečeno, 10 měsíců, tedy dobu za kterou se vyvine plod v břiše matky (Japonci používají lunární měsíce, jenž jsou kratší než naše).\n\n\n\n\n\n\n\"Juka\" a \"Kazuno\" patřili mezi původní členy Moi dix Mois. Tohru ve skupině zprvu pracoval pouze jako výpomocný bubeník. Oficiálně se ke skupině přidal až v květnu 2004 při vydání \"Shadows Temple\". Kytarista \"K\" byl veřejnosti představen během prosincového koncertu \"Dis Inferno III\" v roce 2004. Na konci \"Invite to Immorality Tour\" v květnu 2005, oznámil \"Juka\" svůj odchod. Současně byl oznámen i odchod \"Kazuno\" a \"Tohru\" s vydáním \"Beyond of the Gate\". Ve stejnou dobu byl přijat i nový zpěvák \"Seth\". \"Sugiya\" a \"Hayato\" vystupovali jako výpomoc při koncertech až do vydání \"Lamentful Miss\", kde byli poprvé označeni za oficiální členy.\n\n\n"}
{"id": "349383", "url": "https://cs.wikipedia.org/wiki?curid=349383", "title": "2S5 Hyacint", "text": "2S5 Hyacint\n\n2S5 Hyacint je sovětský, resp. ruský samohybný kanón, jehož počátky spadají do konce 60. let 20. století. Sériová výroba stroje začala v roce 1976.\n\nStroj je osazen kanónem 2A37 ráže 152 mm, manipulace s náboji obstarává karuselový podavač. Samohybné dělo je vybaveno mechanickým zaměřovačem D725-46 s dělostřeleckým panoramatem PG-1 M a optickým zaměřovačem OP4M-91 A. Přechod z pochodové pozice do bojové trvá 3 minuty.\n\n\n"}
{"id": "349385", "url": "https://cs.wikipedia.org/wiki?curid=349385", "title": "Ingå", "text": "Ingå\n\nCentrum obce je ve stejnojmenné vesnici na pobřeží. Dalšími většími vesnicemi jsou , (), (), a (). Přes území obce teče několik říček. Za zmínku stojí , která ústí do moře v centru, a , která se do moře vlévá na východě obce. Největšími jezery jsou Marsjön a Bruksträsket v západní části obce. Mořské pobřeží je velmi členité se spoustou ostrovů, ostrůvků, zálivů a průlivů. Největšími ostrovy jsou a , na kterých leží vesnice . Ve vesnici funguje přívoz. Na ostrovech je asi 2000 chat a na 300 obyvatel zde žije trvale. Na některé ostrovy byli vysazeni mufloni.\n\nIngå leží na severním okraji mírného podnebného pásu. V Ingå rostou především smrky, ale bohatě jsou zastoupeny i listnáče (břízy, dub letní, javor mléč, osika, jírovec maďal) a borovice. Rostou zde i ovocné stromy jako jabloň nebo i hrušeň, švestka, případně i třešeň. Na zdejších zahradách je možno pěstovat i choulostivější rostliny jako buk lesní, azalky nebo javor dlanitolistý, které severněji ve Finsku pěstovat již snadno nelze.\n"}
{"id": "349387", "url": "https://cs.wikipedia.org/wiki?curid=349387", "title": "Inga", "text": "Inga\n\nInga (\"Inga\") je rod rostlin z čeledi bobovité. Jsou to stromy a keře vyskytující se v počtu asi 300 druhů v tropické Americe. Jsou to keře a stromy bez trnů. Na rozdíl od převážné většiny dřevin z bývalé čeledi citlivkovité mají jednoduše zpeřené listy. Vřeteno listu je často křídlaté a bývají na něm charakteristické miskovité žlázky. V květech bývají dlouhé a často nápadné tyčinky. Plody mnohých druhů obsahují jedlou sladkou dužninu, pro kterou je pěstována zejména \"Inga edulis\". Některé druhy jsou v tropech pěstovány jako okrasné dřeviny, mají význam v místní medicíně ap.\n\nIngy jsou beztrnné keře a stromy s jednoduše lichozpeřenými listy. Listy jsou složeny z 1 až mnoha párů vstřícných lístků. Hlavní osa listu je často křídlatá, mezi každým párem lístků je nápadná pohárkovitá žlázka (extraflorální nektárium). Palisty jsou obvykle malé a opadavé. Květenství jsou vrcholová nebo úžlabní, nejrůznějších typů – svazečky, hrozny, klasy, laty, vrcholíky, hlávky nebo okolíky. Květy jsou bělavé, žlutavé až žlutozelené, přisedlé nebo stopkaté. Kalich je trubkovitý, kuželovitý nebo zvonkovitý, nejčastěji s 5 zuby, řidčeji téměř dvoupyský nebo krátce laločnatý. Koruna je válcovitá, kuželovitá nebo nálevkovitá, obvykle s 5 laloky a chlupatá. Tyčinky jsou dlouhé a často nápadné, obvykle bělavé, v počtu asi 20 až 350, a jsou ve spodní části srostlé v trubičku. Semeník je přisedlý nebo stopkatý, s 10 až 32 vajíčky a tenkou čnělkou která je často delší než tyčinky. Lusky jsou různých tvarů, často na průřezu čtyřhranné, nepukavé nebo pukající až po delší době. Semena jsou dužnatá, s tenkou slupkou, obklopená tlustou bělavou vrstvou sladké dužniny.\n\nRod Inga zahrnuje asi 300 druhů. Je rozšířen v tropické Americe od Mexika po Chile a Argentinu. Ingy rostou v poměrně široké paletě biotopů, zejména však v nížinných až montánních deštných lesích v blízkosti vodních toků.\n\nOd převážné většiny zástupců bývalé podčeledi \"Mimosoideae\" se ingy snadno odliší i v nekvetoucím stavu podle jednoduše zpeřených listů, které mají křídlaté nebo alespoň ploché vřeteno listu a na něm jsou mezi páry lístků charakteristická miskovitá nektária.\n\nRůzné druhy ingy jsou v tropické Americe oblíbené pro sladkou masitou dužninu plodů a některé z nich jsou i pěstovány. Patří mezi ně zejména \"Inga edulis\", \"Inga alba\", \"Inga ingoides\", \"Inga rubiginosa\", \"Inga heterophylla\" a \"Inga laurina\".\nPřípravek z kůry \"Inga alba\" používají jihoameričtí indiáni kmene Arekuna k léčení svrabu, ekzémů a plísňových infekcí.\nRůzné druhy ing jsou využívány na palivo, jako stínící stromy na plantážích kávovníku a jiných plodin, jako opora pro pěstování vanilky a na ochranu půdy před erozí. Některé druhy jsou pěstovány jako okrasné dřeviny s nápadnými květy, např. středoamerická \"Inga jinicuil\".\n\n"}
{"id": "349389", "url": "https://cs.wikipedia.org/wiki?curid=349389", "title": "Jánský potok", "text": "Jánský potok\n\nPřírodní památka Jánský potok byla vyhlášena v roce 2001 a nachází se u obce Dobrovítov. Důvodem ochrany je soubor vodních a lučních ekosystémů s výskytem významných a zvláště chráněných druhů rostlin a živočichů.\n\nJánský potok na svém nejhornějším toku protéká mělkým zalesněným údolím a napájí mělký rybník. Z významných rostlinných druhů v oblasti roste prstnanec májový, kozlík dvoudomý, olešník kmínolistý, ostřice prosová a další druhy. Z obojživelníků v lokalitě žije skokan zelený, skokan hnědý a ropucha obecná. Významná je relativně početná populace ohrožené střevle potoční. Z ptáku byl pozorován ledňáček říční, čáp černý, konipas horský, konipas bílý, střízlík obecný, brhlík lesní nebo potápka malá. Za savců se v lokalitě vyskytuje vydra říční.\n\n"}
{"id": "349390", "url": "https://cs.wikipedia.org/wiki?curid=349390", "title": "2S9 Nona", "text": "2S9 Nona\n\n2S9 \"NONA\" (Новейшее Орудие Наземной Артилерии) je sovětský, resp. ruský samohybný minomet ráže 120 mm. Stroj je postaven na podvozku z obrněného vozidla BTR-D, jehož trup je zčásti postaven na bázi hliníku. Do služby byl uveden roku 1981.\n\n"}
{"id": "349392", "url": "https://cs.wikipedia.org/wiki?curid=349392", "title": "Fenomén (album)", "text": "Fenomén (album)\n\nFenomén je hudební album skupiny Vypsaná fiXa, které bylo nahráno během května až července 2007.\n\n\n\n\n\n"}
{"id": "349397", "url": "https://cs.wikipedia.org/wiki?curid=349397", "title": "Daneš", "text": "Daneš\n\nPříjmení Daneš nosí více různých osobností:\n\n\n"}
{"id": "349399", "url": "https://cs.wikipedia.org/wiki?curid=349399", "title": "V Fabric", "text": "V Fabric\n\nV Fabric (2006) je hudební album obsahující záznam živého koncertu z ostravského klubu Fabric skupiny Vypsaná fiXa z 9. února 2006.\n\n\n"}
{"id": "349402", "url": "https://cs.wikipedia.org/wiki?curid=349402", "title": "BTR-T", "text": "BTR-T\n\nBTR-T je ruský těžký obrněný transportér, postavený na podvozku tanku T-55. Byl zkonstruován v 90. letech 20. století, kdy se v souvislosti s čečenskou válkou ukázala potřeba dobře chráněných transportérů. Vzhledem k tomu, že Rusko disponovalo zastarávajícími tanky T-55, bylo rozhodnuto o využití jejich podvozků na těžké obrněné transportéry.\n\nHlavním znakem transportérů BTR-T je nízká silueta a malá věž, na kterou mohou být umístěny různé druhy zbraní. Základní verze má kanón 2A42 ráže 30 mm a odpalovací zařízení pro rakety Konkurs. Stroj je vybaven zadýmovacími granátomety. Další možností výzbroje je 30mm dvojhlavňový automatický kanón 2A38, či protiletadlový kulomet ráže 12,7 mm. Osádku tvoří dva členové osádky a pět vojáků výsadku.\n"}
{"id": "349405", "url": "https://cs.wikipedia.org/wiki?curid=349405", "title": "Koharu Kusumi", "text": "Koharu Kusumi\n\nKoharu Kusumi ( , \"Kusumi Koharu\"), narozena 15. července 1992 v Nagaoka, prefektura Niigata, Japonsko) je j-popová japonská zpěvačka, která účinkuje v rámci Hello! Project. Ve skupině Morning Musume patřila do „\"sedmé generace\"“ členek. Při jejím debutu jí bylo pouhých dvanáct let, takže byla nejmladší debutová sólistka v Hello! Project. Před přijetím do Morning Musume byla kapitánkou školního volejbalového týmu. Známá také jako Miracle-čan nebo Koha-čan nadabovala anime \"Kirarin Revolution\". K tomuto anime také nazpívala veškeré úvodní a závěrečné písně. Koharu Kusumi je členkou pěveckých skupin Kira Pika a Milky Way, složených ze zpěvaček, které dabovaly jednotlivé postavy v \"Kirarin Revolution\". Skupinu opustila 6.12.2009 a věnuje se modelingu.\n\nNásledující singly a alba jsou vydávány pod uměleckým jménem \"Kirari Cukišima starring Koharu Kusumi (Morning Musume) ( )\"\n"}
{"id": "349407", "url": "https://cs.wikipedia.org/wiki?curid=349407", "title": "Vstupní ústrojí", "text": "Vstupní ústrojí\n\nVstupní ústrojí proudového motoru slouží k přivádění vzduchu z vnějšku letadla ke kompresoru proudového motoru.\n\nZ hlediska práce motoru je nejvýhodnější umístit vstupní ústrojí v přední části letadla (např. MiG-15) nebo motorové gondoly (např. Airbus A319), kde vzduch není ovlivněn. U moderních vojenských letadel je zde však umístěn radiolokátor a vstupy bývají umístěny po stranách trupu (např. Su-25, F-15), v kořenech křídel (L-29), nebo pod trupem (F-16, Su-27). Někdy může být vstupní ústrojí i nad trupem, jako například u letounu F-107.\n\nKonstrukce vstupního ústrojí se liší podle rychlosti letu, pro něž je určeno. Podzvukové vstupní ústrojí bývá neregulovatelné, s oblou náběžnou hranou. Naopak vstupní ústrojí motorů nadzvukových letounů má ostré hrany, na kterých vznikají rázové vlny, na nichž se vzduch zpomaluje a usměrňuje (i když se to může zdát paradoxní, při nadzvukovém letu se vzduch vstupující do motoru zpomalit na podzvukovou rychlost hoření směsi palivo-vzduch aby nedošlo ke „sfouknutí“ plamene ve spalovací komoře, a opět se urychluje až ve výstupní trysce). Nadzvukové vstupní ústrojí je většinou regulovatelné tak, aby se docílilo potřebného průběhu rázových vln. Příkladem může být posuvný kužel vstupního ústrojí MiGu-21, který se v závislosti na rychlosti automaticky vysouvá tak, aby první šikmá rázová vlna vedla ze špičky kužele na kruhovou náběžnou hranu sacího otvoru. \n\nVstupní ústrojí musí dodávat kompresoru nerozvířený, usměrněný proud vzduchu. Proto bývá opatřeno tzv. odřezávači mezní vrstvy, které oddělí vzduch ovlivněný prouděním okolo draku letadla. Dále bývají vstupní ústrojí opatřena protipumpážními prvky (připouštěcí/odpouštěcí dvířka), protinámrazovými opatřeními (snímač námrazy a vyhřívané náběžné hrany), která zabraňují vzniku námrazy na vstupech, nasátí kusů ledu a následnému poškození lopatek kompresoru. \n\nDále je třeba zamezit nasátí nečistot. Toho lze dosáhnout vhodným umístěním vstupů (např. u L-39 jsou vstupy umístěny ve velké výšce a navíc proti nečistotám odletujícím od podvozku cloněny křídlem). U letounu MiG-29, který má vstupy velmi nízko nad zemí je tento problém řešen tak, že se při malé rychlosti a vysunutém podvozku sklápí ve vstupech rampa, která zamezí průtoku vzduchu a naopak na horní straně vírového přechodu se otevírají klapky, kterými je nasáván vzduch do motoru. U letounu Su-27, který má vstupní ústrojí umístěno stejně, se ve vstupech sklápí síto, které vzduch filtruje.\n\n"}
{"id": "349410", "url": "https://cs.wikipedia.org/wiki?curid=349410", "title": "Hana Janků", "text": "Hana Janků\n\nHana Janků, rozená Hana Svobodová (25. října 1940 v Brně – 28. dubna 1995 ve Vídni) byla česká operní pěvkyně – sopranistka. Byla členkou opery Janáčkova divadla v Brně v letech 1959 - 1973. Působila na scénách nejslavnějších operních domů v Miláně, Drážďanech, Bratislavě, Praze. Po emigraci pak ve Vídni, Düsseldorfu, v západním Berlíně, Bruselu, Florencii, Stuttgartu, Mnichově, Londýně i San Franciscu.\n\nZpěv studovala u Hedviky Ryšánkové na Základní škole Jaroslava Kvapila v Brně. Po absolventském celovečerním koncertu, který se konal v Besedním domě v Brně se stala nakrátko členkou brněnského operního sboru, ale už v prosinci 1959 dostala smlouvu sólistickou. Byla přijata do angažmá v dvaceti letech. \n\nV letech 1967 až 1969 byla v angažmá milánské La Scaly. Od roku 1969 trvale žila v emigraci v zahraničí.\n\n\n"}
{"id": "349412", "url": "https://cs.wikipedia.org/wiki?curid=349412", "title": "Kvemo Kartli", "text": "Kvemo Kartli\n\nKvemo Kartli (gruzínsky: ქვემო ქართლი; česky: Dolní Kartli) je gruzínský kraj (region, gruz. \"mchare\") nacházející se ve střední až jihovýchodní části země. Krajským městem je Rustavi.\n\nRozloha regionu je 6 528 km² a zabírá 9,4 % území Gruzie. Podle údajů získaných ze sčítání lidu v roce 2002 je až 45 % z tehdejších 497 530 obyvatel Ázerbájdžánské národnosti, o 1% za nimi zaostávají Gruzínci. Největší národnostní menšinou v regionu jsou Pontští Řekové a Rusové s 1,5 % podílu obyvatelstva. Nezanedbatelnou menšinu, která tvoří méně než 1 % obyvatelstva, tvoří Oseti a Arméni.\n\nRegion má jižně od Rustavi členitý horský terén Malého Kavkazu, kterým si razí cestu řeky Kura a její přítoky.\n\nDolní Kartli sousedí na západě s regionem Samcche-Džavachetie, na severu s regiony Šida Kartli a Mccheta-Mtianetie a na východě s regionem Kachetie. Kraj má na jihu hranici s Arménií a Ázerbájdžánem.\n\nKvemo Kartli se dále dělí na 1 statutární město a 6 rajónů.\n\n\n"}
{"id": "349415", "url": "https://cs.wikipedia.org/wiki?curid=349415", "title": "Braštice", "text": "Braštice\n\nBraštice je skupina samot (Braštický Dvůr, Braštiny, U Balíčků, Kamenný Mlýn) mezi vesnicemi Mrvice a Manělovice, je součástí městyse Vrchotovy Janovice v okrese Benešov. Nachází se cca 2 km severně od Vrchotových Janovic. Je zde evidováno 9 adres.\n\nPrvní písemná zmínka o vesnici pochází z roku 1370.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1944 vystěhovat.\n"}
{"id": "349418", "url": "https://cs.wikipedia.org/wiki?curid=349418", "title": "Milan Hořínek", "text": "Milan Hořínek\n\nMilan Hořínek (6. července 1937 Olomouc – 25. října 2014 Olomouc) byl český politik a pedagog. Po okupaci Československa roku 1968 se zařadil mezi odpůrce komunistického režimu a mimo jiné též podepsal prohlášení Charta 77. V letech 1990 až 1994 byl primátorem statutárního města Olomouc a v letech 1990 až 1992 poslancem České národní rady.\n\nV roce 1959 absolvoval Filozofickou fakultu Univerzity Palackého v Olomouci, obory čeština a ruština. V letech 1959 až 1969 působil jako učitel na gymnáziu ve Šternberku. Po invazi vojsk Varšavské smlouvy roku 1968, kdy byl členem Komunistické strany Československa, vstup sovětských vojsk na stranickém sjezdu odsoudil. 22. srpna 1969 emigroval do Rakouska, kde pracoval v pojišťovací společnosti, ovšem na žádost své matky se po roce vrátil. Byl vyloučen ze strany a také vyhozen ze šternberského gymnázia. Pracoval jako dělník na pile, noční hlídač a železniční zaměstnanec.\n\nPodepsal Chartu 77, za což byl perzekvován Státní bezpečností. Po smrti Jana Patočky byl policií 48 hodin zadržován, aby nemohl na jeho pohřeb. Později se stal členem tzv. Nezávislého mírového sdružení, kterému pomáhal vydávat a distribuovat samizdatový bulletin. Podílel se na organizaci nezávislé demonstrace v Olomouci v den výročí výbuchu atomové bomby v Hirošimě, kterou však policie rozehnala a asi 80 jejích účastníků krátkodobě zatkla.\n\nV roce 1989 se stal mluvčím okresního Koordinačního centra Občanského fóra v Olomouci. Za Občanské fórum pak byl roku 1990 zvolen do České národní rady, v komunálních volbách téhož roku do Zastupitelstva města Olomouce a stal se primátorem. Jako poslanec se věnoval zejména přípravě novely zákona o obecném zřízení č. 367/1990 Sb. a po jejím přijetí na mandát rezignoval a věnoval se jen komunální politice. Funkci olomouckého primátora zastával do roku 1994, kdy neuspěl v komunálních volbách, v nichž kandidoval jako nestraník za Svobodné demokraty (OH) na kandidátce „Koalice ČMSS, LSNS, SD (OH)“.\n\nPo odchodu z politiky dokončil doktorské postgraduální studium a působil na Pedagogické fakultě Univerzity Palackého jako vedoucí katedry společenských věd. Jeho specializací byly politologie a moderní dějiny. V roce 2006 odešel do penze.\n\nRoku 2001 založil charitativní organizaci Lions Club Olomouc a následujících 10 let byl jejím prezidentem. Roku 2004 vydal spolu s Františkem Mezihorákem publikaci \"Padesát německých Olomoučanů\". V roce 2008 obdržel Cenu města Olomouce za boj proti totalitě.\n\nMilan Hořínek zemřel 25. října 2014 ve věku 77 let. Urna s jeho popelem byla 22. června 2017 uložena do tzv. Brandhuberovy hrobky na Ústředním hřbitově Neředín, sloužící jako hrob olomouckých primátorů.\n"}
{"id": "349419", "url": "https://cs.wikipedia.org/wiki?curid=349419", "title": "Náprava MacPherson", "text": "Náprava MacPherson\n\nNáprava MacPherson (též vzpěra MacPherson; místo MacPherson se používá též \"McPherson\") je typ nápravy automobilu využívající osu teleskopického tlumiče pérování jako horní otočný bod závěsu kola. Široce se používá v moderních motorových vozidlech. Nese jméno hraběte S. MacPhersona, který tuto konstrukci vyvinul. Ale byť je po něm nazvána, ve skutečnosti ji vynalezl konstruktér Fornaca v automobilce Fiat ve 20. letech 20. století. Je možné, že byl inspirován nápravou na francouzském Cottin-Desgouttes, kde se používala stejná konstrukce, ale s listovými pružinami. Přední náprava Cottin-Desgouttes byla pro změnu inspirována konstrukcí Waltera Chrisieho z roku 1904, který se zase inspiroval u rostlin.\n\nPrvním vozem využívajícím nápravu MacPherson byl Ford Vedette v roce 1949, následně také Ford Consul (1951) a později Ford Zephyr. Konstrukce se používá pro přední nápravu, kde poskytuje rejdový čep a závěs kola. Podobná konstrukce pro zadní nápravu se správně nazývá Chapmanova náprava. Vyvinul ji Colin Chapman u automobilky Lotus na základě úpravy nápravy MacPherson. Tato náprava se někdy nesprávně označuje jako zadní náprava MacPherson.\n\nSestává z A-ramena nebo pružného prvku stabilizovaného dalším prvkem, který poskytuje dolní montážní bod pro závěs nebo hřídel kola.\nTento systém dolního ramena poskytuje příčné a podélné usazení kola. Horní část závěsu je pevně ukotvena v dolní části vzpěry, jejíž opačný konec je nahoře zamontován přímo do skeletu vozidla.\n\nKe skutečnému úspěchu náprava MacPherson potřebovala zavedení samonosné (též monokokové) konstrukce karoserie, protože potřebuje hodně svislého prostoru a pevné horní ukotvení, které samonosná karoserie může poskytnout, přičemž je výhodná též díky schopnosti rozkládat rázy. Náprava MacPherson obvykle obsahuje (v každé polonápravě) jak vinutou pružinu, kterou je vozidlo odpruženo, tak i tlumič pérování, který je obvykle v teleskopickém provedení a je zamontován do polonápravy. Obvykle je zde také řídicí rameno (spojené s řídicí tyčí) zabudované do dolní vnitřní části.\n\nCelý komplet je velmi jednoduchý a může být představován jako funkční celek. Díky nepřítomnosti horního ramena je k dispozici více příčného prostoru pro motor, což je užitečné pro malé vozy, částečně s příčně montovanými motory, které má většina automobilů s poháněnou přední nápravou. Lze to ještě dále zjednodušit, je-li třeba, náhradou kyvného ramena torzní tyčí. Z těchto důvodů se náprava MacPherson stala všudypřítomnou u nízkonákladových výrobců. Navíc nabízí také jednoduchou metodu pro seřizování geometrie nápravy.\nPřestože je tato náprava populární volbou díky své jednoduchosti a nízkým výrobním nákladům, má tato konstrukce několik nevýhod s dopady na jízdní vlastnosti a ovladatelnost vozidla. Geometrická analýza ukazuje, že náprava nemůže umožnit svislý pohyb kola bez určité změny buď odklonu kola nebo rozchodu, anebo obojího. Obecně nelze očekávat tak dobrou ovladatelnost jako u rovnoběžníkové nápravy, protože poskytuje konstruktérům menší volnost ve volbě změny odklonu a centra otáčení. Kolo má tendenci se vyklánět s vozidlem, což vede k nedotáčivosti.\n\nJinou nevýhodou je tendence přenášet hluk a vibrace z vozovky přímo na rám vozidla, což vede k vyšší úrovni hluku a \"nelibozvučnému\" pocitu z jízdy v porovnání s rovnoběžníkovou nápravou. To nutí výrobce přidávat zvláštní odhlučňovací a izolační mechanismy. Kvůli větším rozměrům a robustnosti, a kvůli většímu stupni spojení se strukturou vozidla, když se tlumič pérování opotřebuje, jeho výměna je relativně drahá v porovnání s výměnou jednoduchého tlumiče. Avšak i přes tyto nevýhody se náprava MacPherson používá i u vysoce výkonných vozů, jako je Porsche 911, všechny vozy BMW kromě X5 z roku 2007, a u různých modelů značky Mercedes-Benz.\n\n\n"}
{"id": "349421", "url": "https://cs.wikipedia.org/wiki?curid=349421", "title": "Jarovít", "text": "Jarovít\n\nJarovít (Jarovit, Gerovit, Herovith) je slovanský bůh, který byl ctěn v pomořanském Wolgastu a polabském Havelbergu. Jméno Jarovít se skládá ze dvou slov jarъ „síla, bujnost, divokost. smělost“ a vitъ „pán“. Jedná se spíše o epiteton, než původní teonymum. Je považován za místní formu slovanského boha plodnosti, stejně jako folklórní postavy jarních rituálů jako je Jarilo, Kostroma nebo German.\n\nV písemných pramenech je nazýván Martem, nejspíše pod vlivem jeho atributů – kopí a štítu. Jeho předpokládaná válečná povaha jej také spojuje se Svantovítem a Svarožicem, s druhým jmenovaným pak i možná solární funkce, Jarovítovým atributem byl totiž i zlatý štít, uložený v chrámu ve Wolgastu, snad symbol slunečního kotouče. Herbord, životopisec Oty Bamberského, jej popisuje takto:\n\nJak válečné tak solární atributy umožňují Jarovíta chápat jako místní formu hromovládce. S Perunem Jarovíta, vedle Svantovíta a Rujevíta, ztotožnil například Aleksander Gieysztor v 80. letech 20. století.\n"}
{"id": "349422", "url": "https://cs.wikipedia.org/wiki?curid=349422", "title": "Maďarská socialistická dělnická strana", "text": "Maďarská socialistická dělnická strana\n\nMaďarská socialistická dělnická strana, zkráceně MSZMP, (: Magyar Szocialista Munkáspárt) byla vládnoucí komunistická strana v Maďarské lidové republice v letech 1956–1989.\n\nMSZMP vznikla během Maďarského povstání 2. listopadu 1956 z Maďarské strany pracujících. Jednalo se o komunistickou stranu, řízenou v duchu Marxismu-Leninismu a proletářského internacionalismu. Byla součástí mezinárodního komunistického a dělnického hnutí. Strana také ovládá mládežnické hnutí KISZ.\n\nStanovy, přijaté XI. sjezdem v roce 1975, definují stranu takto: \"\" Maďarská socialistická dělnická strana je dobrovolný svazek sdružující ve svých řadách nejpokrokovější síly Maďarského lidu, které bojují za uskutečnění socialistických idejí a cílů dělnické třídy\"\". \n\nStrana zanikla roku 1989, kdy na počátku října byl svolán mimořádný XIV. sjezd MSZMP, který se stal jejím posledním. 7. října, z iniciativy reformních komunistů, vznikla nová strana – Magyar Szocialista Párt v čele s Rezső Nyersem. Členství nebylo převedeno a ze 700 000 členů MSZMP se členy MSZP stalo jen 50 000 lidi.\n\n\n\n"}
{"id": "349423", "url": "https://cs.wikipedia.org/wiki?curid=349423", "title": "Login", "text": "Login\n\nPojem login (z anglického '), případně sign in označuje v počítačové terminologii proces přihlášení k účtu (tedy autentizaci) pomocí uživatelského jména a zpravidla hesla nebo certifikátu. Ekvivalentně pojem logout, případně logoff či sign out označuje proces odhlášení.\n\nV roce 1969 se \"login\" stalo prvním přeneseným slovem v předchůdci dnešního internetu, síti Arpanet.\n\n"}
{"id": "349426", "url": "https://cs.wikipedia.org/wiki?curid=349426", "title": "Lege artis", "text": "Lege artis\n\nLege artis (podle pravidel oboru) je označení postupu, který je v souladu s obvyklými, obecně uznávanými metodami určitého oboru vědy, případně umění. Může jít jak o nepsaná pravidla (úzus), tak například o doporučení stavovských organizací atd. Konkrétními terminologickými aplikacemi pojmu jsou například: \n\n"}
{"id": "349428", "url": "https://cs.wikipedia.org/wiki?curid=349428", "title": "Mezinárodní reakce na vyhlášení nezávislosti Abcházie a Jižní Osetie", "text": "Mezinárodní reakce na vyhlášení nezávislosti Abcházie a Jižní Osetie\n\nAbcházie a Jižní Osetie patří k zemím se sporným mezinárodním uznáním, jež se považují za nezávislé na Gruzii, od níž se odtrhly následkem rozpadu SSSR. Většina světa je považuje za nedílnou součást Gruzie, ačkoliv ta nemá na vnitřní dění v těchto dvou republikách žádný vliv. \n\nK prvnímu mezinárodnímu uznání nezávislosti Abcházie a Jižní Osetie došlo následkem války v Jižní Osetii v roce 2008 ze strany Ruska. Došlo k tomu půl roku poté, kdy západní země uznal nezávislost Kosova, jež podobně vyhlásilo nezávislost na Srbsku. Tato skutečnost a neuznání nezávislosti Abcházie a Jižní Osetie západními zeměmi vedly ke vzájemnému obviňování z uplatňování dvojího standardu a z pokrytectví kvůli právu na sebeurčení na jedné straně a územní celistvost na straně druhé.\n\nMezinárodní společenství během rozpadu SSSR uznalo nezávislost všech bývalých svazových republik, ale nezávislost autonomních svazových republik či jiných autonomních celků nikoliv. Čelní představitelé Abcházie a Jižní Osetie jednostranně vyhlásili nezávislost na Gruzínské sovětské socialistické republice a později na Gruzii od roku 1990 již několikrát. Abcházie a Jižní Osetie se na základě dohody mezi neuznanými státy ze 17. listopadu 2006 navzájem uznávají. Tuto dohodu dále podepsalo Podněstří a Náhorní Karabach. Gruzie po uznání nezávislosti Abcházie a Jižní Osetie Ruskem reagovala vyhlášením těchto dvou států za svá, Ruskem okupovaná území. Nezávislost Abcházie a Jižní Osetie dosud uznalo pět členských zemí OSN, tedy Rusko, Venezuela, Nikaragua, Nauru a Sýrie.\n\nV dobách SSSR byly Abcházie a Jižní Osetie integrovány do Gruzínské SSR jako Abchazská ASSR respektive Jihoosetinská autonomní oblast. Po rozpadu SSSR došlo v obou těchto oblastech k válečným konfliktům. Od roku 1991 do 1992 probíhala válka v Jižní Osetii, v jejímž průběhu dne 29. května 1992 Jižní Osetie jednostranně vyhlásila nezávislost na Gruzii, dle Ústavy jako „Republika Jižní Osetie“ V Abcházii byla situace podobná. Tam vypukla válka až v roce 1992 poté, kdy byl v Gruzii pučem svržen režim prvního demokraticky zvoleného prezidenta Zviada Gamsachurdii. Abcházie deklarovala svou nezávislost až po skončení války v roce 1993, což stvrdila svou Ústavou v roce 1994. Nezávislost obou nových republik nebyla žádnou zemí světa v té době uznána a obě se ocitly v mezinárodní izolaci. Gruzie se po mnoho let pokoušela obě země znovu včlenit do svých struktur, například příslibem nejširší možné autonomie, avšak vlády obou těchto zemí držely nad svými územími pevně kontrolu a nabídky odmítaly..\n\nSituaci, kdy byly obě republiky drženy v mezinárodní izolaci, byť s nimi udržovalo neoficiální kontakty a poskytovalo podporu pouze Rusko, změnila skutečnost, že Kosovo se po vyhlášení nezávislosti dne 17. února dočkalo částečného mezinárodního uznání, aniž by takovýto krok uznávalo Srbsko, od kterého se Kosovo odtrhlo. Rusko už s předstihem deklarovalo, že v případě uznání nezávislosti Kosova západními státy přehodnotí svůj postoj vůči separatistickým republikám Abcházie a Jižní Osetie, a na půdě Rady bezpečnosti OSN tuto skutečnost kritizovalo jako precedens vůči ostatním separatistickým režimům ve světě. Kosovo totiž bylo na základě Rezoluce Rady bezpečnosti OSN č. 1244 od roku 1999 pod správou mise OSN, ale formálně bylo stále součástí Srbska. Vláda USA však případ Kosova jako precedens odmítla, označila jej za unikátní případ a vyzvala ostatní země světa, aby se zdržely prohlášení, které by narušily mírové vyřešení situace v Abcházii a Jižní Osetii.\n\nDne 15. dubna 2008 byla jednomyslně přijata v Radě Bezpečnosti OSN rezoluce č. 1808, která se týkala situace v Abcházii, jež byla na základě této rezoluce uznávána mezinárodním společenstvím jako nedílná součást Gruzie, byl zdůrazněn dohled na klid zbraní, tedy byla prodloužena mise UNOMIG, v které převažovaly ruské mírové sbory. Avšak ve dnech 7. až 12. srpna 2008 proběhla válka v Jižní Osetii, kterou zahájilo gruzínské dělostřelectvo ostřelováním osetských vesnic s cílem ovládnout jihoosetské hlavní město Cchinvali. Kvůli zabití příslušníků ruských mírových sil se do konfliktu zapojilo Rusko a nakonec i Abcházie. Tato šestidenní válka skončila porážkou Gruzie, poškozením její infrastruktury vpádem ruských vojsk do některých gruzínských regionů a vyhnáním gruzínských vojsk z území Jižní Osetie i z abchazské soutěsky Kodori. 20. srpna projednávalo poslední události Abchazské lidové shromáždění i parlament Jižní Osetie a obě instituce se usnesly, že požádají Ruskou federaci o uznání nezávislosti. Tato usnesení podpořila i abchazská a jihoosetská veřejnost manifestací v ulicích jejich hlavních měst. Za přispění francouzského prezidenta Nicolase Sarkozyho bylo mezi Ruskem a Gruzií podepsáno příměří, kde se strany zavázaly nejen ke klidu zbraní a návratu vojáků na pozice před válkou, ale také k zahájení mezinárodních rozhovorů o statutu Abcházie a Jižní Osetie. Západ slovy americké ministryně zahraničí Condoleezzy Riceové požadoval okamžité stažení ruských vojsk a při jednáních mají být obě separatistické republiky považovány za gruzínské suverénní území. Gruzie však bod příměří ohledně statutu obou separatistických republik vypustila, neboť trvala na územní celistvosti, avšak ruský prezident Dmitrij Medveděv ho považoval za klíčový k zajištění bezpečnosti a připomínal dřívější hrozby, že Rusko uzná nezávislost Jižní Osetie a Abcházie na základě kosovského precedentu. Ruská armáda dále prohlásila, že Gruzie již nemá právo působit v mírových sborech podél hranic s oběma dotyčnými republikami.\n\nDne 23. srpna 2008 se jihoosetský prezident Eduard Kokojty vydal do Moskvy, aby promluvil v Rade federace, kde označil kroky gruzínského vedení za kavkazský Stalingrad. O dva dny později dorazil do Moskvy na jednání Rady federace i abchazský prezident Sergej Bagapš, jenž prohlásil, že Abcházie ani Jižní Osetie se nikdy součástí Gruzie nestanou, a požádal osobně o uznání nezávislosti. Po těchto slyšeních se žádostmi Abcházie a Jižní Osetie zabývala Duma.\n\nRuská státní duma i Rada federace přijaly usnesení, kterým vyzvaly ruského prezidenta Medvěděva, aby žádostem obou republik vyhověl. Dne 26. srpna 2008 podepsal dekrety, jimiž Ruská federace uznala nezávislost Jižní Osetie a Abcházie a navázala s nimi oficiální diplomatické styky.\n\nSvé rozhodnutí vysvětlil Medvěděv nedávnými události, touhou tamních obyvatel po nezávislosti, kterou několikrát deklarovali v referendech, dále připomněl válečné konflikty na začátku 90. let a roli Ruska, jež se zasazovalo o jednání při respektu územní celistvost Gruzie. Gruzii vyčetl neustálé ignorování výsledků těchto jednání a obvinil ji z politických i vojenských provokací i z útoku na ruské mírové sbory. Rusko dle něj prokázalo trpělivost tím, že přimělo během let znesvářené strany usedat za jednací stůl, a že z pozice respektu územní celistvosti Gruzie fakticky neuhnulo ani po vyhlášení nezávislosti Kosova a jeho uznání západem, který ignoroval ruské návrhy řešení situací stejně jako Gruzie, NATO i OSN. Proto usoudil, že Gruzie nikdy nehodlala Abcházii a Jižní Osetii řešit mírově a cílevědomě se připravovala na válku. Uznat jejich nezávislost proto bylo rozhodnutí, které zachrání lidské životy.\n\nMedvěděv dále prohlásil, že Rusko po rychlém uznání kosovské nelegální deklarace nezávislosti na Srbsku západem argumentovalo, že poté už nebude možné říct Abchazům, Osetům a desítkám dalších uskupení po celém světě, že co bylo dovoleno u kosovských Albánců, nebude dovoleno jim. V mezinárodních vztazích není možné, aby jedno pravidlo platilo jen pro někoho a jiné pravidlo pro ostatní.“\n\nVladimir Putin, premiér Ruska, v rozhovoru s televizní stanicí CNN označil zastánce územní celistvosti Gruzie za stalinisty a narážel na skutečnost, že Stalin coby etnický Gruzínec tato území přičlenil ke Gruzínské SSR. Následovala jednání o ruské vojenské pomoci oběma těmto republikám a ruský velvyslanec u NATO Dmitrij Rogozin pohrozil, že jakýkoliv útok jednotek NATO na Abcházii či Jižní Osetii bude znamenat vyhlášení války Ruské federaci.\n\nPostup Ruska v této záležitosti kritizovaly na jednání Rady Bezpečnosti OSN o dva dny později Spojené státy americké jako narušení teritoriální integrity Gruzie (viz Reakce USA níže). Stálý zástupce Ruska při OSN Vitalij Čurkin hájil uznání nezávislosti, nařkl Radu Bezpečnosti z uplatňování dvojího standardu a konfrontoval USA ohledně argumentů týkajících se zbraní hromadného ničení ospravedlňujících invazi do Iráku v roce 2003.\n\nRusko veškerou kritiku tohoto rozhodnutí odmítalo a bylo připravené čelit jakékoliv reakci západních zemí, včetně v krajním případě úplného zmrazení vztahů s nimi a startu nové Studené války.\n\nRozhodnutí uznat nezávislost Abcházie a Jižní Osetie probralo dle zprávy pro Radu Evropy mnohonárodnostní obyvatelstvo Severního Kavkazu k větší aktivitě a zdejší aktivisti začali volat po nezávislosti na Rusku. Například opoziční aktivista Magomet Chasbijev vyzval během rozhovoru v rádiu Echo Moskvy, aby se Ingušsko odtrhlo a požádalo Evropu či USA o separaci od Ruska. Prezident Dmitrij Medvěděv však odmítl, že by jeho rozhodnutí znovu podnítilo separatismus v republikách Severního Kavkazu, a že by takový scénář mohl vzniknout jedině díky nekalým aktivitám zahraničních osob. Situace na severním Kavkaze totiž nebyla v posledních letech stabilní a Rusko zde v nedávné minulosti vedlo dvě války (První čečenská válka a Druhá čečenská válka) proti Čečensku, jež usilovalo o nezávislost na Rusku.\n\nDalší reakce přišla v prohlášení Všetatarského občanského centra, které sdružuje nacionalistické skupiny v Tatarstánu, že Rusko poprvé v moderních dějinách uznalo nezávislost svých vlastních občanů (naráželi na skutečnost, že Abchazové i jižní Oseti vlastnili ruské pasy). Všetatarské občanské centrum vyjádřilo naději, že Tatarstán by mohl být dalším na řadě. Dle vydavatele opozičního listu \"Zvjezda Povolžja\" Rašita Achmetova Rusko ztratilo morální právo nezávislost Tatarstánu neuznat. Další nacionalistické tendence se objevily v sousedním Baškortostánu. Místní organizace Kuk Bure, která bojuje za školní výuku v baškirštině, v této souvislosti obvinila Moskvu z používání „dvojího metru“. Dle ředitele kavkazské sekce organizace International Crisis Group, Lawrence Scotta Sheetse, si Rusko tímto krokem uznat nezávislost Abcházie a Jižní Osetie zadělalo na problémy v horizontu dvaceti let.\n\nDne 26. srpna 2008, kdy Rusko uznalo nezávislost obou těchto zemí, vystoupil gruzínský prezident Michail Saakašvili v televizním projevu a deklaroval, že ruské kroky jsou pokusem o anexi Gruzie a porušením mezinárodního práva, ale Gruzie se nevzdá a bude bojovat za opětovné přičlenění obou separatistických republik mírovými prostředky. Ruské kroky odsoudil jako „první pokus od druhé světové války o změnu hranic v Evropě silou“ a jako chybu mimořádných rozměrů, kterou Rusko poškozuje své postavení v mezinárodních vztazích. Náměstek gruzínského ministra zahraničí Giga Bokerija označil téhož dne situaci za „nepokrytou anexi těchto regionů, které jsou součástí Gruzie.“\n\nDne 28. srpna 2008 přijal Parlament Gruzie nezávazné usnesení, v němž označil Abcházii a Jižní Osetii za \"Ruskem okupované regiony\" a ruské vojáky přítomné v obou oblastech za \"okupační jednotky.\" Dále v usnesení nařizuje vládě anulovat veškeré dřívější dohody ohledně působení ruských mírových sborů a přerušit s Ruskem diplomatické styky. Hned následující den se gruzínská vláda pustila do realizace přerušení diplomatických styků s Ruskem a uzavřela svou moskevskou ambasádu, zároveň nařídila ruským diplomatům opustit území Gruzie. Diplomacie mezi oběma zeměmi zůstane zachována pouze na úrovni konzulátů v zájmu velké gruzínské diaspory v Rusku. Podobným způsobem Gruzie postupovala i v případě Nikaraguy a rovněž s ní přerušila diplomatické styky. Diplomatické styky přerušovala v následujících letech i s dalšími zeměmi, které nezávislost obou zemí uznaly.\n\nV následujícím čase Gruzie podnikla kroky, aby Abcházii i Jižní Osetii diplomaticky i ekonomicky izolovala. 23. října 2008 přijala Gruzie \"zákon o okupovaných regionech,\" v jehož preambuli se odvolává na mezinárodní právo a ženevské konvence. V prvních článcích zákon označuje Rusko za agresora a okupanta, vyjmenovává regiony Abcházie, Jižní Osetie, výsostné vody v Černém moři i vnitřní vodní plochy podél hranice s Ruskem od řeky Psou po Inguri včetně jejich nerostného bohatství, a vzdušný prostor nad těmito regiony, dále vymezuje zákonné podmínky vstupu do daných lokalit a ekonomických aktivit. Zákon v podstatě zakazoval vstup na území Abcházie a Jižní Osetie cizím státním příslušníkům z Ruska či přes moře či letecky a zakazoval cizím státním příslušníkům i zahraničním firmám na těchto územích podnikat, s výjimkou aktivit odsouhlasených gruzínskou vládou či z humanitárních důvodů. Porušením tohoto zákona pachatelé riskovali vysoké tresty odnětí svobody. Gruzínské námořnictvo ve smyslu tohoto zákona zahájilo námořní blokádu Abcházie a zadrželo nákladní lodí převážející převážně pohonné hmoty do Abcházie, která je na takových dodávkách závislá. Rusko od 21. září 2009 reagovalo nasazením vlastních lodí z Černomořské flotily na jejich ochranu. V průběhu roku 2009 byla situace velmi napjatá a neklidná i na hranicích s Jižní Osetií.\n\nV roce 2010 Gruzie navrhla Abcházii a Jižní Osetii projekt Nové strategie skrze spolupráci, kde obyvatelům slibovala ekonomickou pomoc namísto izolace a začlenění do kulturních a vzdělávacích projektů na území Gruzie, a ujišťovala je o ochotě řešit situaci s nimi mírovou cestou, a že požívají práv gruzínských občanů. \n\nUž v době uznání nezávislosti Kosova zvýšily obě separatistické republiky tlak na Rusko a mezinárodní instituce ohledně uznání jejich nezávislosti. Následkem války v Jižní Osetii podaly Rusku oficiální žádost o uznání (viz výše Reakce Ruska). Jakmile jim bylo vyhověno, obyvatelstvo Abcházie i Jižní Osetie slavilo v ulicích s vínem, i za zvuků střelby do vzduchu. Jihoosetský prezident Eduard Kokojty prohlásil, že Rusko zachránilo jeho národ před genocidou a je připraven k jednání o založení stálé ruské vojenské základny na území Jižní Osetie.\n\nJak NATO, tak OSCE, tak Spojené státy americké vyjádřily znepokojení a ostrý nesouhlas s ruským uznáním nezávislosti Abcházie a Jižní Osetie a nadále považují obě tyto země za nedílnou součást Gruzie. \n\nStátní tajemnice USA Condoleezza Riceová označila ruské rozhodnutí za politováníhodné. Prezident USA George W. Bush uznání nezávislosti obou separatistických republik Ruskem odsoudil a poukázal na skutečnost, že je toto rozhodnutí nebylo v souladu s dosavadními rezolucemi Rady bezpečnosti OSN týkajících se dotyčných oblastí, pro které Rusko samo v minulosti hlasovalo. Rovněž poukázal na skutečnost, že Rusové porušili mírový plán, který předtím navrhl francouzský prezident Nicolas Sarkozy. Bush dále prohlásil, že územní celistvost Gruzie i jiných zemí včetně Ruska je nutné respektovat, tedy oba regiony náleží do rámce mezinárodně uznaných hranic Gruzie, jak se píše v příslušných rezolucích Rady bezpečnosti OSN.\n\nBritský ministr zahraničí David Millibald varoval Rusko před spuštěním nové Studené války a obvinil ho z pokusu o překreslení hranic Gruzie a později, téměř o rok později, obvinil Rusko i ze zneužití svého veta v Radě bezpečnosti OSN ohledně dalšího mandátu pro pozorovatele OSN ne abchazsko-gruzínské hranici.\n\nGenerální tajemník NATO Jaap de Hoop Scheffer ujistil při své návštěvě Gruzie v září 2008, že svět nepřipustí násilnou změnu gruzínských hranic, a prohlásil, že Abcházie a Jižní Osetie musí svůj problém s Gruzií vyřešit politickými způsoby a zemi nerozdělit. Odmítl, že je možné Gruzii podpořit rozmístěním jednotek NATO v zemi, neboť Gruzie není jejím členským státem, byť přijetí Gruzie do NATO v principu nevyloučil. Vyjádřil však Gruzii veškerou podporu v této krizi, označil ruskou vojenskou přítomnost za neakceptovatelnou a vůli Ruska ponechat v Abcházii a Jižní Osetii své vojáky za hořkou pilulku. Uznat nezávislost Abcházie a Jižní Osetie už dříve označil za porušení rezoluce Rady bezpečnosti OSN o územní celistvosti Gruzie.\n\nNezávislost obou zemí uznala v září 2008 Nikaragua, když s ní Rusko uzavřelo pro Nikaraguu lukrativní energetické a zbraňové smlouvy.\n\nPrezident Venezuely a hlasitý kritik USA a Západu Hugo Chávez při své státní návštěvě Ruska (kam dorazil především kvůli nákupu zbraní) 10. září 2009 řekl na schůzce ruskému prezidentovi Dmitriji Medveděvovi, že od toho dne považuje Abcházii a Jižní Osetii za nezávislé. Prezident Medveděv po setkání s Chávezem odpoledne prohlásil, že jeho země je připravená prodat Venezuele tanky i další zbraně.\n\nTichomořský ostrovní stát Nauru, uznal jako čtvrtá země světa Abcházii za samostatný stát. Od Moskvy za odměnu dostane v přepočtu 900 milionů korun. To je pro Nauru vítaná finanční injekce. (Již v minulosti si Nauru v roce 2002 nechal zaplatit od Pekingu 130 milionů dolarů za přehodnocení svého uznání Tchaj-wanu. V roce 2005 ale Tchaj-wan opět uznal, když přišla lepší nabídka.) O den později z podobných důvodů byla uznána i Jižní Osetie.\n\nAčkoliv Sýrie zprvu nezávislost Abcházie neuznala, postavil se syrský prezident Bašár Asad během války v Jižní Osetii na stranu Ruska a označil vojenské akce Gruzie za provokaci. V roce 2015 došlo k setkání syrského velvyslance v Rusku Riada Haddada s abchazským ministrem zahraničí Vjačeslavem Čirikbou, kdy dle slov druhého jmenovaného došlo k vyslovení oboustranného přání navázat a upevnit syrsko-abchazské vztahy. Dne 29. května 2018 vláda Sýrie nezávislost Abcházie a zároveň i Jižní Osetie uznala a syrské ministerstvo zahraničí dodalo, že „k vyjádření společné vůle v budování vzájemných vztahů mezi Syrskou arabskou republikou, Republikou Abcházie a Republikou Jižní Osetie a jako výraz vděku za jejich podporu (od Abcházie a Jižní Osetie) vůči teroristické agresi proti Sýrii se tyto tři země dohodly na vzájemném uznání nezávislosti a navázání diplomatických vztahů na úrovni velvyslanectví.” Krok Sýrie ještě téhož dne odsoudil gruzínský ministr zahraničí jako ruskou manipulaci.\n\nMinistr zahraničních věcí Vanuatu Alfred Carlot oznámil v květnu 2011, že jeho země uznala nezávislost Abcházie, ale nikoliv Jižní Osetie. Krátce nato však vyslanec Vanuatu v OSN Donald Kalpokas uznání Abcházie popřel.\nJohnny George Koanapo, předseda delegace OSN prohlásil, že Vanuatu s konečnou platností Abcházii neuznala.\n\nGruzínský ministr zahraničních věcí Maja Panžikidze a jeho tuvalský protějšek Taukelina Finikaso podepsali 31. března 2014 smlouvu o navázání diplomatických vztahů. Finikaso přitom s odvoláním na smlouvu prohlásil, že jeho země uznává celistvost Gruzie včetně Abcházie a Jižní Osetie.\n\n\n"}
{"id": "349432", "url": "https://cs.wikipedia.org/wiki?curid=349432", "title": "Tia Hellebautová", "text": "Tia Hellebautová\n\nTia Hellebautová (* 16. února 1978, Antverpy) je belgická atletka, olympijská vítězka, mistryně Evropy a halová mistryně Evropy ve skoku do výšky. Je také halovou mistryní světa v pětiboji (60 m přek., skok do výšky, vrh koulí, skok daleký, běh na 800 metrů).\n\nJejí specializací v začátcích kariéry byl především atletický víceboj. První výrazný úspěch zaznamenala v roce 1999 na ME do 23 let ve švédském Göteborgu, kde dokončila sedmiboj výkonem 5 548 bodů na 6. místě. Od bronzové medaile, kterou získala Litevka Austra Skujytė ji však dělilo více než 500 bodů. O dva roky později skončila na světovém šampionátu v Edmontonu na 14. místě. Šestitisícovou hranici v sedmiboji poprvé překonala v červnu roku 2003 na vícebojařském mítinku v rakouském Götzisu (6 019 bodů).\n\nV roce 2004 se umístila na halovém MS v Budapešti v pětiboji na 5. místě, když nasbírala 4 526 bodů. K medaili ji nepomohlo ani vítězství ve druhé (výška) a páté (800 m) disciplíně. Největší ztrátu zaznamenala ve vrhu koulí, kde výkonem 12,39 m obsadila poslední místo. V tomto roce se začíná více specializovat na skok vysoký. Na letních olympijských hrách v Athénách překonala v kvalifikaci napoprvé 195 cm a postoupila do finále. V něm však zdolala jen základní výšku 185 cm a skončila na posledním, 12. místě. Na Mistrovství světa v atletice 2005 v Helsinkách a na halovém MS 2006 v Moskvě končí na šestých místech.\n\n8. července 2006 v Paříži poprvé v kariéře překonává dvoumetrovou hranici (200 cm). Tuto výšku skočila i 14. července na mítinku Zlaté ligy v Římě. V srpnu se na evropském šampionátu v Göteborgu stává mistryní Evropy, když vítězí v osobním rekordu 203 cm, čímž zároveň vytváří nový rekord šampionátu. Stejnou výšku, avšak napodruhé překonala také Bulharka Venelina Venevová a brala stříbro. Bronz vybojovala Kajsa Bergqvistová ze Švédska. Sezónu Hellebautová završila prvním místem na berlínském mítinku ISTAF, kde počtvrté v sezóně překonala dva metry.\n\nÚspěšně vstoupila rovněž do halové sezóny roku 2007, když 27. ledna v Bruselu překonává opět rovné dva metry. V březnu se stává v Birminghamu halovou mistryní Evropy, když ve finále výšky jako jediná zdolává dvoumetrovou hranici a výkonem 205 cm si vytváří osobní rekord a nový rekord šampionátu. Zbylé medaile získaly výškařky, které skočily 196 cm. Stříbro Italka Antonietta Di Martinová a bronz po diskvalifikaci Bulharky Venevové Ruth Beitiaová ze Španělska. V letní sezóně končí čtrnáctá na světovém šampionátu v Ósace, když ve finále nezdolala 194 cm.\n\nV halové sezóně roku 2008 se vrátila k víceboji. Již o rok dříve si vytvořila v Gentu výkonem 4 877 bodů nový osobní rekord v pětiboji. Ten dodnes patří k nejlepším výkonům celé historie. Více bodů nasbíraly jen Kelly Sothertonová (4 927), Jessica Ennisová (4 937), Carolina Klüftová (4 948) a Irina Bělovová (4 991). Na halovém MS 2008 ve Valencii poté zaostala za svým maximem o pouhých 10 bodů a vybojovala zlatou medaili. Soupeřkám unikla především ve výšce, kde skočila 199 cm, čímž získala 1 224 bodů.\n\nJeden z největších úspěchů své kariéry zaznamenala na letních olympijských hrách v Pekingu, kde ve finále porazila chorvatskou výškařku Blanku Vlašičovou a stala se olympijskou vítězkou. Rozhodovalo se na výšce 205 cm, kterou Hellebautová překonala prvním pokusem, zatímco Vlašičová až napodruhé.\n\nPo první mateřské pauze se vrátila k atletice v letní sezóně roku 2010. Na ME v atletice v Barceloně se umístila výkonem 197 cm na 5. místě. Druhý návrat do výškařských sektorů absolvovala 29. ledna 2012 na halovém mítinku v Antverpách, kde skončila na druhém místě (195 cm). Na halovém světovém šampionátu v Istanbulu ji od medaile dělila jedna chyba, kterou zaznamenala na výšce 188 cm. Ostatní výšky, včetně 195 cm zdolala napoprvé, avšak vinou horšího technického zápisu obsadila konečné 5. místo. O stříbro se podělily hned tři výškařky Anna Čičerovová, Ebba Jungmarková a Antonietta Di Martinová.\n\nJedním z důvodů druhého návratu byly Letní olympijské hry 2012 v Londýně, kde chtěla obhajovat titul z předešlých her. To se ji nakonec nepodařilo, když v olympijském finále bylo nad její síly překonání rovných dvou metrů a v konečném součtu obsadila výkonem 197 cm 5. místo.\n\nVysvětlivky: (S) – sedmiboj, (P) – pětiboj, DNF – nedokončený závod\n\nDvoumetrovou hranici a vyšší zdolala celkově devětkrát.\n\n\n5. prosince 2008 oznámila, že je těhotná a ukončila tak svoji profesionální atletickou kariéru. Ve své další práci se měla věnovat sportovní a marketingové společnosti. Dne 9. června 2009 se ji narodila dcera, kterou pojmenovala jménem Lotte. Jejím otcem je Wim Vandeven, její dosavadní trenér a životní partner. 16. února 2010 oznámila návrat k atletice. Na konci roku 2010 znovu ukončila kariéru poté, co očekávala narození druhého potomka. V únoru roku 2011 porodila druhou dceru, Saartje.\n\n"}
{"id": "349436", "url": "https://cs.wikipedia.org/wiki?curid=349436", "title": "Dudek chocholatý", "text": "Dudek chocholatý\n\nDudek chocholatý (\"Upupa epops\") je pták z řádu zoborožců. Od května roku 2008 je národním ptákem státu Izrael.\n\nDudek chocholatý je jediným žijícím zástupcem čeledi dudkovitých (Upupidae). Další druh, dudek velký (\"Upupa antaios\"), který se v minulosti vyskytoval na ostrově Svatá Helena, vyhynul během 16. století.\nRozlišuje se 9 poddruhů. Severozápadní Afriku, Evropu a západní Sibiř obývá dudek chocholatý evropský (\"U. e. epops\"), území dále na východ d. ch. asijský (\"U. e. saturata\") a oblast od Suezu k jihu d. ch. egyptský (\"U. e. major\"). Dalších 6 poddruhů žije v Africe jižně od Sahary a v jižní Asii.\n\nVelikosti hrdličky (délka těla 25–29 cm, rozpětí křídel 44–48 cm), zcela nezaměnitelný, s širokými zakulacenými křídly, výraznou vztyčitelnou chocholkou na hlavě a dlouhým, tenkým, mírně dolů zahnutým zobákem. Zbarvení je žlutohnědě růžové s černými a bílými pruhy, ocas je černý s širokým bílým pruhem. Jednotlivá pohlaví se zbarvením neliší. Létá vlnovitě a dost vratce („motýlí“ třepotavý let), na zemi chováním připomíná špačka.\n\nPři obhajování hnízdního okrsku se ozývá daleko slyšitelným dutým voláním „pu-pu-pu“. Mláďata se na hnízdě při krmení ozývají vysokým „siih“. Při obraně hnízda varovné drsné opakované zasyčení.\n\nDudek chocholatý hnízdí na rozsáhlém území Evropy, Asie a Afriky. Převážně tažný druh, se zimovišti v jižní Asii a Africe jižně od rovníku (viz mapka rozšíření níže). Evropská populace je odhadována na více než 890 000 párů a vykazuje mírně klesající tendenci.\nV České republice hnízdil dříve pravidelně a místy zcela běžně, v letech 1950–1960 však téměř vymizel. V současné době hnízdí jen ojediněle a nepravidelně, hlavně v nížinách a pahorkatinách, častěji pouze na jižní Moravě na Hodonínsku, Břeclavsku a Znojemsku. Celková početnost byla v letech 1985-1989 odhadnuta na 60–120 párů, podobně v letech 2001–2003 (70–140 párů). V Červeném seznamu spadá do kategori EN – ohrožený druh.\n\nVyhledává otevřenou travnatou krajinu s nízkou intenzitou zemědělství, s pastvinami a loukami prostoupenými drobnými lesíky či alespoň skupinami vzrostlých stromů, okraje rybníků se starými stromy, sady, lesní okraje i velmi řídké lesy; vyhýbá se mokřadům. Svensson uvádí častá pozorování ve vinohradech a sadech.\n\nNa hnízdiště přilétá převážně v první polovině dubna, odléhá hlavně v srpnu a září. Hnízdí jednou do roka, od konce dubna do konce června. Hnízdí jednotlivě a teritoriálně.\n\nK hnízdění potřebuje prostorné stromové dutiny, ale zahnízdí i v dutinách lidských staveb, hromadách kamení i zemních norách.\nHnízdo bývá někdy bez vystýlky, jindy dudek na dno přináší stonky a stébla rostlin a kousky kůry. Ročně mívá jednu snůšku po 5–7 bílých nebo nažloutlých vejcích o rozměrech 26,0 × 17,9 mm. Inkubace je 16 dnů, sedí pouze samice, které samec přináší potravu. Mláďata jsou zpočátku krmena pouze samicí, od 10. dne oběma rodiči a hnízdo opouštějí po 26 dnech. Dalších několik dnů jsou krmena mimo hnízdo. Pohlavně dospívají ve stáří 1 roku. Mláďata na hnízdě po určitou dobu vylučují z kostrční žlázy páchnoucí sekret a pokud jsou ohrožena, vystřikují směrem k otvoru hnízdní dutiny trus. (Proto býval dudek v českém dialektu nazýván smraďoch.)\n\nV potravě převažuje hmyz a jeho larvy, zvláště brouci, dvoukřídlí, blanokřídlí, krtonožky a stonožky, dále pavouci a žížaly. Potravu hledá převážně na zemi. Komenský ve svém díle \"Orbis pictus\" o dudkovi tvrdí, že je to pták \"„nejnečistější, neb lejnami se krmí“\". Dudek však nekonzumuje výkaly, ale hmyz, který se na nich vyskytuje.\n\n\n"}
{"id": "349437", "url": "https://cs.wikipedia.org/wiki?curid=349437", "title": "Mayer Amschel Rothschild", "text": "Mayer Amschel Rothschild\n\nMayer Amschel Rothschild (23. ledna 1744 – 19. září 1812) byl zakladatel bankovního domu a židovské dynastie Rothschildů, která se postupně stala jednou z nejúspěšnějších rodin v historii. V roce 2005 byl zařazen na 7. místo žebříčku dvaceti nejvlivnějších podnikatelů všech dob časopisu Forbes.\n\nNarodil se jako Mayer Amschel Bauer dne 23. ledna 1744 ve Frankfurtu nad Mohanem, jeho otec, zlatník, lichvář a směnárník Mojžíš – Moses Amschel Bauer změnil jeho příjmení na Rothschild – , červený štít – s odkazem na oficiální logotyp rodinného podniku (na počest východních Židů), bank a zastaváren.\nZáklad Rothschildova majetku pocházel z obchodu s lankrabětem Vilémem Hessenským. Vilém zdědil údajně jeden z největších majetků v Evropě, ale při správě tohoto majetku nakonec podstatně závisel na Mayerovi.\n\nMayer Amschel Bauer-Rothschild zemřel ve Frankfurtu nad Mohanem (Německo) dne 19. září 1812 a byl pohřben na Battonnstrasse hřbitově ve Frankfurtu.\n\nV knize \"Vzestup francouzských Rothschildů\" (str. 26) (V originále \"The Rise of the French Rothschild\") autorka Anka Muhlsteinová vypráví, že Mayer Amschel vybral pro své syny manželky výhradně ze zámožných a vlivných rodin. Stejně tak se i jeho dcery vdávaly za dobře postavené a uznávané bankéře. Všechny rothschildovské rodiny zachovávaly obyčej knížecích domů; uzavíraly sňatky mezi svými příslušníky. Synové Mayera Amschla prosluli jako „pět Frankfurťanů“ – stali se z nich státní bankéři pěti evropských zemí.\n"}
{"id": "349444", "url": "https://cs.wikipedia.org/wiki?curid=349444", "title": "Tenis na Letních olympijských hrách 2008 – ženská dvouhra", "text": "Tenis na Letních olympijských hrách 2008 – ženská dvouhra\n\nŽenská dvouhra na Letních olympijských hrách 2008 probíhala v Zeleném olympijském tenisovém centru, ležícím v Pekingu. Soutěž se konala v období od 10. do 17. srpna 2008 na otevřených dvorcích s tvrdým povrchem DecoTurf.\n\nKvalifikace ani předkvalifikace hrány nebyly, když k opuštění tohoto systému došlo na Atlantské olympiádě 1996. Do dvouhry nastoupilo 64 tenistek z 33 zemí. Turnaj byl odehrán na dva vítězné sety. Tiebreak v rozhodující sadě nebyl uplatněn. Poprvé v historii byly tenistkám přiděleny body do žebříčku WTA.\n\nObhájkyně zlata z předchozí olympiády, Belgičanka Justine Heninová, ukončila profesionální kariéru 14. května 2008, když uvedla ztrátu motivace pro další hraní. Tři hráčky ji do olympiády vystřídaly na čele žebříčku WTA. Z toho Maria Šarapovová a Ana Ivanovićová se potýkaly se zraněním a poklesem formy vůči první polovině roku. Obě byly nuceny z turnaje odstoupit.\n\nZ elitní desítky žebříčku WTA do soutěže nezasáhly světová pětka Maria Šarapovová a desátá v pořadí Anna Čakvetadzeová, obě z Ruska. Za zraněnou světovou dvojku Ivanovićovou, potýkající se s návratem po zánětu palce na pravé ruce, do turnaje nakonec nastoupila izraelská náhradnice Cipora Obzilerová. Srbka to označila za jeden z nejtěžších momentů své tenisové kariéry.\n\nHráčkám z tenisově malých států byla udělena jedna divoká karta ve formě pozvání Tripartitní komise. Obdržela ji Zimbabwanka Cara Blacková, které patřilo až 662. místo klasifikace. V úvodním kole skončila na raketě druhé nasazené Srbky a úřadující světové jedničky Jeleny Jankovićové po setech 3–6 a 3–6. V první fázi skončila také třetí hráčka žebříčku Světlana Kuzněcovová z Ruska, když nestačila na Číňanku Li Na, figurující na 42. příčce. Ta po výhře nad světovou osmičkou Venus Williamsovou postoupila do semifinále. Oba medailové zápasy proti Ruskám však prohrála. Nejdříve se Dinarou Safinovou a v duelu o bronzový kov nestačila na jedenáctou ženu pořadí Věru Zvonarevovou výsledkem 0–6 a 5–7.\n\nOlympijskou vítězkou se stala 26letá ruská světová sedmička Jelena Dementěvová, která po výhrách nad 18letou Dánkou Caroline Wozniackou a čtvrtou v klasifikaci Serenou Williamsovou, postoupila do semifinále. V něm vyřadila ve dvou sadách Zvonarevovou. Ve finálovém klání přehrála krajanku Dinaru Safinovou poměrem 3–6, 7–5 a 6–3. Obě hráčky si v úvodu her vyměnily postavení na světovém žebříčku, když Safinová zamířila na šesté a Zvonarevová klesla na sedmé místo. Šampionka k výhře uvedla: „\"Grand Slam nemůžu srovnávat s olympiádou, tohle je daleko více. Na tohle jsem čekala a pro co pracovala. Jedná se o největší moment mé kariéry, mého života\".“\n\nKompletní ruská sada medailí znamenala, že podruhé v historii ženské dvouhry, a poprvé od roku 1908, získaly všechny kovy reprezentantky jednoho státu. Potvrdily tak převahu ruského ženského tenisu, když mezi jedenácti nejlepšími hráčkami žebříčku WTA bylo šest ruských ternistek.\n"}
{"id": "349449", "url": "https://cs.wikipedia.org/wiki?curid=349449", "title": "Ženšen pravý", "text": "Ženšen pravý\n\nŽenšen pravý (\"Panax ginseng\", syn. \"Panax schinseng\") je druh rostliny z čeledi aralkovitých (\"Araliaceae\"). Někdy bývá nazýván též všehoj ženšenový. Léčivá droga zjednodušeně nazývaná \"asijský ženšen\", \"čínský ženšen\" a \"korejský ženšen\" též pochází z této rostliny. Ženšen pravý patří k nejznámějším exotickým léčivým bylinám.\n\nDruhový název ženšen (ginseng) je odvozeno foneticky z čínského 人 („rén“ = člověk) a nesnadno přeložitelného 蔘 (klasické znaky) či 参 (zjednodušené znaky) („shēn“). Znak 蔘 a fonéma \"shēn\" se přátelí s mnoha různými významy jako rádce, účastník, duch, vzdech, šlechtic, identita, život, tělo, bůh (ve smyslu přírodního ducha) atd. Grafická a fonetická složka slova rén-shēn tedy, jak tomu už v čínštině bývá, společně zvou několik doplňujících se výkladů – od skromného „člověčí kořen“ až k majestátnému „síla země v podobě člověka“, chce-li někdo. Označení „šlechtic“ se pak používá v tradiční čínské medicíně pro ženšen a některé jiné důležité rostliny.\n\nŽenšen pravý je vytrvalá vzpřímená bylina dorůstající výšky 30 až 60 cm. Podzemní část je tvořena mohutnou kořenovou hlavou nepravidelného tvaru, z níž vyrůstají 1 až 2 řídce rozvětvené mrkvovité kořeny, dosahující délky až 20 cm a tloušťky až 3 cm. Kořeny bývají ve střední části rozvětvené a mohou připomínat lidské tělo. Lodyha je nevětvená. Nadzemní část rostliny každoročně na zimu odumírá, nová lodyha pak na jaře vyrůstá z pupenů na kořenové hlavě, které se zakládají již v průběhu srpna předchozího roku. Z vrcholu lodyhy vyrůstá v přeslenu 3 až 7 dlouze řapíkatých dlanitě složených listů, skládajících se ze 3 až 5 lístků. Palisty chybějí.Čepel jednotlivých lístků je na bázi široce klínovitá, na vrchní straně lysá, na rubu řídce krátce chlupatá, s hustě pilovitým okrajem a protaženou špicí. Prostřední lístek je oválný nebo podlouhle oválný, 8 až 12 cm dlouhý a 3 až 5 cm široký, postranní lístky jsou vejčité až kosočtverečně vejčité, 2 až 4 cm dlouhé a 1,5 až 3 cm široké. Květy jsou drobné (asi 3 mm velké), zelenobílé, pětičetné a oboupohlavné, uspořádané v jediném vrcholovém okolíku složeném ze 30 až 50 stopkatých květů. Stopka květenství je 15 až 30 cm dlouhá, stopky jednotlivých květů 0,8 až 1,5 cm. Kalich je srostlý, zakončený 5 krátkými zuby. Korunních plátků i tyčinek je 5. Semeník je srostlý ze dvou plodolistů a nese 2 volné čnělky. Plodem je červená, šťavnatá, zploštěle kulovitá, 6 až 7 mm dlouhá peckovice obsahující 1 až 3 semena. Semena jsou bílá, asi 5 mm dlouhá, ledvinovitého tvaru a s drsným povrchem.\n\nPodobné účinky jako ženšen pravý má takzvaný americký ženšen. Jedná se o volně rostoucí rostlinu ve střední a východní části Ameriky. Je ale ohrožený, proto je chráněný zákonem. Mimo volnou přírodu se pěstuje na farmách v Ontariu, Britské Kolumbii nebo Wisconsinu.\n\nŽenšen pravý roste přirozeně v podrostu smíšených a širokolistých opadavých lesů ve východních oblastech provincií Chej-lung-ťiang, Ťi-lin a Liao-ning na severovýchodě Číny, dále ve východním Rusku v oblasti řeky Ussuri a v Přímořské oblasti a v jižní části Chabarovského kraje. Izolované místo výskytu je v horách Severní Koreje poblíž města Kesong. V dalších oblastech, např. v čínských provinciích Šan-si a Che-pej je pěstován.\n\nŽenšen pravý obsahuje celou paletu účinných látek. Mezi farmakologicky podstatné složky náležejí zejména saponiny, antioxidanty, polysacharidy a peptidy. Výzkum obsahových látek započal již v roce 1854, kdy byl ze ženšenu izolován první glykosid a pojmenován panaquilon. V roce 1906 pak byl izolován první saponin, panaxin. Od této doby bylo již ze ženšenu izolováno více než 70 různých saponinů. Ty bývají hromadně označovány jako ginsenosidy, případně panaxosidy. Ze zásadních antioxidantů se v ženšenu nacházejí zejména maltol, kyselina salicylová a kyselina vanilová.\n\nZ kořene ženšenu pravého byl izolován kyselý polysacharid ginsan, u nějž byl mj. prokázán výrazný stimulující vliv na imunitní systém.\n\nPůsobení ženšenu na lidský organismus je velmi komplexní. Výsledky odborných studií, kterých bylo již publikováno velké množství (v rešerši z roku 2009 je jich uváděno 411), prokázaly působení na oběhový systém, na centrální nervovou soustavu, na soustavu žláz s vnitřní sekrecí nebo imunitní systém. Adaptogenní efekt ženšenu je přisuzován změnám v absorpci kyslíku tkáněmi a přechodné změně v metabolismu cukrů a tuků. Výzkumy také poukázaly na to, že po užívání ženšenu se u mužů zlepšily sexuální funkce podobně jako při používání viagry.\n\nUžívání ženšenu v denní dávce nepřesahující doporučované množství je považováno za bezpečné a případy prokázaných vedlejších účinků se objevují zřídka. Při pokusné studii s dlouhodobým užíváním vysoké denní dávky odpovídající 15 gramům ženšenu na kilogram živé váhy se objevily vedlejší příznaky zahrnující hypertenzi, poruchy trávení, nespavost a nervozitu. V jiné studii způsobilo podávání extrémně vysokých dávek ženšenu, přesahujících 15 gramů/kg denně, u pokusných osob depresi a zmatenost.\n\nŽenšen pravý zastává významnou roli v lidové medicíně zejména v Číně, Japonsku a Koreji. V čínské knize o bylinách, pocházející z 1. století před naším letopočtem, je ženšen zmiňován jako bylina podporující 5 vnitřních orgánů, tišící nervy, zklidňující mysl, zastavující křeče, vyhánějící zlé duchy, čistící zrak a zlepšující paměť. Ženšen byl v historii mnohokrát opěvován a představa o jeho účinnosti dosáhla téměř mýtických rozměrů. Po dlouhá staletí bylo jeho pěstování a sklizeň v Číně výsadou pouze panovníka a oblasti kde se vyskytoval byly běžným lidem uzavřeny. Místní obyvatelé často riskovali život aby ženšen získali, ať již pro svoji potřebu nebo na obchod. Do Evropy jej poprvé přivezl ve 13. století Marco Polo, po dlouhý čas však byl dostupný pouze aristokracii.\n\nV Jižní Koreji je výzkum ženšenu podporován oficiálně pod hlavičkou společnosti \"The Korean Society of Ginseng\". Společnost byla založena již v roce 1975, pořádá konference na poli výzkumu ženšenu a pravidelně uveřejňuje výsledky výzkumů v časopisu \"Journal of Ginseng Research\", který je podporovaný sdružením \"Korean Federation of Science and Technology Societies\" a jihokorejským vládním grantem \"National Research Foundation of Korea\". Časopis je peer-reviewed čtvrtletník, je indexován na PubMed Central, Scopus a SCIE a uveřejňuje studie v oblasti základních a klinických aspektů ženšenu, s ohledem na nejnovější pokroky ve výzkumu ženšenu.\n\nSvětová zdravotnická organizace v roce 1999 uvedla detailní informace o bylině a kromě jiných parametrů i o detailním chemickém složení a jejím použití vycházející z klinických dat.\n\nŽenšen je dnes po celém světě rozšířen jako prostředek doplňkové výživy. Ženšen bývá doporučován jako roborans, k prevenci stresu, pro neurastenické indikace, při cukrovce a též jako afrodiziakum.\n\nV 20. století byl obecně přijímán názor, že účinnost ženšenu nebyla vědecky prokázána a že jeho rozšířené užívání v populaci volá po rigoróznějším výzkumu jeho účinnosti a bezpečnosti. S postupujícím výzkumem stoupla informovanost o ženšenu a Světová zdravotnická organizace uvedla, že na základě klinických dat je možné použít ženšen jako profylaktické a regenerační činidlo pro zlepšení duševní a fyzické schopnosti, v případě slabosti, únavy, vyčerpání a ztráty koncentrace a také pro rekonvalescenci.\n\nČetnost nežádoucích účinků po užití ženšenu byla blízká placebu, přičemž nejčastějšími nežádoucími účinky byly bolesti hlavy, poruchy spánku a zažívací potíže. Dá se říci, že závažnější nežádoucí účinky ženšenu lze prakticky vyloučit. D. Ross uvádí, že ženšen má zřejmě jisté léčivé účinky, ale ty jsou poměrně nepředvídatelné a velmi proměnlivé, navíc je velmi drahý a byly zaznamenány případy předávkování.\n\nŽenšen (American Ginseng) může být využit při léčbě cukrovky. Poslední Americké studie dokazují, že užívání této rostlinné drogy před jídlem snižuje glykemii u lidí s diabetem. Glykemie se u diabetiků, kterým byly podávány tobolky, snížila o 20 procent. Stejný pokles se objevil i u nediabetiků, ovšem pouze tehdy, když užívali ženšenové kapsle před jídlem.\n\nNejčastěji užívanou částí ženšenu je kořen. Suší se buďto na slunci, čímž vzniká tzv. bílý ženšen (radix ginseng album), nebo se paří v cukerném nebo bylinném nálevu a následně vcelku suší umělým teplem, čímž vzniká tzv. červený ženšen (radix ginseng rubrum), který je křehký, mírně sklovitý, hnědočervené barvy. Před použitím se většinou krájí nebo práškuje. V lékárnách je k dostání buďto kořenová droga, nebo ženšenové extrakty, sirupy a pilulky, v nichž může být ženšen kombinován s jinými výživovými doplňky, např. vitamíny. Zatímco v kvalitě kořenové drogy se lze zhruba orientovat pozorováním velikosti, textury a počítáním letokruhů, u výtažků je nutné složení stanovit chromatografií nebo hmotnostní spektrometrií.\n\nRozborem 25 komerčních přípravků na bázi ženšenu či příbuzného rodu \"Eleutherococcus\", dostupných na trhu ve Spojených státech, bylo potvrzeno, že všechny zkoumané přípravky odpovídající účinné látky skutečně obsahují, obsah účinných látek v nich však velmi kolísá. Naproti tomu studie celkem 50 přípravků z 11 zemí prokázala, že necelých 10% těchto přípravků má nízký obsah účinných látek (pod 2%), případně je vůbec neobsahují.\n\n\n"}
{"id": "349450", "url": "https://cs.wikipedia.org/wiki?curid=349450", "title": "Studie", "text": "Studie\n\nStudie může být:\n\n\n"}
{"id": "349454", "url": "https://cs.wikipedia.org/wiki?curid=349454", "title": "Žarošická mše pastýřská", "text": "Žarošická mše pastýřská\n\nŽarošická mše pastýřská je pojmenována po Žarošicích – jihomoravském mariánském poutním místě. Kdo je autorem této vánoční mše a kde vznikla, není známo. Jisté ale je, že její opis s názvem \"Žarošická mše koledová na půlnoční\" přinesl do Žarošic roku 1880 poštmistr Táborský, kde byla tak provedena nadučitelem Theodorem Martinů. V roce 1952 mši za textové spolupráce Josefa Marcela Svobody (*1891, Kyjov) hudebně upravil P. Josef Martínek (1888–1962) z Prace. V roce 1995 se z iniciativy žarošického učitele Ladislava Valihracha pátralo po originálu mše, žel bez pozitivního výsledku. Proto byl požádán brněnský hudební skladatel a muzikolog Zdeněk Zouhar o renovaci mše (Zouhar měl k dispozici jen Martínkovu úpravu mše). V roce 1996 byla renovovaná \"Žarošická mše pastýřská\" digitálně nahrána Brněnským filharmonickým sborem (soprán Blanka Morávková, alt Jarmila Bařinková, tenor Vladimír Richter, bas Richard Novák, varhany Zdeněk Nováček, dirigent Stanislav Kummer, režie Petr Řezníček) v žarošickém kostele sv. Anny na hudební nosič (kazetu) a pod názvem \"Pouť \"&\" Vánoce v Žarošicích\" vydána ve vydavatelství Antiphona. V únoru roku 1999 v budově Památníku obce (dnešního Muzea obce Žarošice) nalezli původní rukopis poštmistra Táborského z roku 1880 Roman Muroň a Karol Frydrych. V roce 2004 byla vydána starobylá verze mše \"Žarošická mše koledová na půlnoční\" ve vydavatelství SALVE REGINA Františka Malého tiskem. Ze všech tří verzí je hudebně nejzdařilejší verze Zdeňka Zouhara. Žarošickou mši pastýřskou mají na repertoáru sbory: Brněnský filharmonický sbor Beseda Brněnská, Collegium musicale bonum ze Slavkova u Brna, Filia Dobratice, Chrámový sbor ve Vyškově a Smíšený pěvecký sbor Rastislav Blansko\n\n\n"}
{"id": "349466", "url": "https://cs.wikipedia.org/wiki?curid=349466", "title": "Torzo", "text": "Torzo\n\nTorzo (italsky torso, z latinského \"tursus\" a řeckého \"thyrsos\", trup, pahýl) znamená v sochařství zkomolený lidský trup bez končetin a/nebo bez hlavy. V angličtině a mnoha dalších jazycích se užívá jako anatomický termín pro trup, případně jeho model.\n\nSlovo dostalo svůj specifický význam \"neúplné sochy\" v renesanci, v souvislosti se zájmem o antické sochy, které se často zachovaly jen jako torza. V tomto smyslu pak z italštiny přešlo do jiných evropských jazyků. V pozdější době sochaři (například Auguste Rodin) torza přímo vytvářeli, protože trup bez hlavy není individualizován, nepředstavuje určitou jednotlivou osobu, nýbrž muže nebo ženu vůbec.\n\nV širším a přeneseném smyslu se používá také pro věci neúplné a zkomolené, jako je torzo zabitého člověka v kriminalistice nebo torzo stromu. Torzo může znamenat také nedokončené nebo zčásti ztracené literární či vědecké dílo. \n\nSpisovatel Karel Toman napsal \"Torso života\", básník František Halas sbírku \"Torzo naděje\".\n\nTorzo se vyskytuje také v názvech hororových filmů.\n\n"}
{"id": "349477", "url": "https://cs.wikipedia.org/wiki?curid=349477", "title": "Slide guitar", "text": "Slide guitar\n\nSlide guitar nebo bottleneck guitar (bottleneck = angl. hrdlo flašky) je osobitý styl hry na kytaru. Odlišnost tohoto způsobu hry spočívá v klouzání (slide) předmětů z různých materiálů po strunách kytary. Nejčastěji se používá tzv. slide, což je předmět ve tvaru trubičky, který se nasadí na prst ruky, která mačká struny. Slide se vyrábí hlavně z kovu (oceli nebo bronzu), ale někteří kytaristé používají výhradně skleněný nebo keramický slide. Při hře pomocí slidu se struny nepřitlačují k pražcům, slide se na nich jen přidržuje a posouvá se po strunách; výsledkem je tak plynulý přechod mezi jednotlivými tóny, který je normálním stylem hry nedosažitelný.\nExistuje vícero možných stylů hry technikou slide, ale hlavní rozdíl mezi nimi není ani tak v odlišném výsledku, jako spíš v odlišném stylu hry.\n\n\nTechnika slide se může v podstatě uplatnit při hře na jakoukoliv kytaru, ale kytaristi, kteří preferují tuto techniku většinou upřednostňují kytary přizpůsobené tomuto stylu. Nejčastěji se při technice slide používají:\n\n\nSlide se přitlačí malou silou na struny. Struny se pod tlakem nesmí dotýkat pražců a slide se musí držet rovnoběžně s nimi. Výška tónu se mění pomocí plynulého pohybu slidu po strunách. Takto zaniká omezení na dvanáct tónů v oktávě, protože slide se může držet v libovolné poloze mezi pražci.\n"}
{"id": "349479", "url": "https://cs.wikipedia.org/wiki?curid=349479", "title": "Gjergj Fishta", "text": "Gjergj Fishta\n\nGjergj Fishta (23. října 1871 – 30. prosince 1940) byl albánský františkánský mnich, básník a překladatel.\n\nNarodil se ve Fishtë patřící Osmanské říši, v Bosně vystudoval filozofii a katolickou teologii, v roce 1902 se stal ředitelem františkánského gymnázia ve Skadaru. V letech 1919–1920 sloužil jako sekretář albánské delegace na pařížské mírové konferenci. V roce 1920 byl zvolen do parlamentu, v roce 1921 se stal jeho místopředsedou. Podporoval snahy vytvořit v Albánii demokratický systém. Poté, co se chopil vlády Ahmet Zogu, odešel napřed do exilu v Itálii, později se ale vrátil do Skadaru jako učitel a spisovatel. Tam také v roce 1940 zemřel.\n\nJeho nejvýznamnějším dílem je historický epos \"Horské gusle\" (\"Lahuta e Malcís\", 1937) o boji severoalbánských horalů proti Černohorcům. Tento klasicky komponovaný epos byl ve své době pokládán za nejvýznamnější dílo albánské literatury, dnes je ale archaický a málo srozumitelný. Jeho literární díla měla obrovský vliv na formování psané formy albánštiny v dialektu Gheg. Věnoval se také překladu (Molière, Homér, Alessandro Manzoni).\n\nZa komunistické nadvlády byla jeho díla zakázána.\n\n"}
{"id": "349480", "url": "https://cs.wikipedia.org/wiki?curid=349480", "title": "São Luís", "text": "São Luís\n\nSão Luís je brazilské město ve státě Maranhão, ve kterém žije více než 1 milion obyvatel. Rozkládá se na ostrově Upaon-Açu na severovýchodě Brazílie. Město vzniklo v roce 1612, kdy se tu usadilo 500 francouzských kolonistů, kteří byli následně vytlačeni Portugalci. V blízkosti města se nachází námořní přístav \"Porto do Itaqui\", který patří ke strategicky významným a rušným přístavům brazilského zahraničního obchodu. Z města vedou železniční tratě do sousedních států Pará, Tocantins a Piauí, které jsou využívány mimo jiné pro export zemědělských a těžařských výrobků z vnitrozemí do zdejšího přístavu a dále do zahraničí. Vzhledem ke strategické poloze města (blíže k USA a Evropě) zde sídlí mnoho průmyslových korporací a společností. Město má letecké spojení s většinou velkých brazilských měst, taktéž odtud létají spoje do 150 km vzdáleného národního parku Lençóis Maranhenses, pro který je São Luís výchozím místem.\n\nCentrum města si zachovalo svůj historický charakter, pro nějž je typická portugalská architektura, která se musela přizpůsobit zdejšímu horkému a vlhkému podnebí. Kamenné zdi bytových domů jsou často obloženy keramickými kachličkami azulejos, které slouží jako izolace i jako dekorace. Mezi významné stavby patří např. zdejší biskupský palác a katedrála, paláce Dos Leões a La Ravardière nebo divadlo Arthur Azevedo. Historický střed města o rozloze 220 ha byl roku 1997 zapsán na seznam světového dědictví UNESCO.\n"}
{"id": "349481", "url": "https://cs.wikipedia.org/wiki?curid=349481", "title": "Motorová jednotka Hamburg", "text": "Motorová jednotka Hamburg\n\nDvoudílná motorová jednotka typu Hamburg navázala na úspěšnou konstrukci jednotky řady 877 „létající hamburčan“. Tyto jednotky byly určeny pro síť rychlých spojů německých drah (FDt-Netz) a nesly označení 137 149 – 152 a 137 224 – 232.\nNa základě pozitivních zkušeností s jednotkou řady 877 započal v roce 1933 vývoj nových dvojdílných dieselelektrických jednotek, které měly být nasazeny na novou síť rychlých spojů mezi Berlínem a významnými německými městy. V letech 1935–1936 bylo dodáno celkem 13 kusů těchto jednotek.\n\nDvojdílné jednotky se středním Jakobsovým hnacím podvozkem měly uspořádání dvojkolí 2’Bo’2’. Krajní běžné podvozky typu Görlitz III nesly motory Maybach o výkonu 302 kW každý s připojeným dynamem AEG typu aG210/26b. Hnací podvozek nesl dva motory typu Dx 1681 na napětí 800 Vss. Podvozky byly opatřeny bubnovými brzdami typu Hikp. Při výměně běžných podvozků za nový typ v roce 1938 byly brzdy zaměněny za kotoučové.\n\nVe srovnání s řadou 877 měla nová jednotka odlišný tvar čela, počet míst klesl z 98 na 77 v důsledku změny uspořádání 3+1 na 2+1. Došlo k prodloužení jednotky o 2,3 m a zvýšení její hmotnosti. Díl A měl zavazadlový oddíl a 5 1/2 kupé, v díle B se nacházel 3 m dlouhý kuchyňský oddíl s bufetem a velkoprostorový oddíl pro cestující. Čela jednotky byla osazena samočinnými spřáhly Scharfenberg, která propojovala i řídící obvody, jednotky bylo možno spojovat i s jednotkami jiných typů. Stanoviště strojvedoucího byla opatřena kontrolou bdělosti strojvedoucího SIFA a trojfrekvenčním vlakovým zabezpečovačem Indusi.\n\nOd 15. května 1935 zavedly DRG nový typ vlaků – FDt (Ferndurchgangsschnelltriebzug – dálkový projíždějící rychlý motorový vlak). Od 1. července 1935 byly nové jednotky nasazeny na trase Berlin-Stadtbahn – Hannover – Köln a od 15. srpna také na spoji Berlin Anhalter Bahnhof – Leipzig – Erfurt – Frankfurt/Main. Od roku 1936 přibyl spoj Berlin Anhalter Bahnhof přes Lipsko do Norimberka, kde se souprava rozdělila a jedna část pokračovala na Mnichov a druhá na Stuttgart.\nVlaky „FDt“ byly ve své době nejrychlejšími spoji v Německu i ve světě. Nejvyšší cestovní rychlost byla dosažena v úseku Hannover – Hamm: 132,2 km/h. Avšak ještě před začátkem druhé světové války byl rychlodrážní provoz zastaven a jednotky byly staženy z provozu. Některé byly později využívány pro přepravu vládních činitelů a jednotek Wehrmachtu.\nU Deutsche Bundesbahn zůstalo pět jednotek (SVT 137 149, 152, 227, 231, 232), které byly až do roku 1950 využívány armádou Spojených států. Jednotka 137 227 dostala v letech 1950–51 hydrodynamický přenos výkonu (uspořádání B'+2'+B') a byla přeznačena na VT 04 501. Ostatní byly zařazeny do provozu jako VT 04 102, 106 a 107 (ex 137 152, 137 231 a 137 232). Byly nasazeny do takzvané Rheinblitz-Gruppe (skupina rýnský blesk) nově budovaného systému dálkových rychlíků (F-Zug) spolu s jednotkou VT 07 (jednotka sestavená ze zbytků motorové jednotky Berlin a novými jednotkami VT 08. V letech 1958–1959 byly čtyři provozuschopné jednotky předány do NDR, kde dostaly svá původní čísla. V roce 1970 byly přeznačeny podle pravidel UIC jako 183 001 – 003 a 183 252. Sloužily v mezinárodní dopravě (Vindobona) i na vnitrostátních spojích Berlin – Bautzen a Berlin – Neubrandenburg.\n\nK Deutsche Reichsbahn přešly dvě jednotky, které se po skončení války nacházely v sovětské okupační zóně – 137 225 a 137 226. Díl 137 226a byl ve velmi špatném stavu a byl sešrotován. Díl 137 226b posloužil k přestavbě na střední článek jednotky 137 234 typu Leipzig. Jednotka 137 225 (později 183 225) byla přestavěna na vládní, od roku 1975 je muzejním vozidlem. V roce 1990 byla zrekonstruována, nyní se nachází v neprovozním stavu vystavena na nádraží v Lipsku.\n\nJednotky 137 150, 151, 224, 228 a 230 zůstaly po skončení války na území Československa. ČSD je přeznačily na M 297.001 – 006 a nasadily do rychlé dálkové dopravy na trasách Praha – Bratislava a Praha – Ostrava. Zde jednotky dosahovaly nejvyšší rychlost 130 km/h.\n\nPřidáním prostředního článku vznikla trojdílná jednotka typu Leipzig. Další vývoj pak směřoval k opuštění koncepce s Jakobsovými podvozky k jednotkám typu Köln a Berlin.\n\n"}
{"id": "349482", "url": "https://cs.wikipedia.org/wiki?curid=349482", "title": "Bob Dylan (album)", "text": "Bob Dylan (album)\n\n\"Bob Dylan\" je debutové album amerického písničkáře Boba Dylana. Nahrávací společnost Columbia Records jej vydala 19. března 1962; Dylanovi tehdy bylo dvacet let. Album obsahuje jen dvě originální nahrávky, zbytek tvoří tradiční folkové písně. Album produkoval John H. Hammond, legendární hledač talentů společnosti Columbia, jenž objevil i Dylana a podepsal s ním smlouvu.\n\n"}
{"id": "349484", "url": "https://cs.wikipedia.org/wiki?curid=349484", "title": "Strejček", "text": "Strejček\n\nStrejček může být:\n\n\n\n\n"}
{"id": "349488", "url": "https://cs.wikipedia.org/wiki?curid=349488", "title": "Kostel Všech svatých (Brno)", "text": "Kostel Všech svatých (Brno)\n\nKostel Všech svatých je zaniklý raně gotický brněnský kostel.\n\nStával na skalnatém výběžku na konci dnešní Kopečné ulice. Dříve se tomuto místu říkalo\n\"Provaznický vršek\". První zprávy jsou z roku 1260, kdy byl věnován oslavanským cisterciačkám. Jeho vyobrazení se dochovalo jen na několika málo brněnských vedutách, na kterých je patrno, že kostel měl pětiboký presbytář a loď obdélníkového půdorys. Byl zbořen po obléhání města švédskými vojsky v roce 1645.\n\nPři dřívějších průzkumech, byly objeveny klenuté sklepy. Některé byly ve špatném statickém stavu. Asi proto byly strženy nebo zality cementovou směsí. Zachovaná zůstala jen malá chodbička se studánkou.\n\nČásti presbytáře kostela jsou vidět v restauraci, která se nachází v přízemí nově postaveného obytného domu, který se jmenuje \"Anenské terasy\". Zbytek kostela je pod povrchem parčíku vedle domu.\n\n"}
{"id": "349490", "url": "https://cs.wikipedia.org/wiki?curid=349490", "title": "Janků", "text": "Janků\n\nPříjmení Janků nese více různých osobností:\n\n"}
{"id": "349496", "url": "https://cs.wikipedia.org/wiki?curid=349496", "title": "Karel Pokorný (malíř)", "text": "Karel Pokorný (malíř)\n\nKarel Pokorný (23. června 1944 Říčany – 10. června 2018 Praha) byl český malíř, zaměřující se především na přírodní motivy. Je autorem asi 2100 výtvarných děl.\n\nKarel Pokorný vystudoval Akademii výtvarných umění, dlouhá léta vyučoval výtvarnou výchovu na Gymnáziu Říčany. Žil v Říčanech, kde také čerpal inspiraci pro svá díla – často maluje hlavně okolní krajinu mikroregionu Ladův kraj. S ženou Evou má dceru Alici.\n\nKarel Pokorný, člen Občanské demokratické strany byl aktivní v komunální politice jako člen zastupitelstva města Říčany. Byl členem Komise pro kulturu a památkovou péči Středočeského kraje a předsedou kulturní komise města Říčany.\n\n"}
{"id": "349498", "url": "https://cs.wikipedia.org/wiki?curid=349498", "title": "Vodní nádrž Kateřina", "text": "Vodní nádrž Kateřina\n\nVodní nádrž Kateřina je vodní nádrž v okrese Ústí nad Labem. Byla zřízena počátkem 20. století jako součást vodohospodářské ochrany dolu Chabařovice před přítokem povrchových vod od Krušných hor. Do nádrže Kateřina je svedena výpust z nádrže Modlany, která zachytává vodu z Modlanského a Drahkovského potoka a přeložka Lochočického potoka. Přes nádrž Kateřina jsou kromě Zalužanského potoka rovněž sváděny vody Unčínského a Maršovského potoka. K odvedení vody z této soustavy do řeky Bíliny byla zřízena centrální přeložka potoků, vedoucí přes město Chabařovice povodím potoka Ždírnického přes Předlice do Bíliny.\n"}
{"id": "349500", "url": "https://cs.wikipedia.org/wiki?curid=349500", "title": "Atletika na Letních olympijských hrách 2008 – 100 metrů muži", "text": "Atletika na Letních olympijských hrách 2008 – 100 metrů muži\n\n\nV deseti rozbězích startoval celkem 80 sprintérů. Z každého rozběhu postupovali přímo první tři závodníci, dalších deset postupovalo s nejlepším časem.\n\n1. rozběh / Vítr: -0.2 m/s\n2. rozběh / Vítr: 0.0 m/s\n3. rozběh / Vítr: 0.0 m/s\n4. rozběh / Vítr: 0.2 m/s\n5. rozběh / Vítr: 0.7 m/s\n6. rozběh / Vítr: 0.9 m/s\n7. rozběh / Vítr: -1.4 m/s\n8. rozběh / Vítr: -0.1 m/s\n9. rozběh / Vítr: -0.1 m/s\n10. rozběh / Vítr: -1.3 m/s\nZ pěti čtvrtfinálových běhů postupovali pouze tři nejlepší a jeden sprintér s nejlepším časem, dle tohoto postupového klíče vznikli dva semifinálové rozběhy.\n1. čtvrtfinále / Vítr: -0.1 m/s\n2. čtvrtfinále / Vítr: 0.0 m/s\n3. čtvrtfinále / Vítr: 0.0 m/s\n4. čtvrtfinále / Vítr: 0.1 m/s\n5. čtvrtfinále / Vítr: 0.1 m/s\nDo finále postupovali jen první čtyři sprinteři z každého semifinálového rozběhu.\n\n1. semifinále / Vítr: -0.1 m/s\n2. semifinále / Vítr: 0.3 m/s\n"}
{"id": "349501", "url": "https://cs.wikipedia.org/wiki?curid=349501", "title": "Jiří I. Saský", "text": "Jiří I. Saský\n\nJiří I. Saský, celým jménem: \"Bedřich August Jiří Ludvík Vilém Maxmilián Karel Maria Nepomuk Křtitel Xaver Cyriacus Romanus Saský\" (8. srpna 1832 Drážďany – 15. října 1904, Pillnitz), z dynastie albertinských Wettinovců, byl v letech 1902 až 1904 králem saským.\n\nJiří se narodil jako třetí syn (páté dítě) z devíti potomků vévody Jana Saského a jeho manželky Amálie Augusty Bavorské.\n\nVe školním roce 1849/1850 navštěvoval necelých šest měsíců přednášky na Univerzitě v Bonnu. Od roku 1855 až do svého nástupu na trůn byl předsedou \"Saské společnosti (Sächsisch Altertumsverein)\", která se věnovala památkové péči\n\nV prusko-rakouské válce v roce 1866 velel Jiří 1. jezdecké brigádě saské armády. V letech 1870-1871 se účastnil prusko-francouzské války, v ní velel 1. pěchotní divizi č. 23 a od 17. srpna roku 1870 převzal od svého bratra Alberta velení nad celou XII. (I. královskou saskou) armádou. Velení nad tímto korpusem měl až do 29. března roku 1900. Princ Jiří zastupoval Sasko při provolání Viléma I. Pruského německým císařem 18. ledna roku 1871 ve Versailles. V roce 1888 byl jako druhý Sas jmenován\npolním maršálem Německé říše.\n\nPo smrti svého otce 29. října roku 1873 se stal korunním princem, neboť jeho nejstarší bratr Albert, který nastoupil na saský trůn, neměl potomky a jeho druhý starší bratr \"Fridrich August Ernst\" zemřel jako šestnáctiletý již v roce 1847. Když pak Albert 19. června roku 1902 zemřel, stal se Jiří ve svých sedmdesáti letech saským králem jako Jiří I. Saský; panoval však pouze dva roky. Byl velmi nepopulární, neboť se nevzdal trůnu ve prospěch svého syna Fridricha Augusta.\n\nZemřel 15. října roku 1904 v důsledku těžkého průběhu onemocnění chřipkou. Jeho nástupcem na saském trůnu se stal jeho nejstarší syn Fridrich August, který byl posledním saským králem, neboť v roce 1918 byla monarchie vystřídána republikou.\n\nDne 11. května 1859 se v lisabonském Belému oženil s portugalskou princeznou Marií Annou, s níž měl osm dětí:\n\n"}
{"id": "349503", "url": "https://cs.wikipedia.org/wiki?curid=349503", "title": "LM", "text": "LM\n\nSpojení písmen L a M může mít různé významy:\n\n"}
{"id": "349507", "url": "https://cs.wikipedia.org/wiki?curid=349507", "title": "Bošilecký rybník", "text": "Bošilecký rybník\n\nBošilecký rybník je považován za nejstarší z tzv. hlavních, neboli kaprových rybníků na panství třeboňském. Celková plocha rybníka Bošilecký je dnes 200 ha. Je obhospodařován společností Rybářství Třeboň a.s.. Přestože již 650 let vydává své bohatství, patří spolu s níže ležícím rybníkem Horusickým k nejvýznamnějším rybníkům v majetku společnosti a je mu právem věnována maximální péče.\n\nJeho existence je spolehlivě doložena již v roce 1355, i když patrně ne v současné rozloze. Za husitských válek došlo k poškození rybníka prokopáním hráze. Smlouvou mezi Oldřichem II. z Rožmberka a Janem Malovcem z Pacova z roku 1430 byl opět obnoven. Stalo se tak na Malovcovy náklady, ten poté rybník osadil rybami. Oldřich mu za to slíbil, že po prvním výlovu dostane Malovec tolik ryb, kolik nasadil a o zbytek se oba podělí rovným dílem.\n\nBošilecký rybník neměl velké pramenné přítoky a napájel se pouze dešťovou vodou, sice z dost rozsáhlé oblasti, nicméně v dobách trvalého sucha se napouštěl jen zdlouhavě, vysychal, voda se kazila, ryba lekala. Tento problém vyřešila roku 1520 Zlatá stoka, kterou v letech 1508-1520 postavil Štěpánek Netolický. Umělé napájení umožňovalo zvyšovat hladinu rybníka, což na druhé straně působilo škody na pozemcích přiléhajících k rybníku, které byly zaplavovány.\n\nBošilecký rybník byl často letněn. Když byl rybník v létě bez vody a zarostlý trávou, využívali ji hospodáři z Bošilce i Dynína k pasení dobytka nebo k sekání. Toto právo využívat část rybníka, zvanou \"chobot\" měli potvrzeno dynínští od roku 1527 Janem z Rožmberka. Protože nebyla jasně vymezená hranice, kde se může pást dobytek dynínský a kde bošilecký, vznikaly mnohé spory. Proto byly v roce 1606 za osobní účasti Petra Voka z Rožmberka do dna rybníka vsazeny hraniční kameny, které jednou provždy určily rozsah práv obou vsí.\n\nZa třicetileté války rybník zpustl, ale byl opět obnoven.\n\nNa počátku 19. století opět hrozil rybníku zánik, protože třeboňští správci jej chtěli přeměnit v pole. Od tohoto úmyslu naštěstí ustoupili. Zákonem o normalizaci vodních ploch byl u hráze rybníka v roce 1908 zasazen kovový sloup s vyznačením maximální možné výše vodní plochy, aby se zabránilo zaplavování pozemků přiléhajících k rybníku.\n\nRybník je napájen zejména ze Zlaté stoky od rybníka Kvíčadlo a dále z Bošileckého potoka a jeho přítoku Dynínského potoka. Jeho výpust tvoří 3 litinové trouby o průměru 0,4 m hrazené dřevěnými lopatkami.\nBošilecký rybník se lovíval jednou za dva roky, a to vždy na Dušičky. Podle staré tradice to bylo proto, aby se rybníkářská chasa mohla účastnit mše. V době mše byl výlov přerušen a chasa se odebrala do bošileckého kostela, který je v těsné blízkosti rybníka. Aby nebyly plašeny ryby v lovišti zvoněním zvonů, dostal farář od rybářů ryby, aby se nezvonilo ve dnech výlovu v bošileckém kostele ranní klekání.\n\nNa jižním břehu rybníka se nachází přírodní památka Lhota u Dynína.\n\n"}
{"id": "349512", "url": "https://cs.wikipedia.org/wiki?curid=349512", "title": "Bitva u Lesné", "text": "Bitva u Lesné\n\nBitva u Lesné byla jednou z rozhodujících bitev Severní války. Odehrála se 9. října 1708 mezi ruskou armádou, jež čítala 14 500 mužů vedených carem Petrem I. a princem Alexandrem Menšikovem a švédskou armádou o síle 12 500 mužů pod vedením generála Adama Ludwiga Lewenhaupta, u vesnice Lesná, na hranici Polska a Ruska (nyní město Lisna, Bělorusko).\n\nLewenhaupt, velitel jedné z nejlepších švédských armád, rozmístil vojsko u Pobaltského přístavu Riga. V létě 1708 mu král Karel XII. nařídil postupovat na jih s většinou svých sil a spojit se s švédskou hlavní armádou jež čítala 25 000 mužů, umístěných v Polsku. Lewenhaupt měl přivézt čerstvou dodávku munice a jídlo a zúčastnit se obsazení Moskvy.\n\nLewenhaupt začal sbírat potřebné zásoby a připravovat armádu na pochod déle než Karel čekal, proto 26. září 1708, poté, co čekal na Lewenhaupta týdny, Karel opustil svůj tábor a vytáhl na Ukrajinu přičemž doufal, že dosáhne bohaté obilnice před zimou. Tou dobou byl Lewenhaupt jen 80 mil od Karlovy pozice.\n\nRusové sledovali pohyby Švédů a Petr se rozhodl zaútočit na Lewenhaupta dříve než se spojí s Karlem. Proto se spolu s Menšikovem snažili rychle zničit Lewenhauptovu armádu a zabránit mu v překročení řeky Sož. Lewenhaupt nebyl vyděšen, protože žádná silná švédská armáda zatím nebyla v této válce poražena Rusy, a proto se rozhodl pro boje s Petrem.\n\nBitva proběhla 9. října 1708 a obě síly utrpěly těžké ztráty. Švédi nebyli zvyklí na boj ve sněhu, který se stal zmateným, a Lewenhaupt nařídil svým mužům ustoupit. V té chvíli zaútočila ruská jízda a jednotky kozáků pak dokonaly švédskou porážku a získaly mnoho zajatců.\n\nŠvédi ztratili 6307 mužů v bitvě a víc než polovina z toho byli zajatci. Kromě 1000 mrtvých a 4000 pohřešovaných se asi 1000 Švédů opilo alkoholem, který ukradli ze zásobovacích vozů než je opustili. Tito vojáci se ztratili v okolních lesích.\n\nZbytek armády se nakonec připojil ke Karlovi, ale jen zvětšil jeho problém uživení armády. Ruské ztráty činily 1111 mrtvých a 2856 zraněných.\n\nNejvětší význam ruského vítězství u Lesné bylo to, že přesvědčilo ruské vojáky, že mohou porazit i nejlepší švédské vojáky. Tato znovu nalezená sebedůvěra jim v roce 1709 pomohla během bitvy, v které Petr I zničil hlavní švédskou armádu. Petr nazýval Lesnou „matkou bitvy u Poltavy“.\n"}
{"id": "349513", "url": "https://cs.wikipedia.org/wiki?curid=349513", "title": "Blackmore's Night", "text": "Blackmore's Night\n\nBlackmore's Night je britsko-americká folkrocková skupina, inspirující se renesanční hudbou. Vedou ji kytarista Ritchie Blackmore a zpěvačka a textařka Candice Night. V současné době ve skupině působí také bubeník Malcolm Dick, klávesista Bard David of Larchmont, houslistka Gypsy Rose a baskytarista Earl Grey of Chamay. Skupina vznikla z romantického vztahu mezi Blackmorem a Night, který byl dán částečně také jejich společným zájmem o renesanční hudbu. Jejich prvním společným albem, které bylo především v Evropě velmi úspěšné, bylo \"Shadow of the Moon\" (1997).\n\n"}
{"id": "349515", "url": "https://cs.wikipedia.org/wiki?curid=349515", "title": "Nizozemský gulden", "text": "Nizozemský gulden\n\nNizozemský gulden byl oficiální měnovou jednotkou Nizozemského království od roku 1816 až do 31. prosince 2001 a 1. ledna 2002 byl nahrazen eurem.\n\nMince i bankovky vydávala De Nederlandsche Bank (Nizozemská banka), která je vyměňovala za eura až do 1. března 2012. Banka byla založena v roce 1814 jako akciová společnost a sídlo má v Amsterdamu. Jediným akcionářem banky je od 23. dubna 1948, kdy byla znárodněna, stát. ISO 4217 kód měny byl NLG.\n\nNizozemský gulden (nizozemský výraz pro zlatý) se dělil na 100 centů. Poslední emise oběžných mincí vyšla v roce 1982 po nástupu královny Beatrix na trůn a naposledy byla doplněna v roce 1987 nominálem 5 guldenů, který zpočátku obíhal společně s bankovkou téže hodnoty. Mince byly vydávány v hodnotách 5, 10 a 25 centů a 1, 2,5 a 5 guldenů. Na líci všech mincí byl stylizovaný portrét královny Beatrix a na rubu geometrický tvar s výraznou číslovkou nominální hodnoty: 5 a 10 centů s pěti svislými čarami, 25 centů a 1 gulden s pěti svislými a vodorovnými čarami, které vytvářely kolem hodnoty čtverec a 2,5 a 5 guldenů jsou doplněny ještě pěti úhlopříčnými čarami.\n\nNejnižší hodnota nizozemské bankovky byla 5 guldenů. Poslední série byla dána do oběhu v roce 1973 a obíhala vedle mince téže hodnoty. Poslední emise bankovek byla vydána v roce 1989 a byly známé svým futuristickým zjevem, kde se střídaly různé barevné geometrické motivy. Bankovky byly vydány v hodnotách 5, 10, 25, 50, 100, 250 a 1000 guldenů.\n\n\n"}
{"id": "349534", "url": "https://cs.wikipedia.org/wiki?curid=349534", "title": "Seznam poštovních známek České republiky", "text": "Seznam poštovních známek České republiky\n\nPoštovní známky České republiky jsou vydávány od roku 1993.\n\nPoštovní známky České republiky vydávalo v období 1993 až 2002 Ministerstvo dopravy a spojů České republiky, v období 2003 až květen 2007 Ministerstvo informatiky České republiky. Od června 2007 je vydává Ministerstvo průmyslu a obchodu České republiky (podle § 35 29/2000 Sb. ve znění zákona č. 95/2005 Sb. a zákona č. 110/2007 Sb.). Náklady na vydávání poštovních známek hradí a jejich uvádění do oběhu provádí držitel poštovní licence (podle § 35 29/2000 Sb.) – tzn. v letech 1993 až 2008 Česká pošta s. p.\n\n\n\n"}
{"id": "349536", "url": "https://cs.wikipedia.org/wiki?curid=349536", "title": "Svidovec", "text": "Svidovec\n\nSvidovec () je horské pásmo na Zakarpatské Ukrajině a geomorfologický celek Ukrajinských Karpat. Pohoří má charakter poloniny (tj. horské pastviny) a mezi jeho nejvyšší vrcholy patří Bliznica (Blyznycja, 1881 m), Dohjaska (1761 m) či Tataruk (1707 m).\n\n\n"}
{"id": "349538", "url": "https://cs.wikipedia.org/wiki?curid=349538", "title": "Domácí pekárna", "text": "Domácí pekárna\n\nDomácí pekárna je plně automatický elektrický spotřebič pro přípravu chleba v domácnosti. Skládá se z pečicí pánve a obvykle dvou hnětacích nožů umístěných uprostřed pánve. To vše je vloženo ve speciální malé troubě s ovládacím panelem. V pekárně je možné udělat několik druhů chleba (bílý, tmavý, celozrný, francouzský, bezlepkový, aj.), některé druhy koláčů a u některých druhů pekárny i marmeládu.\n\nPrvní domácí pekárny se začaly používat v Japonsku v roce 1986. V dalším desetiletí se staly populární ve Spojeném království a Spojených státech amerických. Později se rozšířily do ostatních zemí.\n\nPro přípravu obyčejného chleba je zapotřebí voda, mouka, sůl, cukr, kvasnice (droždí) a tuk či olej. Na dno pánve se nalije voda a na ni se nasype mouka tak, aby pokryla povrch vody. Je možné použít různé druhy mouky. Její výběr poté rozhoduje o druhu chleba. Do krajů pečicí pánve se přidá sůl, cukr a tuk nebo olej. Tuk může by měl být rostlinný a olej olivový. Doprostřed mouky se udělá prstem malý důlek, ale ne až na vodu, a do něj se nasype droždí tak, aby se nedostalo do kontaktu s vodou nebo solí a těsto nezačalo předčasně kynout. Tento postup je vhodný hlavně při přípravě chleba s odložením začátku procesu. Nakonec se nastaví typ pečení, velikost chleba, některé pekárny také dovolují nastavit propečení kůrky chleba a odložení začátku procesu, je-li to potřeba. Některé pekárny dovolují odložení začátku o patnáct i více hodin. Po tomto je proces plně automatický. Během hnětení těsta je možné přidávat různé suroviny pro poupravení konzistence těsta nebo například semínka a před posledním kynutím je možné ještě vytáhnout hnětací nože, které jinak musí být odstraněny po upečení chleba a zanechají v něm malé díry. Po dopečení se chléb vyklopí z pečicí pánve a nechá vychladnout.\n\nNevýhodou těchto zařízení je nedostatek povrchového tepla, což způsobuje tenkou kůrku a její menší opečení.\n"}
{"id": "349544", "url": "https://cs.wikipedia.org/wiki?curid=349544", "title": "Via Dolorosa", "text": "Via Dolorosa\n\nVia Dolorosa je ulice v jeruzalémském Starém Městě, kudy dle tradice Ježíš Kristus nesl svůj kříž při cestě k ukřižování. Její trasa se ustálila v osmnáctém století. Má devět zastavení a dalších pět je uvnitř baziliky Svatého hrobu. Je předobrazem křížových cest.\n\nVia Dolorosa je pozůstatkem jedné ze dvou východozápadních cest přes Aeliu Capitolinu postavenou římským císařem Hadrianem.\n\n"}
{"id": "349550", "url": "https://cs.wikipedia.org/wiki?curid=349550", "title": "Houževnatec jedlý", "text": "Houževnatec jedlý\n\nHouževnatec jedlý (\"Lentinula edodes\") známý též jako šiitake je jedlá houba původem z východní Asie, Ve světě je značně oblíbená pro své využití v kuchyni, hlavně v čínské a v dalších orientálních kuchyních. Dnes je již s úspěchem pěstována i mimo východní Asii.\n\nNázev Šiitake (椎茸) je přejatý z japonštiny, kde tento výraz znamená „houba rostoucí na šii“ (šii je strom rodu \"Castanopsis\" z čeledi bukovitých). Číňané jí říkají \"xiānggū\" (voňavá houba) nebo \"dōnggū\" (zimní houba).\n\nŠiitake se skládá z klobouku a třeně. Barva klobouku je světle hnědá až tmavě hnědá, většinou je zbarven nestejnoměrně a mívá bílé skvrny. Povrch klobouku je pokrytý šupinkami a může být nepravidelně rozpraskaný. Dorůstá do průměru 5-15 cm. Lupeny na spodní straně klobouku jsou u mladých hub krémové barvy, později jsou narůžovělé a mívají na sobě tmavší skvrnky. Třeň je kratší a vyskytují se na ní různé odstíny hnědé. Dužina houby je pevná a má bílou barvu.\n\nŠiitake se přirozeně vyskytuje v teplém a vlhkém podnebí jihovýchodní Asie. Je to dřevokazná houba a roste po skupinách na rozkládajících se kmenech listnatých stromů, zejména šii, kaštanu, dubu, javoru, ambroně, buku, topolu, habru či moruše.\n\nPoprvé bylo šiitake pěstováno v Číně před několika tisíci lety. Odtud se rozšířilo do Tchaj-wanu a Japonska. Japonci pěstovali houbu tak, že nařezané kmeny stromu šii položili vedle kmenů, na kterých již houba rostla, a spory se tak šířily do jejich nejbližšího okolí. Houby šiitake jsou stále pěstovány v podmínkách podobných jejich přirozenému prostředí. Buď na substrátu nebo na dřevěných kmenech.\n\nHouževnatec jedlý patří mezi nejrozšířeněji pěstované houby, tvoří až 25 % celkové roční produkce hub na celém světě. Jen produkce Japonska a Hongkongu činí 100 000 tun ročně. \n\nŠiitake má specifické, výrazné aroma a zvláštní, přirozeně nasládlou chuť. Zejména v kuchyni východní Asie se houby šiitake hojně využívají jak čerstvé, tak sušené. V Japonsku se často podávají v miso polévce a jako jedna z ingrediencí v různých vařených, smažených i dušených pokrmech. Rovněž v čínské kuchyni jsou častou přísadou zejména vegetariánských jídel.\n\nŠiitake je přírodním zdrojem β-glukanů, díky čemuž má příznivé účinky na imunitní systém. Obsahuje taktéž eritadenin, který snižuje hladinu cholesterolu v krvi, a dále vitamíny B2, B6 a D, měď, selen, kyselinu pantothenovou, zinek a mangan. \n\nJaponský lékař Kisaku Mori byl jedním z prvních vědců, kteří zkoumali obsah vitamínů a enzymů v šiitake a léčebné účinky této houby. Došel k závěrům, že houba šiitake je účinná při léčbě vysokého cholesterolu, překyselení, žaludečních vředů, žlučových kamenů, cukrovky či anémie. Od té doby proběhlo zejména v Japonsku více než 100 výzkumů zaměřených na šiitake a jeho účinky na zdraví, které potvrdily antivirové a antibiotické vlastnosti této houby, a také její schopnosti snižovat cholesterol. \n\n\n"}
{"id": "349553", "url": "https://cs.wikipedia.org/wiki?curid=349553", "title": "Jana Pechanová", "text": "Jana Pechanová\n\nJana Pechanová (* 3. března 1981 Rakovník) je česká dálková plavkyně. Dne 20. srpna 2008 se na olympijských hrách v Pekingu zúčastnila závodu na deset kilometrů, ve kterém obsadila 8. místo. Jednalo se o první závod tohoto typu na olympijských hrách v historii. Během své kariéry získala také čtyři medaile na mistrovství Evropy a jednu medaili na mistrovství světa.\n\nNa Letních olympijských hrách 2012 skončila v závodě na 10 kilometrů v londýnském Hyde Parku na 9. místě.\n\n"}
{"id": "349556", "url": "https://cs.wikipedia.org/wiki?curid=349556", "title": "Need for Speed: Undercover", "text": "Need for Speed: Undercover\n\nNeed for Speed: Undercover je dvanáctým pokračováním závodní série Need for Speed, jejímž vydavatelem je Electronic Arts. Hra, která vyšla v listopadu 2008, byla vyvíjena v kanadském EA Black Box pro platformy Microsoft Windows, PlayStation 2, PlayStation 3, PlayStation Portable, Wii, Xbox 360, Nintendo DS a mobilní telefony. V dubnu 2009 byla vydána i pro iOS.\n\nTvůrci hry se poučili z ProStreet, kde si hráči stěžovali na stereotypnost, a přidali do hry poutavý děj, který má hráče vtáhnout do hry a motivovat ho k plnění dalších misí. Engine hry \"Heroic driving engine\" je postaven na předchozím díle ProStreet a oproti minulé verzi v něm jsou auta snadněji ovladatelná a nemožná není ani jízda po dvou kolech nebo otočka o 360°.\n\nNa rozdíl od ProStreet, v Undercover se opět objevila policie, která byla naposledy v Carbonu. Hráč v Undercover může ovlivnit, jak moc chce přijít s muži zákona do konfliktu. Policisté mají k dispozici Nissany GTR, Fordy Mustangy GT, smyšlené vozy postavené na základě vozu Ford Crown Victoria (stejné jste mohli vidět například v Most Wanted) a nebo helikoptéry.\n\nSoučástí hry je i v tomto díle výkonnostní a vizuální tuning, který je realizovaný pomocí \"Autosculpt systému\". Ten se poprvé objevil v dílu Carbon a v této úpravě umožňuje lepší úpravu detailů jednotlivých tuningových komponentů. Zdokonalený je i paint systém, s kterým lze nabarvit každou část auta jinou barvou.\n\nHra se odehrává ve fiktivním světě Tri-City, kde se čas zastavil při východu slunce, na šesti hodinách ranních. Celý herní svět je od začátku otevřený a poměrně rozsáhlý a různorodý.\n\nNové \"Need for Speed\" láká také propracovaným příběhem pod taktovkou Josepha A. Hodgese, který je také autorem scénáře. Ten se opírá o film Kurýr. Hráči je udělena role policisty v utajení, jehož úkolem je proniknout, za použití jisté dávky řidičského umění, do zpočátku blíže nespecifikované mezinárodní organizace, která má co do činění se zákonem. V jednotlivých misích se stále více přibližuje ke konečnému zneškodnění tohoto spolku. Jediná osoba, která zná pravou identitu hlavního hrdiny je Chase Linh, kterou ztvárnila herečka Maggie Q. Při natáčení scén jsou užity hollywoodské metody a další role ztvárnili Christina Milianová (jako Carmen), Daniel D. Lee (v roli nájemného vraha Chau Wu Guarda), Heather Foxová (ta ztvárnila roli Rose), E.J. Carroll (v úloze strážný dálniční služby), Joshua Alba a Lawrence B. Adisa (coby Nickel).\n\n"}
{"id": "349560", "url": "https://cs.wikipedia.org/wiki?curid=349560", "title": "Droga", "text": "Droga\n\nDroga může být: \n"}
{"id": "349573", "url": "https://cs.wikipedia.org/wiki?curid=349573", "title": "Rostislav Pospíšil", "text": "Rostislav Pospíšil\n\nRostislav Pospíšil (* 6. září 1950, Brno) je moravský výtvarník a příležitostný spisovatel a režisér. Věnuje se kresbě, grafice, malbě a scénografii. Pravidelně vystavuje od roku 1973. Samostatně vystavoval v Anglii, Německu, Polsku, Rakousku, USA na Moravě a v Čechách.\nV době letní olympiády v roce 1996 výtvarně vyzdobil zahradu českého olympijského domu v Atlantě (USA).\nJeho práce jsou zastoupeny i ve sbírkách Metropolitního muzea v New Yorku a soukromých sbírkách v Čechách, USA, Německu, Anglii a Rakousku.\n\nGraficky připravil řadu knih pro různá nakladatelství, spolupracuje s Divadlem Husa na provázku v Brně, Theatrem Brett ve Vídni, Národním divadlem v Brně, Ekologickým institutem Veronica, Nadací Partnerství a dalšími.\n\nŽije ve velkém bytě Brně, kde si musí s manželkou posílat zprávy e-mailem, a na Kněževísku. Část jeho prací je svázána s Hostětínem: je autorem informačních panelů v obci, objektů na naučné stezce Naokolo Hostětína a též vytvořil vizuální styl pro Moštárnu Hostětín.\n\n"}
{"id": "349574", "url": "https://cs.wikipedia.org/wiki?curid=349574", "title": "ČSOB (rozcestník)", "text": "ČSOB (rozcestník)\n\nZkratka ČSOB ze čtyř písmen Č, S, O a B může mít více významů:\n"}
{"id": "349575", "url": "https://cs.wikipedia.org/wiki?curid=349575", "title": "Uhrovec", "text": "Uhrovec\n\nUhrovec je obec na Slovensku v okrese Bánovce nad Bebravou. Žije zde  obyvatel.\n\nObec se nachází v severní části západního Slovenska, v Trenčínském samosprávném kraji. Leží v údolí Radiše na rozhraní Nitranské pahorkatiny a Strážovských vrchů pod Jankovým vrškom. Z okresního města Bánovce nad Bebravou je vzdálen asi 4 km severovýchodním směrem.\n\nK nejvýznamnějším pamětihodnostem obce patří národní kulturní památka Rodný dům Ľudovíta Štúra a Alexandra Dubčeka. Dalšími památkami jsou renesanční kaštel (zámek) z r. 1613, evangelický kostel z roku 1940 a římskokatolický kostel svatého Ducha postavený v roce 1817. Necelých 2,5 km východně se nachází Památník SNP Jankův vršek se stejnojmennou přírodní rezervací. Na katastru obce se ve Strážovských vrších nachází zřícenina Uhroveckého hradu.\n\nOd roku 1968 jsou součástí obce i do té doby samostatné Látkovce.\n\n\nĽudovít Štúr a Alexander Dubček se narodili v témže domě, v budově místní školy.\n\n"}
{"id": "349585", "url": "https://cs.wikipedia.org/wiki?curid=349585", "title": "Lelek lesní", "text": "Lelek lesní\n\nLelek lesní (\"Caprimulgus europaeus\") je společně s podobným lelkem rudokrkým (\"C. ruficollis\") jediným druhem lelka v Evropě.\n\nVelikosti kosa; dorůstá délky 25–28 cm, v rozpětí křídel měří 57–64 cm a váží 41–101 g. Štíhlý, celý převážně černo-šedo-hnědý, s velkýma černýma očima, nápadně malým, avšak velmi širokým zobákem, dlouhými úzkými křídly a dlouhým ocasem. Obě pohlaví jsou podobná, samci se liší bílými skvrnami na ocase a křídlech. Mladí ptáci se podobají samicím, jsou však méně kontrastně zbarveni.\n\nSamci se večer a v noci ozývají kolísavým cvrčivým „errrrerrrr...“, při vzletu „guek“.\n\nHnízdí od severozápadní Afriky severovýchodně po jezero Bajkal a východně po Čínu. V Evropě je zastoupen na většině území včetně většiny středomořských ostrovů; chybí na Islandu, v severním Skotsku, severní Skandinávii a Rusku a v jižní části Peloponésu. Přísně tažný druh zimující v subsaharské Africe, jižně až po Jihoafrickou republiku. Zcela izolované zimoviště se pravděpodobně nachází také na východním pobřeží Arabského poloostrova. Hnízdiště opouští na konci srpna a v září, ze zimovišť přilétá na přelomu dubna a května.\n\nHnízdí v lesích, zvláště v borech na pískách, s pasekami a průseky, na jejich okrajích a na vřesovištích.\n\nLelek hnízdil původně v nižších polohách celého území České republiky, v posledních desetiletích však stále ubývá a z mnoha oblastí zcela vymizel. Dnes hnízdí pravidelně především na Hodonínsku, dále v severních Čechách (Ralsko) a v jižních Čechách (Třeboňsko). Mezi lety 1985–1989 byla jeho početnost v Česku odhadována na 600–1200 párů, v letech 2001–2003 již jen na 400–700 párů. Zvláště chráněný, silně ohrožený druh.\n\nJe aktivní za soumraku a v noci, den tráví přitisknut k zemi, pařezu nebo podélně k větvi stromu. Živí se různým létajícím hmyzem, který loví za letu do široce rozevřeného zobáku. Nejvýznamněji jsou v jeho potravě zastoupeni motýli (Lepidoptera) a brouci (Coleoptera).\n\nPohlavně dospívá v druhém roce života, poprvé však často hnízdí až o rok později. Samci se na hnízdiště vracejí v průměru o 10 dnů dříve než samice a okamžitě zabírají teritoria. Pozornost samic zaujímají zpěvem a zásnubními lety, při kterých družku obletují s častým tleskáním křídel nebo zvedáním křídel a roztahováním ocasu, při kterém jasně vyniká bílé zbarvení.\n\nHnízdí 2× (severské populace 1×) ročně od června do srpna. Místo k hnízdění vybírá samec. Hnízdo nestaví, vejce klade přímo na zem, nejčastěji mezi kapradiny nebo vřes. V jedné snůšce jsou dvě bílá, 30,8 × 22,2 mm velká, tmavě skvrnitá vejce elipsovitého tvaru. Na jejich inkubaci trvající 17–20 dnů, se podílí hlavně samice, v době hledání potravy střídaná samcem. Mláďata jsou opeřena ve věku 16–17 dnů a na rodičích nezávislá zhruba o 16 dnů později.\n\nV češtině existuje (na rozdíl od jiných jazyků) idiom chytat lelky (synonymum lelkovat), jenž znamená \"lenošit\". Na jazykových hříčkách založených na tomto frazému je vystavěna píseň \"Lelek\" Karla Plíhala, jejíž úvodní sloka zní:\n\nVenkované v Evropě byli přesvědčeni, že lelek v noci upíjí mléko hospodářským zvířatům, zvláště kozám. Z toho pochází jeho starší české označení lelek kozodoj nebo i lidovější noční kozodoj, vědecké latinské jméno \"caprimulgus\", ale např. i anglické goatsucker a německé Ziegenmelker. Tato pověra vznikla proto, že lelek v noci často navštěvuje chlévy, aby kolem zvířat chytal mouchy, ovády a jiný hmyz.\n\n"}
{"id": "349586", "url": "https://cs.wikipedia.org/wiki?curid=349586", "title": "Mars 7", "text": "Mars 7\n\nMars 7 (Марс 7) byla sovětská sonda k planetě Mars vyslaná roku 1973. Byla označena v katalogu COSPAR jako 1973-053A. Pokus o přistání se nezdařil.\n\nSověti během třech týdnů vypustili krátce po sobě čtyři sondy, všechny nasměrované na Mars. Sonda Mars 7 byla poslední z této čtveřice. Cílem bylo provést měkké přistání na povrchu planety. \n\nOproti sondám Mars 1 – 3 tuto vyprojektoval a postavil NPO Lavočkina. Hmotnost byla 3260 kg. Také tato (stejná jako Mars 4 až 6) byla tříose orientovaná typu M-73S (3MP, výrobní číslo 51P), při rozevřených slunečních panelech dosahovala šíře 5,9 metru s průměrem základny 2 metry. Ve spodní části byl usazen motor a palivové nádrže. Vně sondy byla rozmístěna série antén. Sonda byla vybavena snímkovacími kamerami a řadou vědeckých přístrojů, např. několika fotometry či řadou snímacích čidel. Většina přístrojů byla určena pro práci na orbitě planety.\n\nOdstartovala v podvečer dne 9. srpna 1973 z kosmodromu Bajkonur s pomocí rakety Proton K/D. Nejdříve se dostala na tzv. parkovací, tedy oběžnou dráhu Země, odkud po zapálení posledního stupně nosné rakety odletěla směrem k Marsu. \n\nPo sedmi dnech letu 16. srpna 1973 po pokynu z řídícího střediska byla provedena korekce dráhy. K Marsu dolétla po 8 měsících letu o několik dní dříve, než tam dorazila předchozí sonda Mars 6. Dne 9. března 1974 se od sondy oddělilo přistávací pouzdro, jenže kvůli poruše palubní aparatury (výrobní chyba počítače) nezapálil jeho motor. Sonda i s pouzdrem proletěla ve výšce 1300 km nad Marsem a obě tělesa pokračovala v letu dál po heliocentrické dráze.\n\nTímto nezdařeným letem byl sovětský program Mars ukončen.\n\n"}
{"id": "349591", "url": "https://cs.wikipedia.org/wiki?curid=349591", "title": "Jan Lecjaks", "text": "Jan Lecjaks\n\nJan Lecjaks (* 9. srpna 1990, Plzeň) je český fotbalový obránce a bývalý mládežnický reprezentant, od léta 2017 hráč klubu Dinamo Záhřeb. Mimo ČR působil na klubové úrovni v Belgii, Norsku a Švýcarsku, od léta 2017 je v Chorvatsku.\n\nS fotbalem začal ve svých 6 letech v Sokolu Štěnovice. Poté v roce 2000 přestoupil do FC Viktorie Plzeň. V roce 2008 získal v kategorii U19 let mistrovský titul. Jeho první vyběhnutí na prvoligový pažit se konalo v sezóně 2007/2008, ve svých 17 letech si odbyl premiéru na Spartě. V tomto utkání prokázal, že je nadějným fotbalistou, sparťanskému Zdeňku Pospěchovi nenechal žádný volný prostor.\n\nV roce 2010 vyhrál s Plzní český pohár. 10. června 2010 odchází na roční hostování do belgického klubu RSC Anderlecht.\n\nV červenci 2011 přestoupil do švýcarského celku BSC Young Boys, kde podepsal 4letý kontrakt. S Young Boys si zahrál v Evropské lize 2014/15 (EL), kde se s týmem probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko). 18. září 2014 v prvním utkání základní skupiny proti slovenskému týmu ŠK Slovan Bratislava vstřelil při výhře 5:0 vítězný gól.\n\nV červenci 2017 přestoupil do chorvatského popředního klubu Dinamo Záhřeb, kde podepsal smlouvu na 3 roky.\n\nJan Lecjaks nastupoval za mládežnické výběry České republiky od 17 let. Bilance:\n\nHrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nV těžké základní skupině B na Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Jan Lecjaks odehrál v základní sestavě všechna tři utkání.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo Bělorusku. Jan Lecjaks nastoupil pouze v utkání o třetí místo (a zároveň o postup na Olympijské hry 2012 v Londýně) s Běloruskem, ale již ve 13. minutě si zlomil obě kosti v pravém předloktí a musel se podrobit operaci.\n\nGóly Jana Lecjakse v české reprezentaci do 21 let\n"}
{"id": "349595", "url": "https://cs.wikipedia.org/wiki?curid=349595", "title": "Bitva u Geok-Tepe", "text": "Bitva u Geok-Tepe\n\nBitva u Geok-Tepe byla jedno z posledních střetnutí mezi turkotatarskými kmeny a Ruskem, které proběhlo v roce 1881. Ruská armáda pod velením generála Skobeleva postupující proti Turkménům od Kaspického moře šla do boje proti zuřivým turkménským bojovníkům vedeným válečníkem jménem Takma Sardar. Po dvou dnech bojů s poměrně malým, ale silným vojskem turkménů a vyčerpávajícím pochodem přes karakumskou poušť dobyla ruská armáda důležitou zásobárnu pitné vody, město Yangi Kala. Poté Rusové postupovali až k Geok-Tepe. V Geok-tepe můžeme najít pevnost z té doby a posvátný kopec, po němž je taky toto město pojmenováno. Při dobývaní hradeb se Rusové nebáli použít před ztečí i výbušniny a zákopy. Skobelevova kavalerie potom toto dílo dokonala.\n\nJiž od vyhnání Tatarů z Ruska podnikalo Carské Rusko invaze do míst, kde žili Turci a Tataři (Sibiř, Uzbekistán, Persie (1940), Tuvinská lidová republika). Cílem bylo pomstít se těmto národům za strádání z dob středověku a udělat z Ruska světovou velmoc. To se nakonec podařilo, až na drobné revolty si Rusko podrželo nad těmito územími vládu více jak 100 let (Tuvu a Sibiř vlastní do dnes). Zachovaly se doklady o tom, že turkménský velitel žádal o pomoc Brity. Ti mu však samozřejmě na pomoc nepřispěchali, protože nechtěli vyvolat mezinárodní napětí a způsobit velkou válku.\n\n"}
{"id": "349597", "url": "https://cs.wikipedia.org/wiki?curid=349597", "title": "Já jsem Konohamaru", "text": "Já jsem Konohamaru\n\nJá jsem Konohamaru. (anglicky My Name Is Konohamaru!) je 2. dílem první série japonského anime seriálu Naruto, poprvé vysílaný 10. října 2002 v Japonsku (v celkovém pořadí 2. epizoda).\n\nNaruto se nechá vyfotit na Ninja registrační formulář, ale Třetímu Hokage se to nelíbí a chce aby se nechal vyfotit znovu, protože fotografie se vůbec nehodí k tomuto dokumentu. Naruto nechce a použije na Třetího Oiroke no Jutsu (Sváděcí (sexy) technika). Najednou do místnosti vtrhne vnuk Třetího Konohamaru a chce na Třetího zaútočit, ale zakopne a praští se do obličeje. Vše to svede na Naruta, který se ale neudrží a Konohamara praští. Po tomto incidentu poučuje elitní učitel Ebisu Konohamara, ale ten se mezitím vydá za Narutem. Konohamaru chce aby ho Naruto naučil techniku, kterou ochromil Třetího Hokage.\n\nNaruto souhlasí a chce začít poučovat Konohamara o Chakře, ale Konohamaru to udělá za něj. Aby ho Naruto techniku naučil tak se musí Konohamaru naučit správně přeměňovat. Tak se tedy Konohamaru přemění, ale nevyjde to tak jak plánoval. Žena do které se přeměnil přijde a zmlátí Naruta. Aby tedy Konohamaru získal správné rysy ženy zajde Naruto a Konohamaru do trafiky a tam si prohlížejí časopisy s hezkými ženami. Přijde však prodavač a jediný kdo zase dostane výprask je Naruto. Jejich poslední zastávka jsou ženské lázně, ale Naruto je odhalen a opět zmlácen pouze on.\n\nNaruto si později v parku stěžuje že je mlácen pouze on a tak mu Konohamaru řekne že je vnuk Třetího a nedostává výprask. Naruto mu řekne že je čas přejít k technice a začne Konohamara trénovat. Mezitím si Ebisu myslí že Naruto může zkazit Konohamara a vydá se je hledat. V parku se Naruto začne ptát Konohamara proč se chce stát Hokage a ten odpoví že Konohamaru je prastaré jméno Listové vesnice, ale nikdo mu tak neříká, protože v něm vidí pouze vnuka Třetího Hokage a proto se chce stát Hokage aby získal uznání. Naruto mu však řekne že tak snadno se Hokage nestane, protože musí nejdřív porazit jeho samotného.\n\nZatím na střeše Hokageho domu si povídá Třetí Hokage a Iruka o tom že Naruto byl vždy odstrkován a Čtvrtý Hokage chtěl aby Naruta brali jako hrdinu, který zachránil vesnici před Kyuubim. Ebisu najde Naruta a Konohamaru a chce Konahamara odvést pryč. Ten však použije Oiroke no Jutsu, ale to na něj nezabere. Naruto tedy použije Kage Bunshin no Jutsu (Stínové klony) a zkombinuje je s Oiroke no Jutsu a pojmenuje to Harem no Jutsu (Technika Harému). Ebisu je tak snadno poražen. Konohamaru se vzteká že ho neporazil, ale Naruto mu řekne že Hokagem se může stát, ale pokud ho porazí.\n\nNaruto Uzumaki - Hlavní postava celého příběhu,\nTřetí Hokage - Třetí Hokage v Listové vesnici,\nKonohamaru - Vnuk Třetího Hokage,\nEbisu - Elitní učitel,\nIruka Umino - Narutův učitel,\nKyuubi – Devítiocasý démon.\n\nHenge no Jutsu - Technika proměny,\nOiroke no Jutsu – Sváděcí (sexy) technika,\nKage Bunshin no Jutsu – Technika stínových klonů,\nHarem no Jutsu – Technika Harému.\n\nHokage, Chakra.\n"}
{"id": "349599", "url": "https://cs.wikipedia.org/wiki?curid=349599", "title": "Soylent Green", "text": "Soylent Green\n\nSoylent Green je americký sci-fi film z roku 1973.\n\nPoukazuje hlavně na problémy přelidnění, znečištění a zhroucení civilizace. V roce 2022 v čtyřicetimilionovém Manhattanu dochází k stále častějším výpadkům i základních služeb; běžné potraviny (které jsou nyní nepředstavitelně drahé a dovolit si je může jen skupina velmi bohatých) již dávno vytlačily náhražky, kterými jsou Soylent Red, Soylent Yellow a nově i Soylent Green. Ten má být podle reklamní kampaně ve filmu vyráběn z mořského planktonu. Jeho původ je však základní zápletkou celého snímku, rozluštit se jej pokouší detektiv Robert Thorn (Charlton Heston) a jeho spolubydlící, policejní vyšetřovatel Sol Roth (Edward G. Robinson). Obě ústřední postavy nejprve rozkrývají vraždu jednoho z členů představenstva společnosti Soylent, později se však celý případ stále více komplikuje.\n\nPřelidnění a znečištění bylo častými tématy science fiction 70. let a připomínalo problémy stále rychleji se rozšiřující techniky a průmyslové výroby. Film získal ocenění Nebula Award a Saturn Award za nejlepší vědeckofantastický film roku 1973. Mnohé prvky tohoto snímku byly později použity jako parafráze či parodie v různých novějších filmech či televizních seriálech, jako například \"Domov\", eufemisticky nazývaná klinika pro eutanazie, či původ samotného zeleného soylentu jako takového.\n\n"}
{"id": "349604", "url": "https://cs.wikipedia.org/wiki?curid=349604", "title": "Mirgorod (Gogol)", "text": "Mirgorod (Gogol)\n\nMirgorod (1835, \"Миргород\"), česky též jako \"Mirhorod\", je kniha obsahující čtyři povídky od ruského prozaika a dramatika ukrajinského původu Nikolaje Vasiljeviče Gogola (1809–1852). Kniha se jmenuje podle toho, že se její příběhy odehrávají v malém ukrajinském městečku Mirgorod ( ) nebo v jeho nejbližším okolí. Je napsána na rozhraní romantismu a realismu a Gogol sám ji označil za pokračování svého úspěšného dvoudílného cyklu humorně i strašidelně laděných povídek a pohádek z Ukrajiny \"Večery na samotě u Dikaňky\" (1831–1832, Вечера на хуторе близ Диканьки), jednotlivé příběhy však zde nevypráví fiktivní vypravěč, ale sám autor.\n\n\n\n\n\n\n"}
{"id": "349614", "url": "https://cs.wikipedia.org/wiki?curid=349614", "title": "Vodní nádrž Pastviny", "text": "Vodní nádrž Pastviny\n\nPřehradní nádrž Pastviny se nachází ve stejnojmenné obci Pastviny v podhůří Orlických hor, asi 7 km východně od Žamberka. Napájí ji řeka Divoká Orlice. Přehrada se stavěla v letech 1933–1938. V zatopené oblasti muselo být zbouráno\n74 domů (obytné domy, obchody, škola atd.). Vodní plochu překlenuje železobetonový viadukt se dvěma oblouky, po němž prochází silnice II/312 spojující města Žamberk a Králíky.\nCena celé stavby dosáhla 40 milionů Kč.\n\nV letech 2000–2006 probíhala modernizace vnitřního vybavení elektrárny a řídícího systému.\n\nPřehrada vyrábí elektrickou energii, chrání před povodněmi a slouží k rekreaci. Největší zátokou je Studenecká zátoka.\n\nPři stavbě bylo spotřebováno:\n\nVodní elektrárna byla uvedena do provozu v roce 1933. Původně byla vybudována jako přečerpávací, v době dostavby byla v Československu největší elektrárnou tohoto druhu a první elektrárnou bez stavby strojovny (soustrojí bylo umístěno venku). Naposledy byla v čerpadlovém provozu 9. 3. 1964, od té doby pracuje pouze v průtočném režimu. V roce 2000–2003 a v roce 2006 proběhla modernizace elektrárny.\n\n\n"}
{"id": "349617", "url": "https://cs.wikipedia.org/wiki?curid=349617", "title": "Nejmladší z rodu Hamrů", "text": "Nejmladší z rodu Hamrů\n\nNejmladší z rodu Hamrů je jedenáctidílný černobílý televizní seriál z roku 1975 natočený v režii Evžena Sokolovského. Seriál ukazuje problematiku vesnice od roku 1945 až do roku 1972. Seriál je koncipován ryze propagandisticky jakožto oslava socialistické zemědělské velkovýroby.\n\nSeriál ukazuje českou vesnici od konce 2. světové války po rok 1972. Rodina Hamrova pod vedením maminky se rozhodne osídlit pohraničí a získat tak majetek. Po přestěhování se však rodina rozpadá. Nejstarší syn Štěpan s ženou Jiřinou osídlí jinou chalupu, prostřední syn Václav uteče do města dělat automechanika. Otec Hamr při těžké práci dostane infarkt a hospodářem se stává nejmladší syn Honzík. V seriálu je popsána Honzíkova cesta jako soukromého hospodáře, předsedy JZD a nakonec ředitele zemědělského podniku. Jeho soukromý život se mu však nedaří. Jeho velká láska Marie se odstěhuje do města, jeho žena Věra od něj odchází, protože nechce žít na vesnici. K dovršení všeho umírá jeho maminka, kterou velice miloval. V posledním díle se však Honzík opět sejde s Marií, která má již syna. Oba přijíždí za Honzíkem, aby s ním již zůstali.\n\n\n\n"}
{"id": "349621", "url": "https://cs.wikipedia.org/wiki?curid=349621", "title": "Fuck for Forest", "text": "Fuck for Forest\n\nFuck for Forest je environmentální hnutí založené v Norsku Leonou Johansson a Tommym Holem Ellingsenem, které se snaží získávat peníze na záchranu deštných pralesů produkováním pornografického materiálu a provozováním sexu na veřejnosti. Během prvních šesti měsíců existence získala skupina dotaci od norské vlády.\n\nOrganizace se proslavila, když měli dva její členové pohlavní styk na pódiu během koncertu norského zpěváka Kristophera Schaua a jeho skupiny The Cumshots na festivalu Quart po krátkém proslovu na téma dopadu lidské činnosti na deštné pralesy. Aby unikla právním problémům (včetně pokuty obdržené potom, co si členové mužského pohlaví stáhli kalhoty u soudu v Kristiansandu), které po tomto činu vyvstaly, přesunula skupina své ústředí do Berlína v Německu.\n\nBěhem prvního roku existence organizace vybrala přes 100 tisíc dolarů prodejem členství na svých webových stránkách. Její neortodoxní metody ale působí potíže při rozdělování získaných peněz. Světový fond divočiny jak v Norsku, tak v Nizozemsku odmítl přijmout od Fuck for Forest dotace, skupina proto pracuje na projektu, v jehož rámci bude pracovat přímo s domorodými společenstvy v Kostarice a brazilském Amazonském pralese.\n\n"}
{"id": "349622", "url": "https://cs.wikipedia.org/wiki?curid=349622", "title": "Osadní výbor", "text": "Osadní výbor\n\nOsadní výbor nebo místní výbor je v České republice speciální typ výboru zastupitelstva obce, tedy iniciativní a kontrolní orgán zastupitelstva obce, který může zastupitelstvo obce zřídit pro část obce (částí obce může být například vesnice nebo jiná osada, čtvrť atd.)\n\nOba názvy jsou právně rovnocenné, název výboru volí zastupitelstvo zpravidla k přihlédnutím k charakteru příslušné části obce. V zákoně o obcích jsou \"místní výbory\" zahrnuty pod legislativní zkratku \"osadní výbor\".\n\nMožnost vzniku osadních nebo místních výborů byla v České republice nově založena v roce 2000 zákonem o obcích č. 128/2000 Sb. Rozsah jejich působnosti i složení řeší paragrafy 120 a 121.\n\nOsadní nebo místní výbor(y) mohou (avšak nemusí) být zřizovány zastupitelstvem obce podle § 120 zákona o obcích. Výbory musí být složené z občanů obce, kteří jsou přihlášeni k trvalému pobytu v příslušné části obce. Zastupitelstvo určuje počet členů osadního výboru (podle zákona musí mít nejméně 3 členy) a jmenovitě z jejich řad zvolí předsedu. Osadní výbor je jediným druhem výboru zastupitelstva (§ 117 zákona o obcích), jehož předsedou nemusí být člen zastupitelstva.\n\nMá-li obec více částí obce, zákon nestanoví, že by k nim z tohoto hlediska muselo být přistupováno rovnocenně. Zastupitelstvo tedy může podle své libovůle zřídit výbor například pro všechny existující části obce, anebo pouze pro jednu či několik odlehlých částí obce anebo naopak například pouze pro centrální část obce zahrnující historické centrum. Ačkoliv zákon takovou možnost nezmiňuje, některá města zřizují společný osadní výbor pro více částí obce. Obvykle jsou osadní výbory jmenovány podle návrhu podaného z řad aktivních občanů nebo zastupitelů z příslušné části. V některých městech jsou místo osadních výborů zřizovány komise rady města pro určitou část obce (například ve Zlíně). Osadní výbor zaniká stejně jako ostatní výbory s koncem funkčního období zastupitelstva, které osadní výbor zřídilo. Takový je právní výklad Ministerstva vnitra ČR, v zákoně o obcích to není výslovně uvedeno.\n\nStanovit části obce a zvolit pro ně místní výbory mohou i statutární města, která mohou také ustanovit městské části nebo městské obvody a přenést na ně část kompetencí města. Postavení místního nebo osadního výboru vůči orgánům samosprávných městských částí nebo obvodů ve statutárních městech zákon neřeší. V Brně, Pardubicích a Plzni zřizují osadní výbory i zastupitelstva městských obvodů nebo městských částí. V Liberci má jedna část města status městského obvodu a v několika dalších jsou zřízeny osadní výbory.\n\nPro hlavní město Prahu, na niž se nevztahuje zákon o obcích, zákon o hlavním městě Praze ani Statut hlavního města Prahy možnost zřizovat místní části ani místní nebo osadní výbory výslovně nezakládá. Zastupitelstvo hlavního města Prahy i zastupitelstva městských částí však teoreticky mohou ustanovit podobné výbory pro lokální témata podle obecných ustanovení o výborech zastupitelstev.\n\nOsadní nebo místní výbor je oprávněn podle § 121 zákona o obcích\n\nPředseda výboru má právo na udělení slova v zastupitelstvu obce, pokud o to požádá.\n\nPůsobnost osadního nebo místního výboru se týká pouze samosprávné působnosti obce, nikoliv přenesené působnosti státní správy. Nevztahuje se tedy například k projednávání přestupků.\n\nNaprostá většina obcí, které podobné výbory zřizují, volí název \"osadní výbor\", který je ostatně v českém zákoně o obcích používán jako legislativní zkratka i pro místní výbory. Název \"místní výbor\" je používán velmi málo, možná pro jeho podobnost s názvem \"místní národní výbor\", používaným pro orgány místní správy před rokem 1989.\n\nNa stránkách města Letohrad se sice objevily zmínky o jakémsi „Místním výboru Letohrad“, ale v seznamu výborů zastupitelstva města žádný takový výbor uveden není.\n\nZřízení místního výboru je doloženo od 1. května 2009 pro sídliště Nové Zákupy ve městě Zákupy a od roku 2011 také ve městě Poděbrady.\n\n\n\n\nČástečně se osadnímu či místnímu výboru podobá přípravný výbor v části obce, která usiluje o oddělení. Takový přípravný výbor však není výborem zastupitelstva a není volen zastupitelstvem obce, ale utvářejí si ho sami iniciátoři. Je tvořený lichým počtem nejméně tří členů a navrhuje uspořádání místního referenda, podílí se na jeho přípravě a konání, připravuje návrh na oddělení obce, jedná za nově vznikající obec a je účastníkem řízení o oddělení, nesmí však podat krajskému úřadu samotný návrh na oddělení. Zákon neurčuje způsob jeho jmenování, fakticky jsou legitimací k činnosti výboru podpisy sesbírané na podporu vyhlášení místního referenda o oddělení části obce. Přípravný výbor smí být nejvýše jeden.\n\nV některých městech, například v Hradci Králové, Olomouci nebo Zlíně, jsou pro záležitosti některých místních části zřízeny pouze komise rady města, označované jako komise místní části či komise městské části. Tento typ komise není zákonem o obcích specificky upraven, na rozdíl od osadního či místního výboru nemá komise kontrolní funkci, ale pouze funkci iniciativní a poradní, a to vůči radě obce. Starosta jim však po dohodě s ředitelem krajského úřadu může v určitých věcech státní správy svěřit výkon přenesené působnosti.\n\nChatové osady mají v Česku osadní výbory chatových osad. Zahrádkářské osady mají v Česku základní organizace Českého zahrádkářského svazu (ZO ČZS). V naprosté případě těchto případů nejde o místní nebo osadní výbory veřejné samosprávy ve smyslu zákona o obcích, ale o soukromoprávní samosprávné orgány.\n\n\n"}
{"id": "349623", "url": "https://cs.wikipedia.org/wiki?curid=349623", "title": "Podtureň", "text": "Podtureň\n\nObec Podtureň se nachází ve Slovenské republice v okrese okrese Liptovský Mikuláš. Obec leží v Podtatranské kotlině a protéká jí řeka Váh. Nad obcí se vypíná jeden z nejdelších mostů v SR (slovenská dálnice D1). Podturní vede hlavní železniční trať Košice–Bohumín.\n\nV Podturni žil člověk již v mladší době kamenné. Při stavbě železnice a dálnice byl objeven rozsáhlý komplex obranných opevnění z 1. století př. n. l., tento systém je jedinečný svého druhu na Slovensku. Odkrytá byla i starší osada ze starší doby železné. První písemná zmínka o obci pochází z roku 1337. V obci stával středověký hrádek, jehož dominantou byla okrouhlá věž. Název Podtureň se dá rozložit Pod-tureň (Pod-věží). Roku 1919 založena škola. Vznik Slovenského státu v roce 1939 nepřijali všichni obyvatelé obce s nadšením. Už v prvních letech vznikla ilegální protifašistická skupina (A. Báthory, J. Forgáč Mihok, P. Juráš, J. Macek). Podtureň byla osvobozena 31. ledna 1945 československými a sovětskými vojsky. V roce 1949 získala obec telefonní spojení a rozhlas.\n\nK 31. 12. 2004 měla Podtureň 514 stálých obyvatel, z toho 279 žen a 235 mužů. (r. 1991 448 obyvatel, r. 2001 479 obyvatel, r. 2004 514 obyvatel, r. 2006 cca 650 obyvatel) Podle výsledků sčítaní obyvatelstva (r. 2001) žilo v obci 98,75 % obyvatel slovenské národnosti, 0,63 % české národnosti, 0,42 % maďarské národnosti a 0,21 % polské národnosti.\n\n"}
{"id": "349628", "url": "https://cs.wikipedia.org/wiki?curid=349628", "title": "Psohlavec (folklór)", "text": "Psohlavec (folklór)\n\nPsohlavec je ve slovanském kultuře, včetně folklóru, označení pro člověka s psí hlavou, odvozený ze zpráv antických autorů jako byl Ktésias, Strabón a Plinius starší, ve kterých byly tito lidé známí řecky jako \"kynokephalos\", respektive latinsky jako \"cynocephalus\".\n\nV pravoslavných oblastech je s psí hlavou také někdy zobrazován svatý Kryštof.\n\nV češtině je psohlavec poprvé doložen v díle mistra Klareta z druhé poloviny 14. století v podobě \"psiehlavec\" jako překlad latinského \"cinocephalus\". Ve staročeském prvotisku Lucidáře z roku 1498 jsou psohlavci zmiňováni jako lidé žijící v Indii s nohami obrácenými patami napřed, se osmnácti prsty na nohou a sedmnácti na rukou, kteří mají hlavu psa a místo mluvení štěkají. Dále jsou zmiňováni v \"Lactiferu\" Jana Vodňanského z roku 1508 a vydání Alexandreidy z roku 1513.\n\nOd 16. století se stalo slovo psohlavec nadávkou, označující především nepřátele křesťanů, typicky Turky. V první polovině 17. století jsou díle \"Respublica Bohemiae\" Pavla Stránského objevu jako psohlavci označeni domažličtí Chodové, nejspíše ve významu pejorativa či nadávky odkazující na jejich vzpurnost. Hanlivý význam slova v tomto kontextu začal mizet až na konci 18. století. Ještě Jungmannův slovník z počátku 19. století však toto slovo uvádí jako hanlivé pojmenování Turků a Tatarů.\n\nVe slovinské lidové tradice je psohlavec nazýván \"pasjeglavec\", \"pesjan\", \"pesoglav\", \"pesoglavec\" nebo \"pasjedlan\". Jedno oko mu směřuje k zemi nebo má jedno oko vpředu hlavy a druhé vzadu, případně má jediné oko vzadu. Může mít také pouze jednu nohu nebo kozí nohy. Objevuje se také představa bytosti s horní polovinou lidskou a dolní psí. Často splývají s vlkodlaky a je jim přisuzována krvežíznivost, především vůči křesťanům. Za psohlavce byly často považováni Hunové a jejich vůdce Attila.\n\nTradici o Attilovi se podobají příběhy o princi Markovi Psu známé ze slovinského pobřeží a italské Slavie Friulany, částečně ovlivněné také podáním o svatém Markovi – patronovi Benátek zobrazovaným se lvem. Marko Pes byl synem princezny uvězněné ve věži svým otcem, jejímž jediným společníkem byl pes – jeho otec. Poté co Marko vyrostl unikl ze svého domova, stál se vůdcem psohlavců a zpustošil svou rodnou zemi. Jeho historickým předobrazem může být Marx Sittich von Ems nebo Marko Klis.\n\nV srbské lidové kultuře, především v části Bosny a Černé Hory, se věřilo na bytost, která má lidské tělo s nohama koně a psí hlavou s kovovými zuby a jedním okem uprostřed čela.\n\nPsoglavové prý žili v jeskyních nebo v temném lese, ve kterém bylo mnoho drahokamů, ale žádné slunce. Praktikovali kanibalismus, jedli lidi; dokonce je vyhrabávali z jejich hrobů, aby je poté mohli sníst.\n\nPsoglav je chtonický démon, podobný řeckým kyklopům.\n"}
{"id": "349629", "url": "https://cs.wikipedia.org/wiki?curid=349629", "title": "Atletika na Letních olympijských hrách 2008 – hod oštěpem ženy", "text": "Atletika na Letních olympijských hrách 2008 – hod oštěpem ženy\n\nZe dvou kvalifikačních skupin postupují přímo atleti, kteří překonají limit 61.50 (Q) nebo prvních 12 oštěpařek (q) s nejdelším hodem.\n"}
{"id": "349631", "url": "https://cs.wikipedia.org/wiki?curid=349631", "title": "Fronta za osvobození zahradních trpaslíků", "text": "Fronta za osvobození zahradních trpaslíků\n\nFronta za osvobození zahradních trpaslíků (: ) je podle vlastních slov „nezisková organizace s cílem osvobodit zahradní trpaslíky“. Za tímto účelem pořádá akce, kdy bere trpaslíky ze zahrad a přemisťuje je na nová místa – hlavně do volné přírody jako „přirozeného prostředí zahradních trpaslíků“. Právně se jedná o krádež, je to přirovnáváno ke krádeži rádia ze zamčeného automobilu.\nSkupina se poprvé objevila v roce 1996 ve Francii, když v Alençonu ukradla trpaslíka z předzahrádky, a zůstala aktivní až do ledna 1997. Mezitím se rozpadla na několik menších skupin s celkem 1700 členy a v okolních zemích (Švýcarsko, Itálie, Španělsko, Německo), stejně jako v severní Americe byly založeny podobné organizace.\n\nV některých případech zanechal „zloděj“ oběti zprávu, kde může trpaslíka zase najít, a tak to nebylo považováno za krádež.\n\nJinou variantou je „cestující zahradní trpaslík“, kdy si členové ukradeného trpaslíka posílají mezi sebou a ten je vždy vyfotografován před místní pamětihodností. Takové fotografie byly pak poštou anonymně posílány právoplatnému vlastníkovi trpaslíka, aby mohl sledovat cestu svého „osvobozeného“ zahradního trpaslíka (viz francouzský film \"Amélie z Montmartru\", kde se tato svérázná činnost objevila také).\n\nFronta za osvobození zahradních trpaslíků vyhlásila v roce 2002 Mezinárodní den trpaslíků, který se každoročně slaví 21. června. Den má učit tolerantnosti v zahradní architektuře.\n\n\n"}
{"id": "349634", "url": "https://cs.wikipedia.org/wiki?curid=349634", "title": "Dukljan", "text": "Dukljan\n\nDukljan nebo Dukljanin je postava ve slovanské mytologii, konkrétně v srbské mytologii, která je odrazem Diokleciána.\nByl zobrazován jako protivník boha, což bylo pravděpodobně založeno na skutečném pronásledování Diokleciána křesťanskou církví.\nSrbská folková píseň o Dukljanovi vypráví o tom, jak Dukljan jednou sundal Slunce z oblohy a přinesl jej na Zemi.\n"}
{"id": "349635", "url": "https://cs.wikipedia.org/wiki?curid=349635", "title": "A-rameno", "text": "A-rameno\n\nA-rameno je konstrukční prvek používaný pro nápravy na vozidlech. Jde o prakticky plochou, přibližně trojúhelníkovou součást, která se otáčí okolou dvou bodů (jimiž prochází osa otáčení). Širší konec A-ramena je spojen s rámem vozidla a otáčí se na čepech. Užší konec je spojen se závěsem kola a otáčí se prostřednictvím kulového čepu.\n\nDva takové prvky na polonápravě tvoří rovnoběžníkou nápravu, zatímco jedno A-rameno v polonápravě je (obvykle dolní) součástí nápravy MacPherson nebo různých dalších nápravových konfigurací.\n\n"}
{"id": "349637", "url": "https://cs.wikipedia.org/wiki?curid=349637", "title": "Dálnice A1 (Slovinsko)", "text": "Dálnice A1 (Slovinsko)\n\nSlovinská dálnice A1 (Slovenika) spojuje slovinsko-rakouskou státní hranici s Mariborem a hlavním městem Lublaní, odtud pak pokračuje směrem k přístavnímu městu Koper. Navazuje na rakouskou dálnici A9.S délkou 248 km je nejdelší slovinskou dálnicí.\n\nVýstavba dálnice A1 začala po bouřlivých sporech v roce 1970 a první úsek Vrhnika-Postojna byl otevřen 29. prosince 1972. Úsek měřil 30,1 km a jednalo se o první dálnici na území Slovinska i tehdejší Jugoslávie.Spojení Lublaně s městem Koper bylo dokončeno v roce 2004. 12. srpna 2005 byl otevřen úsek Trojane – Blagovica – stavebně nejnáročnější část trasy dálnice, kde je na necelých 11 kilometrech 8 mostů a 2 tunely. Poslední 10,5 km dlouhý úsek (obchvat Mariboru) byl uveden do provozu 14. srpna 2009.\n\nSoučástí dálnice A1 je 8 mimoúrovňových křižovatek, na kterých se oddělují další slovinské dálnice a rychlostní silnice:\n\nDálnice překonává terén 10 tunely a 38 mosty. Její součástí jsou i dvě stavby s rekordní délkou: Viadukt Črni Kal, který je nejvyšším a nejdelším mostem ve Slovinsku a tunel Trojane, který je nejdelším slovinským dvoutubusovým tunelem.\n\nNa dálnici A1 se dříve používal otevřený způsob placení mýtného. Po zavedení dálničních známek se tento způsob nadále používá již jen pro autobusy a nákladní automobily.\n"}
{"id": "349639", "url": "https://cs.wikipedia.org/wiki?curid=349639", "title": "Osleidys Menéndezová", "text": "Osleidys Menéndezová\n\nOsleidys Menéndezová (* 14. listopadu 1979 Martí, Kuba) je kubánská sportovkyně-atletka závodící v hodu oštěpem. Jedná se o olympijskou vítězku z roku 2004 z Letních olympijských her 2004 v Aténách, dvojnásobnou mistryni světa z roku 2001 a 2005 a bývalou světovou rekordmanku této disciplíny. Bývala také kdysi označována přídomkem ženský \"Jan Železný\". Její bývalý světový rekord 71,70 metru z roku 2005 jí dne 13. září 2008 vzala česká oštěpařka Barbora Špotáková výkonem 72,28 metru.\n\nNa Letních olympijských hrách 2008 v Pekingu skončila Menéndezová na 6. místě výkonem 63,35 metru.\n\n\n"}
{"id": "349643", "url": "https://cs.wikipedia.org/wiki?curid=349643", "title": "The Karnival Kid", "text": "The Karnival Kid\n\nThe Karnival Kid je krátký animovaný film s Mickeym Mousem, který byl uveden 23. května 1929. Je to v pořadí devátý film s Mickeym a vůbec první, ve kterém Mickey promluvil – nejdříve řekl „Hot dog!“, poté začal dále zpívat. Ve filmu se potřetí a naposledy objevila postava Kat Nipp, dále kráva Clarabelle a Minnie Mouse.\nDěj filmu se odehrává na pouti, kde Mickey Mouse prodává párky. Po úvodních krátkých scénkách, kdy Mickey i další postavy zpívají a tančí, přichází na scénu Minnie. Vyleze z maringotky, protáhne se a ucítí párky. Zavolá proto na nedaleko stojícího Mickeyho, který k ni přijde i s vozíkem s hot dogy. Vycvičené párky před Minnie poskakují a tančí, až si Minnie jeden vybere a Mickey ji ho připraví. Když do něj Minnie kousne, párek začne křičet bolestí a uteče. Mickey jej však chytí a potrestá popleskáním.\n\nDěj se pak přesune do noci, kdy Mickey přichází s kytarou k maringotce Minnie. Přivolá si na pomoc dvě kočky, které začnou pod jejími okny zpívat a Mickey je doprovází na kytaru. Děj končí tím, že jeden z nespokojených Mickeyho posluchačů po něm i kočkách hodí ze sousední maringotky hrnec a přímotop.\n\n"}
{"id": "349644", "url": "https://cs.wikipedia.org/wiki?curid=349644", "title": "Polepka", "text": "Polepka\n\nPolepka je potok, levostranný přítok Labe v okresech Kutná Hora a Kolín ve Středočeském kraji. Délka toku činí 17,2 km. Plocha povodí měří 39,1 km². \n\nPolepka pramení severozápadně od Vidic v nadmořské výšce 402 m. Nejprve její tok směřuje na sever, protéká osadou Dobřeň. Zde její tok posilují zprava potoky \"Doubrava\" a \"Vysoká\". Odtud potok teče na severozápad k osadě Malenovice, kde přitéká zleva \"Solopyský potok\". Od Malenovic proudí na sever ke vsi Chotouchov, od níž se stáčí na severovýchod k obci Ratboř. Od Ratboře teče dále severovýchodním směrem, protéká údolím při východním okraji obce Pašinka. Níže po proudu protéká obcí Polepy. Po dalších 3 kilometrech se vlévá zleva do Labe u přírodní památky Kolínské tůně v nadmořské výšce 194 m.\n\nNa horním kraji Polep (proti proudu) je jez, pod kterým asi 5 metrů teče strouha od čirého pramene ke kterému chodí pro pitnou vodu mnoho lidí z okolí.\n\nNad jezem je tok hlubší a přirozeně, kvůli jezu, mírnější a pomalejší. Po chvíli cesty proti proudu, u osady na panské stráni, se do něj vlévá potok. Dále proti proudu nabírá Polepka dravosti a začínají se objevovat brody a mělčiny. \n\nPod jezem je mělké písčité jezírko (cca 10x4–6 m) s bahnitými břehy. Tok pod jezem je z počátku prudší a poté se zdánlivě uklidňuje. \n\n\nPrůměrný průtok u ústí činí 0,17 m³/s.\n"}
{"id": "349647", "url": "https://cs.wikipedia.org/wiki?curid=349647", "title": "Řád lázně", "text": "Řád lázně\n\nŘád lázně, v češtině též Bathský řád (, úplným názvem ) je britský vojenský řád. Původ řádu je odvozován řádu, který vznikl roku 1399 a zanikl v roce 1661. Odtud také pochází jméno, které dostal podle toho, že vstup do řádu byl spjat s obřadnou lázní. Moderní řád byl ustanoven Jiřím I. roku 1725. Heslo řádu je „Tria juncta in uno“ (tři spojeno v jedno).\n\nV roce 1399 založil Jindřich IV. řád, který byl nazván od obřadu lázně, jemuž se rytíři před svým přijetím podrobovali na znamení očisty. Původně měl jednu třídu, velmistra a 36 rytířů. Poslední rytíři dle staré formy byli jmenováni při korunovaci Karla II. roku 1661.\n\nJiří I. ho obnovil 25. května 1725 a dal mu nové stanovy. Dle stanov z 2. ledna roku 1815 byl většinou řádem vojenským; dne 14. dubna 1847 zavedena při 2. a 3. třídě jeho skupina civilní. Nyní se dělí dle stanov daných královnou Viktorií dne 31. ledna 1859 na tři třídy. Jisté úpravy stanov byli provedeny Jiřím V., především toho, co se týkalo uvádění nových členů do řádu. První takto obnovené uvádění proběhlo 22. července 1913 a od té doby se pravidelně opakuje. V roce 1971 bylo povoleno vstupovat do řádu také ženám. Dnem řádovým je 20. říjen. Cizinci mohou být čestnými členy řádu.\n\nČlenové I. třídy řádu nosí řád na zlatém náhrdelním řetěze, skládajícím se z 9 korun říšských, 8 zlatých žezel s růží, bodlákem a jetelem (znaky zemí Spojeného království) a ze 17 uzlů. Majitelé vojenského velkokříže mají jako řádový znak zlatý osmihranný maltézský kříž a v jeho středu jsou na bílém smaltu tři koruny mezi růží, bodlákem a jetelem, obtočené dvěma červenými kruhy a heslem „Tria juncta in uno“ (tři spojeno v jedno); dva věnce vavřínové a pod nimi motto „Ich dien“, přijaté prý Černým princem od českého krále Jana Lucemburského. Dle jiných jsou to slova kymrická „I ych dien“ (k vaší zkáze), heslo království a pak knížete waleského.\n\nOdznak řádu pro občanské velkokříže je zlatý ovál s týmiž ozdobami až na vavřínové věnce a motto „Ich dien“. Řád se nosí při slavnostech na řetěze, jindy na stuze karmazinové přes rameno. Hvězda (Star of the Bath) má ve středu tři zlaté říšské koruny obklopené řádovým heslem na rudém smaltovém pruhu, a vavřínový věnec na čtyřhranné hvězdě stříbrné, z jejíž uhlů vycházejí plameny; pod středem je heslo „Ich dien“; u voj. velkokřížů místo toho maltézský zlatý kříž se stříbrnými plameny a týmž středem.\n\nŘádový kroj je atlasový plášť karmasinový s vyšitou hvězdou a čapka.\n\nNejvyšší osobou v řádu je suverén, tuto hodnost vykonává král nebo královna Spojeného království. Druhou nejvyšší osobou je řádový velmistr, ten se počítá jako první z rytířů a dam velkého kříže, tuto funkci v současné době vykonává velšský kníže princ Charles. Dále následují skupiny ve třech třídách:\n\n"}
{"id": "349649", "url": "https://cs.wikipedia.org/wiki?curid=349649", "title": "Push production a pull production", "text": "Push production a pull production\n\nPush production a pull production (též push/pull system nebo push–pull strategy) jsou ekonomické termíny popisující koncepce spolupráce mezi výrobcem zboží a jeho distributorem v rámci výrobně-produkčního řetězce (dodávání zboží na trh a jeho odbyt).\n\nV systému push production výrobce v každém období plánuje výrobu určitého počtu výrobků (na základě vlastních kalkulací a analýzy trhu) a současně jedná s distributory a odběrateli o tom, jak a za jakých podmínek jeho zboží dodají na trh a zajistí jeho odbyt. Informace o prodeji získává od těchto distributorů a odběratelů.\n\nV systému pull production spadá agenda analýzy trhu a odhad předpokládaného prodeje každého jednotlivého produktu na prodejce a distributory. Ti pak (na základě své analýzy a dalších informacích o prodeji) osloví (většinou své smluvně vázané) výrobce s požadavkem na výrobu tohoto množství výrobků.\n\nPush i pull production určují kvantitativní hlediska výroby a odbytu zboží a definují, kdo o vyrobeném zboží a jeho množství rozhoduje a na základě čeho. Hlavními rozdíly mezi oběma systémy je subjekt, který vede analýzu trhu; a který rozhoduje o tom, kolik kusů zboží se ve výsledku dostane na pulty obchodů. To je v obou případech předmětem dohody, ale mění se to, kdo z obou subjektů de facto určuje, jaký bude objem zboží k dispozici pro konečného zákazníka. \n\nMění se i odpovědnost za důsledky chybně zadaného objemu zboží k výrobě oproti aktuálnímu objemu prodeje. V push systému dopadá větší část rizika za nadvýrobu určitého výrobku na výrobce; pull systém přesunuje problém na odběratele, který si jednoduše tento objem zboží objednal a podle objednávky jej i koupí (dostane a výrobci zaplatí).\n\nV push systému má výrobce lepší přehled o odbytu svého zboží, i když na zjišťování a analýzu těchto dat musí vynaložit určité prostředky (ty většinou nejsou nijak zásadní, ale projevují se v jeho hospodaření i ceně výrobků). V pull systému má všechny detaily odběratel, výrobci je nemusí poskytovat. Na druhou stranu, výrobce v pull systému odkázaný na odběratele, tato data ani nepotřebuje a nemusí vydávat prostředky na jejich získávání a vyhodnocování, promítnuté třeba i v ceně výrobku. Nárůst o tuto agendu na straně odběratele je většinou menší, neboť ten tak jako tak potřebuje monitorovat objem prodaného zboží a prostředky k tomu měl již před přechodem na pull systém.\n\nV pull systému je poměrně běžné, že jeden výrobce spolupracuje jen s jedním odběratelem (kdy exkluzivita je součástí smlouvy). V push systému by naopak druhá strana typicky představovala více odběratelů, dost často každý (podle jeho vyjednávací pozice) s jinými požadavky a s jinou smlouvou (s jinými podmínkami, např. na sanaci nadvýroby). Dá se tedy říci, že přechod na pull systém s jedním exkluzivním odběratelem u výrobce značně zjednodušuje obchodní agendu (fakticky ji přebírá distributor) a zcela ruší tu spojenou se zjišťováním předpokládaných objemů výroby, čímž z výrobce ale též dělá de facto výrobní oddělení odběratele s menšími manévrovacími schopnostmi a obtížnějším vyvázání se z tohoto vztahu.\n\nZ historického hlediska převažuje push systém; pull systém byl vyvinut teprve nedávno (v 90. letech) a praktikuje jej pouze několik největších odběratelů v nejvyspělejších zemích, zpravidla ti nejvýznamnější, kteří mají zásadní podíl na trhu, mezinárodní záběr či dokáží nahradit mnoho jiných menších odběratelů, s nimiž by jinak výrobce jednat s každým zvlášť. Typickým příkladem subjektu s pull systémem je síť prodejen Wal-Mart (největší svého druhu). \n\nS pull systémem souvisí i užívání obchodních značek, kdy obchodník (distributor) objednává, zadává výrobu a prodává zboží nikoliv pod značkou výrobce, ale s vlastní značkou, např. řetězec Billa pod značkou \"Clever\". \n\nObdobná je i taktika zadávání výroby podle vlastního vývoje a designu faktickým výrobcům jak některých součástek, tak i výrobci pro finální montáž, typické v současnosti, kdy se jeden výrobek zpracovává až v několika zemích, zejména v rozvojových, např. v Číně nebo Bangladéši, podle přesné specifikace formálního výrobce, fakticky však vývojáře, zadavatele výroby a distributora. Tento postup rozprostřené výroby, kdy držitel značky, tzv. brandu, není faktickým výrobcem a nevlastní výrobní resp. montážní továrny, je běžný u průmyslového zboží, např. textilu a elektroniky.\n\n\n"}
{"id": "349655", "url": "https://cs.wikipedia.org/wiki?curid=349655", "title": "Rovnoběžníková náprava", "text": "Rovnoběžníková náprava\n\nRovnoběžníková náprava (případně též \"náprava se dvěma A-rameny\", \"náprava s horním a dolním A-ramenem\") je konstrukce automobilové nápravy pro nezávislé odpružení, používající pro připojení závěsu kola dvě rovnoběžná A-ramena. Každé rameno (v polonápravě) má dva montážní body ve skeletu a jeden v závěsu kola. Pro ovlivňování svislého pohybu se používá tlumič pérování a vinutá pružina. Rovnoběžníková náprava umožňuje konstruktérům vozidel pečlivě ovládat pohyb kola po jeho dráze, při dodržení parametrů jako je odklon kola, záklon rejdového čepu, sbíhavost kol, střed naklánění, poloměr řízení, tření atd.\n\nRovnoběžníková náprava může být též označována jako dvojité A-rameno. Pokud mají horní a dolní rameno různou délku, jedná se o lichoběžníkovou nápravu.\n\nLichoběžníkové nápravy jsou velmi časté jako přední nápravy pro vozy střední až vyšší třídy, jako je Honda Accord nebo Chrysler 300, vozy kategorie pick-up, SUV, a velmi často se objevují u sportovních a závodních automobilů.\n\nJednoduché A-rameno se také často používá v různých dalších typech náprav, jako je náprava MacPherson nebo Chapmanova náprava\n\nNáprava se skládá ze dvojice horního a dolního ramena. Horní rameno je obvykle kratší, aby se zajistil záporný odklon kola při jeho poklesu (vzdálení od karoserie). Je-li vozidlo v zatáčce, náklon karoserie se projeví kladným odklonem vnějšího kola. Vnější kolo však také poklesne, čímž získá záporný odklon díky kratšímu ramenu. Konstruktéři nápravy se pokouší vyvážit tyto dva efekty, aby udrželi pneumatiku kolmo k zemi. To je zvlášť důležité pro vnější pneumatiku, protože se na ni v zatáčce přenáší váha.\n\nMezi vnějšími (z hlediska vozidla) konci ramen je závěs kola s rejdovým čepem a případně svislou vzpěrou. V závěsu je ložisko kola. Závěs s integrovaným diskem obvykle neumožňuje, aby bylo kolo řízeno. Pokud je potřeba řízení kola (přední náprava), používá se šroubové řešení.\n\nKvůli odolnosti vůči zátěži v podélném směru, jako je akcelerace a brzdění, potřebují ramena na konci u skeletu dva otočné nebo kulové klouby.\n\nNa konci u závěsu kola se typicky používá jeden kulový kloub, kdy se řídicí síly přenášejí přes řídicí rameno a kyvná ramena mají tvar A nebo L. Rameno ve tvaru L je na osobních vozidlech obecně preferováno, protože umožňuje lépe vyladit kompromis mezi ovladatelností a komfortem. Čepy v jedné ose s kolem jsou poměrně tuhé z hlediska zátěže v ostrých obloucích, zatímco čepy mimo osu jsou měkčí a dovolují kolu pod podélnou zátěží vybočovat. Pro zadní nápravy lze použít dva klouby na obou koncích ramen, čímž pak z půdorysného pohledu připomínají spíše tvar H.\n\nZ bočního pohledu jde o čtyřprvkovou nápravu a je snadné vyřešit zisk odklonu (viz odklon kola) a další parametry pro danou sadu umístění jednotlivých kloubů.\n\nRůzné klouby nemusí být na vodorovných osách, rovnoběžně s osou vozidla. Pokud jsou nastaveny do úhlu, umožňují vozidlu odolávat přenášení váhy na zadní (při akceleraci), resp. přední (při brzdění) nápravu.\n\nVýhodou rovnoběžníkové nápravy je, že je velmi snadné vyhodnotit účinek přemístění každého kloubu, takže lze jednoduše ladit kinematiku nápravy a optimalizovat pohyb kola. Rovněž je snadné řešit zátěž různých částí a optimalizovat tak odlehčování jednotlivých částí. Tato náprava také poskytuje možnost záporného zisku odklonu po celé dráze kola, kdežto náprava MacPherson umožňuje záporný odklon jen na začátku dráhy a při velkém poklesu kola přechází v kladný odklon.\n\nNevýhodou je větší složitost oproti jiným systémům, jako je náprava MacPherson.\n\nPřed obdobím dominance pohonu předních kol v 80. letech 20. století, používalo mnoho běžných vozidel rovnoběžníkovou přední nápravu nebo její variaci. Od té doby převládla náprava MacPherson, která je jednodušší a levnější při výrobě. Rovnoběžníková náprava se obvykle považuje za vynikající z hlediska dynamických charakteristik, schopnosti zvládat zátěž a stále se vyskytuje u vysoce výkonných vozidel.\n\nRobert (Bob) Sweat z MetalCraft Products, dříve Romulus, Michigan, vyvinul konstrukci rovnoběžníkové nápravy v 50. letech 20. století jako nezávislý dodavatel Chrysler Automotive. Předtím pouze Ford měl něco, co mělo blízko k nezávislému zavěšení kol.\n\nVozidla s rovnoběžníkovou nápravou vpředu i vzadu.\n\n"}
{"id": "349657", "url": "https://cs.wikipedia.org/wiki?curid=349657", "title": "Istrijský ypsilon", "text": "Istrijský ypsilon\n\nJako Istrijský ypsilon (chorvatsky \"Istarski ipsilon\") je označován systém dálnic a rychlostních silnic na chorvatském poloostrově Istrie. Sestává ze dvou dálnic – A8 a A9. \n\n\nObě dálnice se spojují u města Kanfanar a vytvářejí písmeno Y. Dohromady měří 141 km.\n\nPrvní fáze výstavby byla dokončena v roce 2006 dokončením polovičních profilů. Druhá fáze, rozšíření na plný profil, byla započata v roce 2008. V současnosti se pracuje na severní větvi dálnice A9 a západním úseku dálnice A8. Jižní část dálnice A9 je již dokončena, úsek Kanfanar-Pula byl otevřen 20. června 2010.\n\nDokončení rozšíření zbývající části silnice B9 na dálnici A9 (s výjimou druhého tělesa viaduktů Mirna a Limska Draga) je plánováno na rok 2011. Úsek by měl být předaný do provozu před začátkem turistické sezony.V Pule by pak na dálnici měla navazovat rychlostní silnice směřující k Medulinu.\nRozšíření silnice B8 je rozdělené na dvě fáze. Úsek z Kanfanaru k výjezdu Rogovići u Pazinu (18 km) má být dokončený do konce roku 2011. Zbývající část z Pazinu do Matulji poblíž Rijeky má být dokončena koncem roku 2014 nebo začátkem roku 2015. Stavba tohoto úseku bude náročnější, neboť se při jeho projektování s budoucím rozšířením na dálnici nepočítalo - plánován byl jen jako rychlostní silnice.Tato fáze zahrnuje i výstavbu druhého tubusu tunelu Učka, a rovněž dokončení viaduktů na severní větvi dálnice A9.\n\nSoučasně s otevřením prvního plnoprofilového úseku byly zavedeny poplatky za jeho použití. Výše poplatku závisí na délce projetého úseku a platí se v následující výši:\nUvedené částky se platí za použití celého úseku Kanfanar-Pula. Za použití úseku Kanfanar-Vodnjan sjever se platí mýtné v poloviční výši, za úsek Kanfanar-Vodnjan jug se platí mýtné ve výši tří čtvrtin výše uvedených částek.Dalšími zpoplatněnými úseky na Istrijském ypsilonu jsou viadukt Mirna a tunel Učka.\n"}
{"id": "349660", "url": "https://cs.wikipedia.org/wiki?curid=349660", "title": "Radek Hochmeister", "text": "Radek Hochmeister\n\nRadek Hochmeister (* 6. září 1982 v Praze) je český fotbalový záložník či obránce, od července 2014 působící ve středočeském klubu SS Ostrá.\n\nS fotbalem začal ve svých 5 letech ve Spartě Praha. Poté v roce 2003 byl poslán na hostování do FK Baumit Jablonec. V roce 2004 přestoupil do Slovanu Liberec. V sezóně 2005-2006 získal ze Slovanem Liberec mistrovský titul. V roce 2007 a byl poslán do Kladna kde si mohl okusit na vlastní kůži opačný pól než v Liberci. Zde zachraňoval nejvyšší ligu, která nakonec v Kladně zůstala. Po době strávené v Slovanu Liberec se vydal na další štaci. Rok 2008 a Radek se upsal plzeňské Viktorii. Ani v Plzni nezůstal nastálo a tak pro sezónu 2009/2010 přestoupil do druholigového týmu FC Hradec Králové s nímž ještě tentýž rok vybojoval postup do nejvyšší soutěže. Před jarní částí sezony 2013/2014 zamířil na hostování do FK Bohemians Praha. V létě 2014 se vrátil zpět do Hradce Králové, kde předčasně ukončil angažmá a dohodl se na smlouvě s FK Admira Praha. Od ledna 2015 působí ve středočeském přeboru v klubu SS Ostrá.\n\nAktuální k 21. červnu 2014\n"}
{"id": "349664", "url": "https://cs.wikipedia.org/wiki?curid=349664", "title": "US Open 2008", "text": "US Open 2008\n\nUS Open 2008 byl 127. ročníkem posledního grandslamového turnaje tenisové sezóny. Odehrával se na dvorcích Národního tenisového centra Billie Jean Kingové ve Flushing Meadow (New York, USA), jakožto \"Mezinárodní tenisové mistrovství USA\". Pro tento rok v období mezi 25. srpnem a 7. zářím 2008.\n\nObhájci vítězství byli ve dvouhrách Švýcar Roger Federer (vítěz posledních čtyř ročníků) a Belgičanka Justine Heninová, která ovšem v tomto roce ukončila svou profesionální kariéru, takže se turnaje nezúčastnila.\n\nCelkový rozpočet turnaje činil 20 657 000 USD. Vítězové dvouher obdrželi 1 500 000 USD (a auto značky Lexus), poražení finalisté pak 750 000 USD. Vítězové čtyřher získali prémii 420 000 USD (pro oba hráče), finalisté pak 210 000 USD. Vítězové smíšené čtyřhry si připsali na své konto 150 000 USD (pro oba hráče), finalisté pak 70 000 USD.\n\nRogeru Federerovi se jako prvnímu hráči v otevřené éře tenisu (od roku 1968) podařilo vyhrát na tomto turnaji pětkrát v řadě. 5 titulů získali také Jimmy Connors a Pete Sampras. Serena Williamsová vyhrála tento Grand Slam potřetí a opět se dostala na první místo žebříčku WTA.Ve čtyřhrách dominovala Cara Blacková, když zvítězila v ženské čtyřhře spolu s Liezel Huberovou, tak i ve smíšené čtyřhře s Leanderem Paesem. Bratři Bryanové získali na US Open svůj druhý titul.\n\n\nTurnaj vozíčkářů nebyl uskutečněn z důvodu souběžně probíhajících Letních paralympijských her 2008 v Pekingu.\n"}
{"id": "349668", "url": "https://cs.wikipedia.org/wiki?curid=349668", "title": "Bosco", "text": "Bosco\n\nJméno Bosco [\"bosko\"] může označovat:\n\n"}
{"id": "349680", "url": "https://cs.wikipedia.org/wiki?curid=349680", "title": "Petr Trapp", "text": "Petr Trapp\n\nPetr Trapp (* 6. prosince 1985, Most) je český fotbalový záložník či obránce a bývalý reprezentant, od července 2016 působící v týmu 1. FK Příbram. Nastupuje na postu defenzivního záložníka nebo na stoperu. Mimo Česko působil na klubové úrovni v Řecku, Albánii, Libanonu a na Slovensku. Jeho fotbalovými vzory jsou Zinédine Zidane a Andrea Pirlo.\n\nS fotbalem začal na 16. základní fotbalové škole v Mostě, odkud v průběhu mládeže zamířil do Chmelu Blšany. V roce 1999 odešel hostovat do MUSu Most, odkud se po roce vrátil do Blšan. V lednu 2004 se propracoval do A-mužstva. V roce 2004 byl poslán na hostování do klubu SK Havran Kryry.\n\nPřed sezonou 2006/07 přestoupil do Viktorie Plzeň, kam jej přivedl trenér Bílek. V mužstvu působil dva a půl roku a odehrál celkem 61 ligových zápasů, ve kterých se 4x gólově prosadil.\n\nV únoru 2009 zamířil do Slavie Praha, kde podepsal smlouvu na čtyři roky a dostal dres s číslem 2. V sezoně 2008/09 získal se Slavií mistrovský titul. V následujícím ročníku potřeboval trenér Karel Jarolím vyřešit mezery ve stoperské dvojici, a tak fotbalistu posunul ze zálohy do obrany. Na sklonku roku 2010 zmítali klub finanční potíže, hráči nedostávali opakovaně výplaty. Jako jediný z týmu dal Trapp klub k arbitráži s cílem vyvázat se ze smlouvy. To se mu nakonec podařilo. Celkem za Slavii nastoupil k 34 střetnutím, vstřelil čtyři góly.\n\nV zimním přestupovém období ročníku 2010/2011 se vrátil do plzeňské Viktorie. Na jaře 2011 získal s Viktorkou ligový primát. 22. července 2011 nastoupil k zápasu o Český Superpohár, Plzeň na domácím stadionu vyhrála nad Mladou Boleslaví až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Od létě 2012 působil na hostování v jiných klubech a před ročníkem 2014/15 klub definitivně opustil. Celkem za Plzeň branku ve 20 utkáních nedal.\n\nV létě 2012 odešel hostovat do týmu 1. FK Příbram. V květnu 2013 byl překvapivě společně s Davidem Střihavkou tři kola před koncem ligy vyřazen z kádru, přestože Trapp byl v té době s pěti vstřelenými brankami nejlepším střelcem Příbrami. Za Středočechy odehrál celkem 19 ligových střetnutí.\n\nPřed sezonou 2013/14 byl na zkoušce v celku FK Dukla Praha. Nakonec odešel na hostování do zahraničí, konkrétně do řeckého mužstva PAE Véroia. Nastoupil k 24 zápasům, ve kterých se střelecky neprosadil.\n\nV červenci 2014 přestoupil po konci angažmá v Plzni do libanonského týmu Salam Zgharta. K angažmá zpětně podotkl: \"„Jsou tam kluci strašně silní na balonu, techničtí, ale ta mentalita... Je složité s nimi dělat taktiku. Měli jsme holandského trenéra, který se snažil tým na zápas dokonale připravit, ale šlo to vždycky tak prvních 20 minut. Jakmile jsme dostali gól, tak se to zvrhlo. Bránili jsme ve dvou a osm lidí se hnalo do útoku.“\" Odehrál 16 utkání, vsítil jednu branku.\n\nV červenci 2015 přestoupil z Libanonu do albánského mužstva KS Flamurtari Vlora, kde jej chtěl trenér Stanislav Levý. Dle vlastních slov zde nedostával mzdu a po půl roce odešel. Během toho angažmá si připsal čtyři starty a dal jeden gól.\n\nPřed jarní částí ročníku 2015/16 zamířil na Slovensko, kde posílil druholigový tým FC Nitra. S Nitrou, ve které nastoupil k deseti zápasům, bojoval neúspěšně o postup do nejvyšší soutěže.\n\nV létě 2016 se vrátil do ČR a podepsal smlouvu s celkem 1. FK Příbram, který měl špatný start do sezóny 2016/17.\n\nAktuální k 16. srpnu 2016\nZa fotbalovou reprezentaci do 21 let nastoupil Petr Trapp v roce 2006 ke čtyřem zápasům (1 výhra, 1 remíza, 2 prohry), gól nevstřelil.\n\n4. června 2011 debutoval Petr Trapp v A-mužstvu České republiky v zápase Kirin Cupu proti Peru (remíza 0:0). Byl to zatím jeho jediný zápas v seniorské reprezentaci.\n\n"}
{"id": "349689", "url": "https://cs.wikipedia.org/wiki?curid=349689", "title": "Pacov (rozcestník)", "text": "Pacov (rozcestník)\n\nNázev Pacov má více sídel:\n"}
{"id": "349690", "url": "https://cs.wikipedia.org/wiki?curid=349690", "title": "Ostrovec", "text": "Ostrovec\n\nOstrovec je název více míst:\n"}
{"id": "349691", "url": "https://cs.wikipedia.org/wiki?curid=349691", "title": "Vlásenice", "text": "Vlásenice\n\nNázev Vlásenice má více sídel:\npodobný název má\n"}
{"id": "349692", "url": "https://cs.wikipedia.org/wiki?curid=349692", "title": "Celebrían", "text": "Celebrían\n\nCelebrían je fiktivní postavou v příbězích J.R.R.Tolkiena. Je dcerou noldorské paní Galadriel a Celeborna ze Sindar. Celebrían si vzala Elronda a spolu později vychovávali 3 děti – dvojčata Elladan a Elrohir a dceru Arwen. \n\nPři cestě z Lothlórienu do Imladris byla v Rudohoru přepadena skřety. Padla do zajetí, kde byla mučena a zasažena otráveným šípem. Její synové ji sice zachránili a Elrond vyléčil, ale ona již nedokázala být ve Středozemi šťastná a odešla do Valinoru, kam za ní po zničení Prstenu připlul Elrond. \n"}
{"id": "349700", "url": "https://cs.wikipedia.org/wiki?curid=349700", "title": "Luciánská aliance", "text": "Luciánská aliance\n\nLuciánská Aliance je spolek žoldáků a pašeráků ze seriálu Hvězdná brána, kteří se rozhodli využít pro sebe uvolněné mocenské vakuum vzniklé po Goa'uldech. Dokud byli Goa'uldi dominantní dobyvatelskou rasou, byli pašeráci a žoldáci bezvýznamnou skupinou. Po jejich pádu dostali možnost převzít jejich technologie a dominantní postavení. Využili toho a vytvořili alianci, zabývající se především obchodními a vojenskými záležitostmi, ovšem jen pro vlastní prospěch. Kromě znalostí hvězdných bran jim padly do rukou spousty Goa'uldských lodí - převážně typu Al-Kesh, i když jsme měli možnost vidět i třídu Hatak. Malé nákladní lodě používají především cizí obchodníci. Pro větší náklady jsou určeny velké nákladní vlaky doprovázené většinou jedním Al-Keshem. \n\nLuciánská aliance se poprvé objevila v epizodě Odpoutaný Prometheus (Prometheus Unbound) v osmé řadě seriálu.\n\nPozději je aliance důvodem k objevení antické lodi Destiny, protože zaútočí na tajnou základnu Icarus. Posádka základny je nucena se evakuovat právě tam (epizoda ).\n\nLuciánská aliance se dostala i na stránky českých celostátních novin, když se o ní zmiňoval Jiří Paroubek ve svém článku s názvem \"Proti Luciánům\".\n"}
{"id": "349701", "url": "https://cs.wikipedia.org/wiki?curid=349701", "title": "AKROPOLIS", "text": "AKROPOLIS\n\nAKROPOLIS je spolek, založený 26. března 2007 v Uherském Hradišti a registrovaný původně u ministerstva vnitra jako občanské sdružení.\n\nSnaží se poskytnout rodičům s malými dětmi a lidem pečujícím o osobu blízkou možnost aktivního využití volného času a možnost dalšího vzdělání, které by usnadnilo mimo jiné návrat do práce po mateřské (rodičovské) dovolené.\nProvozuje rodinné centrum AKROPOLIS, které zajišťuje realizaci kurzů, seminářů a přednášek pro dospělé současně se službou hlídání dětí v průběhu těchto aktivit.\n\n"}
{"id": "349704", "url": "https://cs.wikipedia.org/wiki?curid=349704", "title": "Njája", "text": "Njája\n\nNjája (v dévanágarí न्याय) je jedna ze šesti ortodoxních indických filosofických škol, nazývaná \"škola logiky\" nebo také \"škola poznání\". Je založena na spisech známých pod názvem \"Njája sútry\", jejichž autorem je Aksapada Gótama (2. století př. n. l.) a popisuje prostředky, které logickým myšlením vedou k pravdivým závěrům.\n\nPodle njáji jsou možné čtyři zdroje poznání (\"pramána\"): smyslové poznání (\"pratjákša\"), logické odvození (\"anumána\"), srovnání (\"upamána\") a svědectví (\"šabda\"). Poznání získané tímto způsobem může být platné nebo neplatné. Proto se njájičtí badatelé snaží o rozlišení platného a neplatného poznání v každém z těchto zdrojů ve velkém množství vysvětlujících komentářů. V tomto směru můžeme njáju srovnat se současnou analytickou filosofií.\n\nNejvýznamnějším příspěvkem Njája školy v moderním je její analytická metodika, založená na rozboru, kterým je možné ověřit správnost procesu získávání pravdivého poznání. Je založena na systému logiky, který byl postupně přijat většinou indických filosofických škol, ať už ortodoxních nebo neortodoxních. Podobným způsobem byla přijata prakticky všemi Aristotelova pravidla správného myšlení, usuzování a argumentace.\n\nLogika njáji se od Aristotelových pravidel liší tím, že se nejedná o logiku pro sebe samu, ale o logiku, která vede k získání pravdivého poznání a tím osvobození (mókša). Indičtí badatelé se proto usilovně snaží o získání pravdivého poznání a rozlišení platných a neplatných zásad.\n\nSmyslové poznání, (\"pratjákša\"), je nejvýznamnější součástí njája školy. Vzniká stykem smyslů s objektem. Njája rozeznává dva druhy smyslového poznání:\n\n\nPrvní stupeň odvození je kombinací indukce a dedukce ve směru od podrobností ke věcem všeobecně platným: \n\nPříklad:\n\nV tomto příkladu je kopec vedlejší okolností (\"pakša\"), oheň je hlavním objektem zkoumání (\"sadhja\"), kouř je důvodem zkoumání (\"hétu\") a vztah mezi ohněm a kouřem se nazývá v njájické terminologii \"vjápti\". \n\nVe druhém stupni odvození se potvrzuje pravdivost výroku v závěru zkoumání. Důvod zkoumání (\"hétu\") musí mít následující vlastnosti: \n\nChybné odvození (\"hetvábhása\") může vzniknout v následujících případech:\n\nSrovnání (\"upamána\") je rozbor vztahu mezi objektem a jeho názvem. Je závislé na znalostech zvuku názvu objektu a jeho podobě. Tímto můžeme získat předběžné vědění o vlastnostech zkoumaného objektu.\n\nSvědectví (\"pramána\") je založeno na znalostech védských spisů, které popisují prvotní realitu. Myšlení v souladu s védami je pravdivé a vede k osvícení (mókša).\n\nPříčina je v njáje definována jako bezpodmínečný a neměnný předpoklad nebo jako bezpodmínečný a neměnný následek vyplývající z příčiny. Ta samá příčina způsobuje ten samý následek a podobně ten samý následek způsobuje ta samá příčina. Aby byla příčina pravdivá, musí být následek:\n\nNjája rozeznává pět příčin (\"anyathasiddha\"):\na tři důsledky:\n\nNjájičtí badatelé se domnívají, že omyl vzniká chybným sloučením složek, které představují zkoumaný objekt. Jde v podstatě o záměnu zkoumaného objektu jeho složkami. Tím vzniká nepravdivá představa celku založená na poznání některých jeho složek. Njája vychází z předpokladu, že celek je více, než souhrn jeho složek.\n\n\n\n"}
{"id": "349708", "url": "https://cs.wikipedia.org/wiki?curid=349708", "title": "Socialistická Solidarita", "text": "Socialistická Solidarita\n\nSocialistická Solidarita (též zkráceně SocSol) je česká neortodoxně trockistická skupina, hájící koncept tzv. „\"socialismu zdola\"“. Je součástí volného sdružení Mezinárodní socialisté.\n\nSocialistická Solidarita byla aktivní v rámci koalice INPEG (Iniciativa proti ekonomické globalizaci) při protestech proti kongresu MMF v Praze roku 2000. Významně se též podílela na organizaci protestů proti válce v Iráku. V roce 2006 se účastnila boje proti vybudování radarové základny systému Národní protiraketové obrany USA v Česku, je jednou z podporujících organizací občanské iniciativy Ne základnám. Člen Socialistické Solidarity Jan Májíček byl jedním ze dvou mluvčích této iniciativy.\n\nSkupina vydává pravidelný měsíčník Solidarita. Každý rok pořádá víkend debat zvaný Dny antikapitalismu.\n\nSocialistická Solidarita zastává názor, že skutečný socialismus může přijít vždy pouze „zdola“ od široké vrstvy lidí, nikoliv od málo početné skupiny revolucionářů. Stejně tak není podle skupiny socialismus vláda „avantgardní“ strany nad lidmi. Solidarita se ztotožňuje s názorem Karla Marxe, že „sebeemancipace pracujících je vždy aktem pracujících samotných“.\n\nSkupina ve svém vztahu k režimům před rokem 1989 vychází z teorie trockisty Tonyho Cliffa narozeného v roce 1917 na území Palestiny, podle něhož byl režimem států bývalého Východního bloku nikoli socialismus, ale státní kapitalismus. Postojem revolučního socialisty je pak stát plně na straně opozice vůči těmto režimům. Socialistická Solidarita podporuje revoluce roku 1989, považuje je však za nedokončené.\n\nSocialistická Solidarita bojuje proti rasismu a sexismu, za požadavky menšin, např. gayů a lesbických žen. Podporuje boje námezdně pracujících lidí za zvýšení mezd a zlepšení pracovních podmínek.\n\n"}
{"id": "349710", "url": "https://cs.wikipedia.org/wiki?curid=349710", "title": "Departure", "text": "Departure\n\nDeparture je čtvrté album pop rockového zpěváka Jesseho McCartneyho, které vyšlo v roce 2008 a umístilo se na 14. místě amerického prodejního žebříčku.\n"}
{"id": "349717", "url": "https://cs.wikipedia.org/wiki?curid=349717", "title": "Svatá Sabina", "text": "Svatá Sabina\n\nSvatá Sabina (* asi na konci 1. století v Římě, † okolo 126 tamtéž) je křesťanská mučednice z dob starověkého Říma, která je uctívána jako patronka Říma, žen v domácnosti a dětí. Katolická církev slaví její svátek 29. srpna.\n\nSabina byla vznešenou a zámožnou ženou, dcerou Heroda Metallaria a vdovou po Valentinovi. Informace o ní máme, stejně jako o většině mučedníků z dob prvotní církve, jen velmi kusé a ne příliš spolehlivé.\n\nPodle legendy a z ní vycházejících mučednických akt, jejichž historiografická hodnota je ovšem velmi pochybná, též oplývala neobyčejnou krásou a ke křesťanství konvertovala pod vlivem své křesťanské otrokyně Serafie. Společně se staly pravidelnými návštěvnicemi bohoslužeb.\n\nSerafie byla odhalena jako křesťanka a umrskána k smrti někdy okolo roku 126, tentýž rok ji následovala i Sabina, která byla ovšem římskou občankou a jako taková byla z rozhodnutí soudce Elpidia pro nenávist k bohům sťata mečem.\n\nOstatky sv. Sabiny byly okolo roku 430 uloženy v bazilice svaté Sabiny, která byla nově vybudována na místě jejího domu na římském Aventinu. Bazilika je tradičně místem, které navštěvuje na Popeleční středu papež, který zde na začátku postní doby uděluje popelec a slaví eucharistii.\n\nSvatá Sabina se zobrazuje jako mladá žena, jejímiž atributy jsou palma, kniha a koruna.\n\n\n"}
{"id": "349720", "url": "https://cs.wikipedia.org/wiki?curid=349720", "title": "Strýc (rozcestník)", "text": "Strýc (rozcestník)\n\nSlovo strýc má více významů:\n\n\n\n\n"}
{"id": "349722", "url": "https://cs.wikipedia.org/wiki?curid=349722", "title": "Strýček", "text": "Strýček\n\nStrýček může být:\n\n\n\n\n\n"}
{"id": "349723", "url": "https://cs.wikipedia.org/wiki?curid=349723", "title": "Mauláwíja", "text": "Mauláwíja\n\nMauláwíja též mawlawíja je súfijský řád, který ve 13. století založili následovníci Rúmího, perského básníka a islámského myslitele. Název je odvozen od čestného Rúmího jména \"Mawlá\" (Pán). V cestopise Ibn Battúty je řád nazýván \"džalálíja\". Příslušníci mauláwíji jsou též známi jako tančící dervišové, a to díky jejich specifické formě zikru, která zahrnuje tančení v kruzích.\n\nV době, kdy šajchové řádu předávali sultánům meč coby symbol moci, měl řád výsadní postavení. Činnost řádu byla oficiálně ukončena v 1. polovině 20. století sérií kemalistických reforem. V současné době se příznivci mauláwíje vyskytují na mnoha místech světa jako je USA, Egypt či Kypr.\n"}
{"id": "349728", "url": "https://cs.wikipedia.org/wiki?curid=349728", "title": "Joseph Banks", "text": "Joseph Banks\n\nSir Joseph Banks (13. února 1743 – 19. června 1820) byl anglický přírodovědec, botanik, prezident Královské společnosti a patron anglických přírodovědců. V letech 1768–1771 se zúčastnil první plavby Jamese Cooka. Přibližně 80 druhů rostlin nese po Josephu Banksovi jméno - Banksia. Banks byl jedním ze zakladatelů Africké asociace, britské organizace, založené roku 1788 za účelem průzkumu Západní Afriky. Cílem organizace bylo mimo jiné objevení pramenů Nigeru a nalezení \"ztraceného zlatého města\" Timbuktu.\n"}
{"id": "349731", "url": "https://cs.wikipedia.org/wiki?curid=349731", "title": "Labuť (rybník na Kostrateckém potoce)", "text": "Labuť (rybník na Kostrateckém potoce)\n\nLabuť je největším rybníkem lnářsko-blatenské rybniční oblasti. Nachází se asi 5 km na severovýchod od Blatné, v těsném sousedství s obcí Myštice. U severozápadního břehu se nachází obec Chobot. Vodní plocha má rozlohu 101 ha , délku 2600 m a šířku asi 450 m. Leží v nadmořské výšce 450 m.\nRybník Labuť byl založený v roce 1492 pánem Lvem z Rožmitálu a Blatné. Je největším rybníkem okresu Strakonice.\n\nRybník je napájený Kostrateckým potokem, který rybník také opouští.\n"}
{"id": "349741", "url": "https://cs.wikipedia.org/wiki?curid=349741", "title": "Metasoubor", "text": "Metasoubor\n\nMetasoubor je obecný výraz pro datový formát souboru, který může obsahovat různé typy dat. Obvykle obsahuje grafická data. Tato grafická data tvoří rastrová a vektorová grafika a jiné typy dat. Obvykle je metasoubor používán jako podpora přenosu dat mezi grafickými aplikacemi pod stejným operačním systémem. Microsoft Windows používá ve schránce formát Windows Metafile, Mac OS X používá PDF, a X11 používá SVG.\n\nPříklady:\n\nJiným typem metasouboru je třeba multimediální kontejner.\n"}
{"id": "349742", "url": "https://cs.wikipedia.org/wiki?curid=349742", "title": "Nakšbandíja", "text": "Nakšbandíja\n\nNakšbandíja je jedna z nejvýznamnějších větví islámských, resp. súfijských bratrstev (taríka). Bratrstvo založil v roce 1380 Bahá ad-Dín Nakšband. Příslušníci nakšbandíje byli zastánci hanífovského mazhabu.\n\nV 16. století se nakšbandíja začala rozšiřovat ze střední Asie dále do různých částí Asie jako Číny či Indie. V 18. století se nakšbandíja uchytila na Kavkaze, mimo jiné i v Čečensku. Dnes má nakšbandíja vícero menších větví a její stoupenci jsou k nalezení na mnoha místech světa.\n"}
{"id": "349743", "url": "https://cs.wikipedia.org/wiki?curid=349743", "title": "Turia", "text": "Turia\n\nTuria, na horním toku Guadalaviar (), je řeka na východě Španělsku (Aragonie, Valencia). Je 243 km dlouhá. Povodí má rozlohu 6850 km².\n\nPramení ve výběžcích pohoří Serranía de Cuenca v nadmořské výšce přibližně 1680 m. Na horním toku má charakter typické krasové řeky. Protéká hlubokými soutěskami. Protéká Valencijskou nížinou. Ústí do Středozemního moře.\n\nNejvyšší vodnosti dosahuje v zimě. Průměrný průtok vody činí přibližně 20 m³/s.\n\nVyužívá se k zavlažování. Na řece byly vybudovány přehradní nádrže. Na řece leží město Teruel a v ústí námořní přístav Valencie.\n"}
{"id": "349750", "url": "https://cs.wikipedia.org/wiki?curid=349750", "title": "Chaloupka", "text": "Chaloupka\n\nChaloupka může být:\n\n\n\n\n\n"}
{"id": "349752", "url": "https://cs.wikipedia.org/wiki?curid=349752", "title": "Josef I. Habsburský", "text": "Josef I. Habsburský\n\nJosef I. (26. července 1678 Vídeň – 17. dubna 1711 Vídeň) byl římský císař, český a uherský král, moravský markrabě atd., předposlední člen dynastie Habsburků v mužské linii.\n\nByl synem císaře Leopolda I. ze třetího manželství s Eleonorou Neuburskou. Měl sice mnoho vlastních i nevlastních sourozenců, ale v důsledku brzkého úmrtí většiny z nich se stal záhy nejstarším mužským potomkem a tedy i dědicem trůnu.\n\nJosef byl inteligentní a schopný mladík, který ovládal sedm jazyků a po otci Leopoldovi zdědil i jisté hudební nadání, neboť sám komponoval skladby. Jeho vzdělávání se ujali Franz Ferdinand von Rummel, pozdější biskup ve Vídni, a kníže Karel Theodor ze Salmu. Jeho manželkou se při svatebním obřadu ve Vídni 24. února 1699 stala o pět let starší Amálie Vilemína, Josef ovšem měl milostné aféry před sňatkem i po sňatku. Zřejmě svou ženu nakazil pohlavní chorobou, takže po několika letech zůstala neplodná a počet jejich potomků skončil na třech.\n\nOtec ho již v dětství nechal korunovat uherským (1687) a římskoněmeckým králem (1690). Českým králem korunován nebyl, přitom tento jazykově všestranně vybavený muž uměl česky jistě lépe než jeho otec. V roce 1702 navštívil Prahu a Starou Boleslav, kde se poklonil Palladiu země české.\n\nV té době již byly v plném proudu války o španělské dědictví, během nichž Josef I. podporoval nároky svého mladšího bratra Karla, když se osobně zúčastnil obléhání města Landau v roce 1702. Na různých bojištích zde získával další úspěchy oblíbenec Josefa princ Evžen Savojský.\n\nV roce 1705 zdědil po svém otci mocnářství v nelehké situaci. Kromě podpory bratrovi se musel věnovat také vnitrostátnímu problému na území Uher. Kvůli povstání tam totiž v té době již přes rok působil v jejich značné části jako sedmihradský kníže František II. Rákóczi. Hospodářská situace zemí monarchie nebyla příznivá. V důsledku dlouhodobých válek vzrůstalo daňové zatížení poddaných, což způsobovalo nespokojenost širokých vrstev obyvatelstva. Na panovnickém dvoře vládla byrokracie, úplatkářství a protekce.\n\nSedmadvacetiletý Josef byl však už schopným vládcem odhodlaným k radikálním opatřením. Jako po všech stránkách dobře vzdělaný a zároveň rozhodný člověk zároveň hodlal uskutečnit mnoho reforem v oblasti finanční, soudní a dalších. Začal u vlastního dvora, když výrazně zúžil a omladil okruh svých spolupracovníků. Posiloval centrální řízení státní byrokracie a reformy začaly i v oblasti daňového systému. Na mnoho jím zamýšlených plánů však nedošlo.\n\n18. ledna 1707 vydal reskript, jímž doporučil českým stavům, aby projednali návrh Christiana Josefa Willenberga, a rovněž jim nařídil, aby pro něho zřídili stálé profesorské místo pro \"\"výuku umění inženýrského\"\". Tento reskript dnes patří k nejcennějším historickým dokumentům dnešního Českého vysokého učení technického v Praze.\n\nV roce 1707 jej uherský onódský sněm sesadil z trůnu, Josef ovšem zahájil mírová jednání, jimiž si nakonec znovu získal oporu proti stavovskému hnutí.\n\nV roce 1711 se již situace zdála stabilizovaná. Válku o španělské dědictví doprovázela řada úspěchů a problém v Uhrách byl vyřešen uzavřením satmárského míru. Do vývoje však zasáhla nenadálá panovníkova smrt způsobená neštovicemi. Přerušil se tak reformní proces v monarchii, na který později navázal především Josefův jmenovec, toho jména Druhý.\n\nJosef I. zemřel ve Vídni a byl zde pochován v Císařské hrobce (sarkofág č. 35 v Karlově hrobce). Na rakvi je latinský nápis, jehož český překlad zní: \"Světu propůjčen 1678, království uherskému 1687, římské říši 1690, Amalii Wilhelmině 1699, římskému císařství, Čechám, provinciím atd. 1705, nebesům navrácen v roce 1711, 17. dubna. Vždy a všude vítězný\". Jeho srdce bylo uloženo v urně č. 12 v Hrobce srdcí (\"Herzgruft\") v augustiniánském kostele a vnitřnosti v urně č. 42 ve Vévodské hrobce svatoštěpánské katedrály.\n\n\n\n"}
{"id": "349756", "url": "https://cs.wikipedia.org/wiki?curid=349756", "title": "Lidová křížová výprava", "text": "Lidová křížová výprava\n\nLidová křížová výprava (či také selská křížová výprava) je souhrnné označení pro několik neúspěšných tažení evropské chudiny kolem roku 1096, organizovaných a vedených lidovými kazateli a zchudlými rytíři s cílem dobýt Jeruzalém a osvobodit Boží hrob od muslimů. Když papež Urban II. roku 1095 na clermontském koncilu vyhlásil první křížovou výpravu, okamžitě uposlechly jeho výzvu tisíce prostých lidí. V průběhu roku 1096 vyrazily ze severní Francie, Porýní, Lotrinska i českých zemí na východ špatně organizované houfy, jejichž náboženský zápal byl rozněcován fanatickými kněžími a mnichy. Poutníci neměli pro skutečný boj žádné předpoklady, zato cestou na východ drancovali, ničili a páchali krutosti na obyvatelstvu, mimo jiné rozpoutali první protižidovské pogromy v Evropě.\n\nPrvní na cestu vyrazili francouzští chudí, vedení lidovým kazatelem Petrem Poustevníkem. Prošli německými zeměmi, Uhrami a dostali se nakonec až do Byzantské říše, kde došlo k několika potyčkám mezi poutníky a místními ozbrojenými oddíly. Z Konstantinopole byli křižáci pomocí byzantských lodí přepraveni do Malé Asie, kde pro ně bylo vybudováno opevněné ležení. Poutníci z této základny začali pořádat loupeživé nájezdy na seldžucká území, a proto na ně sultán Kilič Arslan vyslal armádu. Turci během několika odvetných akcí téměř všechny Evropany vyvraždili. Zachránil se jen zlomek, který byl nakonec evakuován do bezpečí Konstantinopole.\n\nV německých a českých zemích se zatím shromáždily menší skupiny, které v několika městech včetně Prahy rozpoutaly protižidovské násilnosti. Jejich brutalita byla taková, že je na uhersko-říšských hranicích napadl uherský král Koloman, který se obával o své poddané a zemi. Uherská armáda všechny skupiny rozehnala a část poutníků pozabíjela. Lidová tažení tak byla rozprášena, aniž by vojensky přispěla ke křížové výpravě, kterou v polovině roku 1096 vypravili mocní evropští feudálové.\n\nNa listopad roku 1095 svolal papež Urban II. církevní koncil do francouzského města Clermont. Jedním z jeho bodů bylo i projednání vojenské pomoci, o kterou požádal byzantský císař Alexios proti expanzi seldžuckých Turků. 27. listopadu papež vystoupil se svým velkolepým projevem pod širým nebem. Nejprve hovořil o útlaku, jakému jsou křesťané v Jeruzalémě vystavováni i nebezpečí, jaké představují Turci pro Evropany a poté pokračoval výzvou k válečnému tažení Východu na pomoc. Reakce přítomných na papežova slova byla velmi emotivní; často byl přerušován v projevu nadšenými výkřiky \"Deus le volt\" – \"Bůh tomu chce\". Ačkoliv byla výzva adresována především mocným tehdejšího světa (velkým francouzským feudálům), přišla rychlá odezva právě od prostého lidu, který uspořádal počátkem roku 1096, povzbuzován lidovými kazateli, své vlastní tažení do Svaté země.\n\nTéměř nikdo z účastníků první křížové výpravy, a to nejen těch prostých a chudých, neměl ponětí o tom, jak bude cesta do Svaté země vypadat a s čím se může setkat. Víra ve vítězství křesťanů, kteří ve znamení kříže vyženou „nevěřící“ muslimy ze Svaté země a osvobodí Boží hrob v Jeruzalémě, byla obrovská. Jako první se počátkem roku 1096 vydaly na cestu do Palestiny křižácké houfy ze severní Francie a Porýní, vedené Petrem Poustevníkem. Petr Poustevník byl fanatický kazatel, který choval nenávist k Turkům, a zároveň charismatický vůdce, svými posluchači pokládaný za světce. Jeho následovníků z Francie bylo kolem 15 000, většinou neozbrojených venkovanů a příslušníků spodiny. K výpravě se přihlásilo také osm zchudlých rytířů pochybné pověsti, v jejichž čele stanul Gautier Sans-Avoir – Bezzemek, který výpravu vedl po vojenské stránce a stal se tak prvním velitelem křížového tažení. Poutníci neměli žádné vojenské zkušenosti ani kázeň; jediné, čím oplývali, bylo bojové nadšení. V německých zemích se k Petrově výpravě přidali další chudí, takže výprava nakonec čítala 20 000–30 000 účastníků. Finance na pokrytí nákladů výpravy se Petrovi podařilo získat od francouzských Židů, které přesvědčil, aby mu dali doporučující dopisy s žádostí o podporu tažení pro Židy z oblastí německých.\n\nPoutníci táhli německými zeměmi, až v dubnu 1096 dorazili do Kolína nad Rýnem, kde se utábořili. Kolín však neměl dostatek zásob pro vydržování takového počtu lidí a mnozí poutníci byli netrpěliví a žádali, aby se výprava vydala na další cestu. Krátce po Velikonocích se proto několik tisíc francouzských poutníků rozhodlo vydat dále na vlastní pěst pod velením Gautiera Sans-Avoir, který postrádal klidnou a trpělivou povahu Petra Poustevníka, zato hořel netrpělivostí a nadšením pro křížovou výpravu. V Uhrách byli křižáci přijati vlídně a král Koloman je všemi silami podporoval. Přestože se poutníci pohybovali pěšky a jenom ženy a děti se směly vézt na povozech tažených voly, ušli tisícikilometrovou vzdálenost na uhersko-byzantskou hranici za necelý měsíc. 5. května 1096 stanuli před byzantskou pohraniční pevností Bělehradem. Křižáci dorazili příliš rychle a Byzantinci je proto zatím neočekávali, byli proto bez císařských instrukcí z Konstantinopole. Obilí bylo nezralé, pro křižáky také proto nebyly připraveny zásoby. U Bělehradu tak došlo k prvnímu střetu křižáků s místním křesťanským obyvatelstvem. Vyhladovělá chudina, jíž došly zásoby, začala plenit vesnice po obou stranách hranice a vyvolala několik ozbrojených konfliktů s místními pořádkovými oddíly, jejichž důsledkem byli první mrtví. V Niši přijal Gautiera byzantský místodržící a zásobil jeho poutníky potravinami.\n\nPříchod poutníků přes Uhry císaře Alexia překvapil. Vycházel totiž z přesvědčení, že si křižáci zvolí cestu Itálii, přeplaví se přes Jaderské moře, následně se vylodí v přístavu Dyrrhachion a dále poputují po římské silnici Via Egnatia do Konstantinopole. Gautierovým příchodem se situace změnila a Alexios dal přepravit zásoby a strážní oddíly s průvodci do Niše, odkud byl Gautierův houf v pořádku dopraven do Konstantinopole.\n\nMnohem hůře si cestou přes Uhry počínal houf vedený Petrem Poustevníkem, jenž šel v Gautierových stopách. Soudobí kronikáři se zmiňují nejen o plenění, ale také o krutostech na obyvatelstvu, znásilňování žen a ničení majetku. Petrova skupina vyplenila uherské město Semlina a na byzantské straně také Bělehrad. Křižáci pak postupovali na Niš, kde se Petr setkal s byzantským místodržícím Niketem, který před Petrem uprchl z Bělehradu. Dohodli se, že se křižáci zdrží dalších násilností. Křižáci však dohodu nedodrželi a jejich zadní voj zapálil několik mlýnů pod nišskou pevností. Byzantinci poté z pevnosti podnikli překvapivý výpad, nezformované poutníky rozehnali a třetinu celé výpravy pobili. Když se křižáci opět sešli a zformovali, rozhodla se část poutníků pro návrat domů. V Sofii se zbylí křižáci setkali s byzantskou armádou a císařovými vyslanci, kteří poutníky nadále doprovázeli do Konstantinopole, kam již cesta probíhala bez incidentů.\n\nV Konstantinopoli západoevropští trhani vzbudili posměch a opovržení, neboť v hlavním městě Byzantské říše začali krást a plenit paláce za městem i chrámy na předměstí. Alexiovu dvoru bylo jasné, že tito poutníci, jen zčásti ozbrojení a nedisciplinovaní, se v boji tureckým vojskům postavit nemohou a císař, který si od poutníků od počátku držel okázalý odstup, se rozhodl je urychleně přepravit z Konstantinopole pryč. 6. srpna 1096 byli Gautierovi a Petrovi poutníci přepraveni na řeckých lodích přes Bospor do oblasti poblíž Nikomédie v Anatolii, na hranice mezi byzantským a tureckým teritoriem. Byl tam pro ně vybudován opevněný tábor \"Kibotos\", jak mu říkali Řekové, či \"Civetot\" nebo \"Civitot\" podle křižáků. Alexios dal za poutníky přepravit zásoby a doporučil jim, aby zde vyčkali příchodu rytířských vojsk.\n\nNezávisle na ostatních do tábora dorazila i skupina italských poutníků, aby se připojila ke svaté válce. V Civetotu zatím nastaly rozepře mezi křižáky z různých zemí: Němci se začali stranit Francouzů a odmítli dál přijímat velení Petra Poustevníka. Když Petr cítil, že ztrácí vliv, odcestoval zpět do Konstantinopole, aby si získal podporu císaře.\n\nKřižáci se nedrželi Alexiovy rady a začali pořádat loupežné nájezdy do okolí Nikomedie. Jejich obětí se většinou stával majetek křesťanských rolníků i rolníci sami. Křižáci nedokázali pochopit, že jejich úhlavním nepřítelem je vládnoucí, ale minoritní turecká aristokracie, a nikoliv řečtí venkované. Zpočátku poutníci nerabovali příliš blízko tureckých držav, ale v září roku 1096 podniklo několik tisíc francouzských křižáků loupežnou akci až pod hradby mocného města Nikaia, předsunuté bašty turecké moci v Anatolii a sultánova sídelního města. Podařilo se jim Turky překvapit a ačkoliv si netroufli napadnout samotné město, zaútočili na okolní vesnice a dopustili se velkých krutostí na vesničanech. Seldžucký sultán Kilič Arslan I., který v Nikaii nebyl zrovna přítomen, proti řádícím křižákům vyslal hordu svých jezdců, ale těch bylo příliš málo a křižáci je téměř do jednoho pobili. Francouzi se do tábora vrátili triumfálně s velkou kořistí.\n\nNěmci a Italové byli povzbuzeni úspěchem Francouzů a na konci září, dva týdny po akci Francouzů, uspořádala skupina o 6000 křižácích svou vlastní expedici, již vedl italský rytíř Rinaldo (někdy přepisován francouzsky Renaud). Křižáci vtrhli na turecké území, kde plenili a pálili, ale na rozdíl od Francouzů ušetřili všechny křesťany. Pak se jim podařilo obsadit malý opuštěný hrad Xerigordon nedaleko Nikaie, který chtěli využívat jako základnu pro další drancování. Kilič Arslan poslal k pevnosti svou armádu, aby Xerigordon dobyla zpět. Poutníci se stáhli do pevnosti, kde je Kilič Arslan rychle oblehl. Sultánovi bylo známo, že jediný vodní zdroj poblíž Xerigordonu je pramen v proláklině za hradbami pevnosti, mimo dosah křižáků, a proto se rozhodl nechat křižáky žíznit.\n\nKronikáři popisují, že Evropané byli donuceni pít krev svých koní a oslů i lidskou moč, zatímco jiní se zahrabávali do písku ve snaze utišit žízeň. Vzdorovali osm dní, pak rytíř Rinaldo nabídl sultánovi kapitulaci. Kilič Arslan dal křižákům na výběr: buď konverzi k islámu nebo smrt. Rinaldo přijal islám a vstoupil do sultánových služeb; kromě něho islám přijalo ještě několik málo dalších křižáků, kteří byli jako otroci posláni až do Chórezmské říše na březích Kaspického moře. Zbytek poutníků, kteří se odmítli zřeknout víry, byl zmasakrován.\n\nPoté Kilič Arslan připravil další lest: nechal prostřednictvím svých poddaných rozšířit pověst, že Rinaldo se svými druhy přepadl a dobyl Nikaiu, prohlásil se jejím vládcem a získal velkou kořist, o kterou se s ostatními v Civetotu nehodlá podělit. V táboře tato zpráva vyvolala velké pobouření a závist a Gautierovi Francouzi se navzdory radám opatrnějších předáků vydali k Nikaii. Postupovali velmi neuspořádaně, nevyslali žádné průzkumníky a byli hluční. Nikaia byla od Civetotu vzdálena asi den cesty a vojsko Kilič Arslana se skrylo přibližně pět kilometrů od Civetotu na úbočí úzkého údolí. Křižáci padli do léčky; Turci nejprve střelbou z luků rozpoutali mezi poutníky paniku, a poté v šiku vyrazili do boje. Rychle pobili několik málo přítomných rytířů včetně Gautiera Sans-Avoir a vyrazili za poutníky, kteří se dali na zběsilý úprk zpátky do tábora, do nedalekého lesa či na pobřeží. Ti, kteří zůstali v táboře, nemocní, duchovenstvo, ženy a děti, už z dálky viděli oblak prachu, ze kterého se ozýval příšerný řev prchajících poutníků s tureckými jezdci v patách. Turci prorazili do tábora a pobili tisíce poutníků, Civetot vydrancovali a odvlekli do otroctví ženy, mladé chlapce a děti.\nDvěma až třem tisícům přeživších se podařilo dostat až na pobřeží, kde hledali útočiště ve starém opuštěném hradu, v němž je Kilič Arslanovo vojsko obklíčilo. Turci přešli do útoku, byli však překvapivě odraženi. Zatím se jednomu místnímu Řekovi podařilo dostat až do Konstantinopole, kde císaři podal zprávu o katastrofě v Civetotu. Alexios okamžitě vyslal byzantské námořnictvo, aby zbytek křižáků zachránilo. Turci, když viděli blížící se flotilu, ustoupili do vnitrozemí, a Řekové tak mohli evakuovat zbylé poutníky zpět do Konstantinopole. Zde byli poutníci ubytováni, ale zbraně jim Řekové raději předem odebrali. Uplynul rok od konání clermontského koncilu. V té době zahájila v západní Evropě svoji kruciátu šlechta.\n\nPřibližně v době, kdy francouzští poutníci dorazili do Konstantinopole, se především v německých zemích zformovalo několik dalších chudinských tažení, která proslula především brutálními pogromy na německé Židy. Židé byli vždy nepopulárním a v evropských městech spíše trpěným etnikem. Jako jediní směli půjčovat peníze na úrok, čímž si získali pověst lichvářů, a navíc byli podezřelí, že ve válce křesťanů proti islámu straní spíše muslimům.\n\nNejvětší skupina čítající 12 000 německých křižáků vyšla z Porýní a vedl ji chudý hrabě Emerich z Leisingenu, který v porýnských městech začal vybírat od Židů výpalné ve stříbře. Ve Špýru pak došlo k potyčce mezi několika Emerichovými poutníky a Židy, ve které bylo 11 Židů zabito, což se stalo podnětem k protižidovskému násilí. Proti křižákům sice zpočátku úspěšně zasáhl biskup, avšak křižáci se nevzdali a špýrské Židy nakonec vyvraždili. 20. května 1096 ve Wormsu křižáci napadli židovskou čtvrť a část obyvatel pobili, zbytek se ukryl v citadele. Nicméně křižáci vzali citadelu útokem a Židé raději spáchali hromadnou sebevraždu, než aby padli do zajetí; ve Worms zemřelo 800 Židů. O pět dnů později, 25. května, dorazili k Mohuči. Tamní arcibiskup dal před křižáky zavřít městské brány, následujícího dne je však někdo z obyvatel otevřel. Židé se pak snažili vykoupit své životy zlatem. Emerich zlato sice přijal, ale 1100 Židů bylo stejně povražděno.\n\nŠpatná pověst Emericha a jeho poutníky předcházela. Na uherských hranicích jim byl zamítnut králem vstup na území. Pokusili se prorazit násilím. Po šestitýdenních pozičních bojích na Dunaji se podařilo křižákům proniknout na uherskou stranu, Maďary zahnat a obklíčit v pevnosti Wiesselburg. Poté z dnes již neznámých důvodů mezi křižáky propukla panika. Maďaři toho využili, podnikli výpad a většinu poutníků pobili nebo zajali. Uniknout se podařilo jen zlomku šťastných, sám vůdce Emerich z Leisingenu byl mezi nimi.\n\nV českých zemích svolal menší křižáckou skupinu kněz jménem Volkmar, který sem přišel ze Saska. Se svými poutníky dorazil 30. května 1096 do Prahy, kde ho zastihly zprávy o pogromech v Porýní. To pro něj bylo signálem k rozpoutání násilností také v Praze. Kníže Břetislav II. byl v té době mimo Čechy a pražské úřady ani biskup pogromům nedokázali zabránit. Kronikář pražské pogromy líčí:\nNa další cestu na východ se Volkmar s následovníky vydal, až když byli pražští Židé pobiti. Drancování a zabíjení pokračovalo i po přechodu uherských hranic. Uherský král Koloman vyslal proti rabujícím křižákům armádu. Vojáci část českých křižáků pobili, ale většinu se jim podařilo zajmout; o Volkmarově osudu není dnes nic známo.\n\nČeští a moravští Židé, kterým se křižácké útoky podařilo přežít, hromadně opouštěli České knížectví a odcházeli do Polska a Uherska. Český kníže Břetislav II. dal prchající Židy zastavit a ze země je propustil až poté, co jim byl zabaven veškerý majetek.\n\nV Lotrinsku a Bavorsku se křižáci shromáždili pod vedením kněze Gottschalka a stejně jako jiné křižácké skupiny v německých oblastech vraždili Židy a vyvolávali nepokoje, například v Řezně. Když bavorsko-lotrinský houf dorazil k uherským hranicím, nabídl král Koloman křižákům pomoc pod podmínkou, že zemi nebudou drancovat. Gottschalkovi lidé však zahájili potyčky s maďarskými venkovany již za hranicemi. V jedné vesnici poutníci utýrali malého chlapce a nabodli jej na kůl. Králi došla trpělivost a vyslal proti nim armádu, která křižáky rozehnala a pozabíjela, zabit byl i vůdce Gottschalk.\n\nZ vojenského hlediska nepřinesly lidové křížové výpravy vůbec žádný výsledek. Nepodařilo se jim dobýt od „nevěřících“ žádné území, zanechali za sebou jenom zpustošenou zemi a poškodili pověst křižácké věci. Zprávy o zániku výprav Petra Poustevníka i německých výprav v Uhersku vyvolaly v Evropě velký zármutek, mnozí Evropané došli k závěru, že Bůh opustil své bojovníky. Přesto nadšení a víra v křižáckou ideu neochabla a mnoho poutníků se přidalo k rytířským výpravám, které vedli evropští velmoži. Interpretace důvodu zkázy poutnických křižáků se odrazila i v politice, mezi guelfy a ghibelliny: papežovi stoupenci guelfové tvrdili, že nezdar křižáků je božím trestem za násilí páchané na Židech, zatímco přívrženci římsko-německého císaře odsuzovali už samotnou myšlenku křížových výprav.\n\n\n\n"}
{"id": "349757", "url": "https://cs.wikipedia.org/wiki?curid=349757", "title": "Bula (listina)", "text": "Bula (listina)\n\nBula (latinsky bulla) je významná veřejnoprávní listina, vydaná papežem nebo císařem. Pojem se užíval pro panovnické výnosy ve středověku a pro papežské buly se užívá dodnes.\n\nV antice slovo znamenalo nejprve pouzdro, které svobodní muži nosili na krku jako amulet. Vedle toho se užívalo i pro pečeti, zprvu kousky hlíny na koncích provázku, jímž byl ovázán svitek, svinutá listina. Do hlíny se někdy otiskovalo pečetidlo. V raném středověku nahradil hlínu vosk, který bylo třeba chránit pouzdrem. Papežské slavnostní listiny se pečetily olovem, byzantští a pak i římští císařové užívali i zlatou pečeť – odtud Zlatá bula. Slovo bula se v tomto významu vyskytuje až od 13. století a označuje mimořádně důležité listiny. Význam slova, které původně znamenalo pouzdro, se tak přenesl na pečeť v pouzdře, později i na zpečetěnou listinu. Do angličtiny slovo přešlo přes francouzštinu jako \"bill\" a znamená zákon nebo významnou listinu (například \"Bill of rights\", Listina lidských práv), později i účet, směnku atd.\n\nOd pozdního středověku se jako bula označují jen papežské listiny zvlášť významné a slavnostní, které začínají ustálenou formou „Já, N.N., biskup, sluha sluhů Božích“, načež následuje tak zvaný incipit, podle něhož se bula jmenuje a jak se na ni také odkazuje. První řádek se psal velkým a ozdobným písmem, na konci následuje datum (místo, den a rok), podpisy papeže nebo kancléře, podpisy svědků a pečeť. Na lícové straně pečeti byly hlavy apoštolů, svatého Petra a Pavla, na rubu jméno papeže a rok. Od 19. století se místo pečeti užívá červené razítko, ale mimořádně významné listiny se dodnes pečetí olovem. Dnes má většina papežských výnosů formu dopisu (\"breve\") nebo encykliky (okružní dopis).\n\n\n\n\n"}
{"id": "349759", "url": "https://cs.wikipedia.org/wiki?curid=349759", "title": "Rohatec", "text": "Rohatec\n\nRohatec () je obec v okrese Hodonín v Jihomoravském kraji, 5 km severovýchodně od Hodonína, při řece Moravě a hranici se Slovenskem. Žije zde obyvatel. Obcí prochází dálková silnice I/55 (obchvatem) a železniční trať Břeclav–Přerov, z níž se zde odpojuje lokální trať do Veselí nad Moravou a vlečka do Ratíškovic.\n\nPrvní písemná zmínka o obci pochází z roku 1270. Od 1. července 1985 do 27. února 1990 byla obec administrativně připojena k Hodonínu. Katastru Rohatce se k 25. červenci 1997 dotkla úprava státní hranice se Slovenskem (přizpůsobení aktuálnímu toku Moravy).\n\nZastupitelstvo obce má 21 členů, kteří volí sedmičlennou Radu obce. Prvním porevolučním starostou se na několik volebních období stal Ing. Vladimír Elšík (ODS). V letech 2006 až 2014 byl starostou Mgr. Miroslav Králík (nezávislý). Na ustavujícím zasedání zastupitelstva 6. listopadu 2014 byl do této funkce zvolen Ing. Jarmil Adamec, Ph.D. jako nezávislý kandidát za Rozvoj obce Rohatec.\n\n\n\n"}
{"id": "349762", "url": "https://cs.wikipedia.org/wiki?curid=349762", "title": "Vojtěch Antonín Jeniš", "text": "Vojtěch Antonín Jeniš\n\nVojtěch Antonín Jeniš (27. září 1946, Újezd u Brna – 25. června 2008, Brno) byl český římskokatolický kněz a řeholník, generální představený Kongregace bratří Nejsvětější Svátosti (1996–2008).\n\nVstoupil do kongregace petrinů, slavné řeholní sliby složil 6. června 1972 v Olomouci, kde byl 1. července téhož roku vysvěcen na kněze. Postupně působil v duchovní správě ve Žďáře nad Sázavou, Jihlavě a Kloboukách u Brna, v roce 1976 se stal správcem farností Vlasatice, Branišovice a Troskotovice. Od roku 1990 byl rektorem kostela sv. Maří Magdalény v Brně a správcem farností Modřice a Moravany.\n\nRoku 1996 byl zvolen generálním představeným kongregace. Na podzim 2007 odešel do Českých Budějovic, kde byl až do své smrti rektorem kostela Panny Marie Růžencové při klášteře petrinů.\n\nZemřel náhle na srdeční záchvat v klášteře v Brně. Po posledním rozloučení v Brně a Českých Budějovicích byl pohřben 1. července 2008 v Českých Budějovicích – Mladém.\n\n"}
{"id": "349763", "url": "https://cs.wikipedia.org/wiki?curid=349763", "title": "Věra Příkazská", "text": "Věra Příkazská\n\nVěra Příkazská (* 19. května 1931) je česká zpěvačka, interpretka lidových písní. Často vystupuje s různými hudebními soubory působícími v oblasti českého a moravského folklóru jako např. Brněnský rozhlasový orchestr lidových nástrojů nebo Plzeňský lidový soubor. Krátce byla také členkou dívčí vokální skupiny Inkognito kvartet.\n\n\n"}
{"id": "349776", "url": "https://cs.wikipedia.org/wiki?curid=349776", "title": "Memorandum", "text": "Memorandum\n\n__BEZOBSAHU__\n\nMemorandum (lat. „na paměť“, „to, co se má pamatovat“), krátce memo, je spíše neformální záznam nějaké skutečnosti, jednání nebo stanoviska. Užívá se v právním, diplomatickém, obchodním i vědeckém provozu a může mít velmi rozmanité formy.\n\nMemorandum nebo také \"aide-mémoire\", „na pomoc paměti“ je písemné zachycení nějakého stavu věcí, úkolů, termínů nebo předběžných a průběžných výsledků jednání, které nemá právní závaznost a často slouží jen pro vnitřní styk v rámci úřadu nebo instituce. V právní praxi znamená psané stanovisko nebo rozbor nějaké záležitosti pro vnitřní potřebu kanceláře nebo pro klienta. V anglosaském prostředí se jako memorandum často označují i předběžné a nezávazné dohody, záměry do budoucnosti a podobně.\n\nV diplomacii se užívá pro významná, i když právně nezávazná společná stanoviska státních představitelů, stručná shrnutí výsledků jednání, která pak slouží jako podklad k dalšímu jednání.\n\n\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "349780", "url": "https://cs.wikipedia.org/wiki?curid=349780", "title": "Spící panna (román)", "text": "Spící panna (román)\n\nSpící panna je detektivní román Jeferyho Deavera. Jde o první knihu s agentkou Kathryn Danceovou.\n\nDaniel Pell, několikanásobný vrah, který dokáže ostatní lehce zmanipulovat, utekl z vězení. Vyšetřováním je pověřena agentka Kathryn Danceová, kinezická odbotrnice, která dokáže vytušit lež. Jestli chce Kathryn Danceová Pella dopadnou, musí získat ke spolupráci lidi z jeho minulosti: Tři ženy, Rebeccu, Lindu a Samanthu, které žily v jeho sektě a malou holčičku přezdívanou „Spící panna“, která přežila Pellovo vražedné řádění . S vyšetřováním jí také pomáhá odborník na sekty Kellogg a agent O'Neil. Postupně se ukáže, že Pell má v plánu najít další přívržence do jeho sekty a zmizet na místo, které nazývá „Vrcholek hory“. Agentce Danceové se ale podaří Pella přechytračit a Pell v přestřelce umírá.\n"}
{"id": "349782", "url": "https://cs.wikipedia.org/wiki?curid=349782", "title": "Avast Software", "text": "Avast Software\n\nAvast Software s.r.o. je česká nadnárodní společnost založená roku 2010 jako následník družstva Alwil Software, jehož historie sahá až do roku 1988. Zakladateli firmy jsou Pavel Baudiš a Eduard Kučera. Sídlem společnosti je budova Enterprise na Pankráci v Praze.\n\nOd roku 2019 je generálním ředitelem společnosti Ondřej Vlček, který předtím ve firmě vedl spotřebitelskou divizi.\n\nPůvodní zakladatelé a dnešní spolumajitelé firmy Avast Eduard Kučera a Pavel Baudiš působí v červnu 2015 v představenstvu společnosti. Eduard Kučera byl předsedou představenstva od transformace společnosti na AVAST Software a.s. v prosinci 2006 až do ledna 2014. Od roku 1991 byl Kučera zodpovědný za chod společnosti ALWIL Software, která je předchůdcem současného Avastu. Od roku 1991 do 2009 byl také výkonným ředitelem a řídil každodenní chod firmy včetně spuštění modelu bezplatného programu v roce 2002. Před založením společnosti Avast pracoval Kučera jako počítačový specialista ve Výzkumném ústavu matematických strojů (VUMS). Eduard Kučera je nositelem ocenění Podnikatel roku 2009.\n\nPavel Baudiš je členem představenstva firmy od transformace společnosti na AVAST Software a.s. v prosinci 2006. V roce 1988 napsal Baudiš původní program, ze kterého se postupně vyvinula všechna bezpečnostní řešení, která Avast nabízí. Od roku 1991 hrál Baudiš klíčovou roli ve vývoji firmy. Před spoluzaložením společnosti Avast pracoval jako specialista na grafiku ve Výzkumném ústavu matematických strojů (VUMS). Pavel Baudiš má magisterský titul z Informačních technologií na pražské Vysoké škole chemicko-technologické. Pod názvem Avast se skrývá zkratka slovního spojení „AntiVirus Advanced SeT“, protože původní program v roce 1988 byl napsán jako nástroj složený z mnoha utilit. Výraz Avast pochází i z námořnického a pirátského slangu a znamená \"pozor/stop\".\n\nFirma Avast působí v oboru počítačové bezpečnosti více než 25 let a je jednou z nejstarších firem v tomto oboru. Její portfolio zahrnuje vše od bezplatného antiviru pro PC, Mac nebo Android až po prémiové produkty a služby pro firmy. Kromě toho, že jsou produkty společnosti Avast dlouhodobě nejlépe hodnoceny na populárních internetových portálech po celém světě, je jejich kvalita oceněna také certifikacemi od mnoha významných společností, jako jsou VB100, AV-Comparatives, AV-Test, OPSWAT, ICSA Labs a West Coast Labs.\n\nV roce 2013 firma koupila německou společnost secure.me a americký startup Jumpshot a získala od Aon Hewitt ocenění “\"Best Employers Česká republika 2013\"” v kategorii Velkých společností a zakončila rok jako nejziskovější IT společnost v České republice. Avast v únoru 2014 uvítal nového investora, CVC Capital Partners, který ocenil Avast na 1 miliardu USD. V červenci 2014 Avast koupil český startup Inmite a doplnil tak svůj mobilní tým o 40 vývojářům mobilních služeb. Avast zaměstnával v roce 2015 cca 600 osob v hlavním sídle v Praze a dalších kancelářích v Německu, USA a Asii.\n\nV roce 2014 Avast utržil 217 mil. USD, což představuje meziroční nárůst o 51%; EBITDA dosáhla 154 mil. USD. 99% tržeb bylo vygenerováno mimo Českou republiku. Kromě těchto vynikajících finančních výsledků vzrostl i počet nových uživatelů, a to konkrétně o 30 milionů na celkových 230 milionů, díky čemuž si firma upevnila vedoucí postavení na trhu.\n\nV roce 2016 Avast oznámil, odkupuje svého konkurenta firmu AVG Technologies za 1,3 miliardy dolarů. V následujícím roce Avast převzal za nespecifikovanou částku britskou technologickou firmu Piriform. Ve stejnou dobu firma oznámila i otevření japonské pobočky. Avast měl svůj initial public offering na London Stock Exchange v květnu 2018, která jej ocenila na 2,4 miliardy liber, což jej dělá jedno z největších technologických burzovních kótování ve Velké Británii.\n\nNadační fond založili v roce 2010 spolumajitelé společnosti Avast Software Pavel Baudiš a Eduard Kučera a správu fondu svěřili svým manželkám Jarmile a Miladě. Nadační fond Avast se věnuje především charitativní filantropii, za ústředním téma si zvolil paliativní péči. V roce 2014 získal ocenění Via Bona, podpořil přes 120 projektů v České republice, rozdělil 74 milionů korun a stal se tak třetím největší firemním nadačním fondem v zemi. Ročně firma Avast Software daruje fondu 2,5 % ze svého zisku.\n\nV lednu 2020 vyšetřování serverů Motherboard a PCmag zveřejnilo, jak Avast prodával prostřednictvím dceřiné společnosti Jumpshot podrobná data o chování svých uživatelů. Akcie společnosti reagovaly prudkým propadem na burze při kterém se hodnota společnosti propadla o čtvrtinu. Následně vedení firmy oznámilo, že divizi Jumpshot uzavře.\n\n\n"}
{"id": "349783", "url": "https://cs.wikipedia.org/wiki?curid=349783", "title": "Žloutek", "text": "Žloutek\n\nŽloutek je označení pro živiny uskladněné ve vajíčku mnohých živočichů. Je nezbytné pro výživu vyvíjejícího se zárodku. Před oplodněním je žloutek vlastně tvořen jedinou buňkou, např. u ptačích vajec je jedním z mála případů buňky viditelné prostým okem.\n\nŽloutek mají mnozí obratlovci (ptáci, plazi, ryby), ale u savců je redukovaný, neboť ho funkčně nahrazuje placenta a posléze mateřské mléko. Přesto v raných fázích embryogeneze přítomen je, a to v tzv. žloutkovém váčku.\n\nŽloutek je ve vajíčku přítomen ve formě inkluzí, jakýchsi váčků. Vajíčka různých živočichů obsahují různé množství žloutku. To je důležitý parametr, na němž závisí např. typ rýhování (násobného dělení) oplozených vajíček. Rozlišují se tyto skupiny:\n\nŽloutek je hlavní zásobárnou živin pro vyvíjející se zárodek. Obsahuje také humorální protilátky, které se vstřebávají do krevní cirkulace embrya v poslední třetině inkubace a jako mateřské protilátky chrání vylíhnuté mládě cca v prvních třech týdnech života.\nŽloutek má tvar zploštělé koule o průměru 32–40 mm, objem žloutku slepičího vejce je asi 16–17 cm. Hmotnost a velikost žloutku závisí na druhu a věku nosnice – u mladých slepic dosahuje 9 g, u dospělých 15-20 g, koncem snášky 23 i více gramů. Jeho podíl z hmotnosti vejce činí 30-35 %. Žloutek čerstvého vejce má pH 6,0, které se po snesení zvyšuje na neutrální hodnotu. Koagulace žloutku nastává při 65-70 °C. Bod mrazu volného žloutku je -0,58 °C.\n\nŽloutek tvoří žloutková blána, žloutková hmota, latebra, Panderovo jádro a zárodečný terčík.\n\n\nŽloutek se skládá především z různých proteinů, lipidů, obsahuje dále fosfor a vápník. Do vajíčka se dostávají tyto živiny především díky viteleninu, jež je produkován v játrech.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných ve slepičích vaječných žloutcích.\n\nPtačí, nejčastěji právě slepičí vejce, méně často husí, kachní někdy i jiných druhů, se používá v kulinářství. Žloutek pak funguje jako pojivo ingrediencí v těstě, zahušťovadlo polévek, používá se pro výrobu majonézy apod.\n\n\n"}
{"id": "349784", "url": "https://cs.wikipedia.org/wiki?curid=349784", "title": "Ikizukuri", "text": "Ikizukuri\n\nIkizukuri (生き作り – zaživa připravený) je japonský pokrm podobný sašimi, připravený z živého zvířete.\n\nPříprava většinou začíná tak, že si zákazník z nádrže v restauraci vybere zvíře, které si přeje připravit (většinou garnáti, chobotnice, humři, některé druhy ryb). Speciálně vyškolený kuchař poté zvíře vyloví z nádrže, vyvrhne ho a naporcuje, ovšem bez toho, aby zvíře zabil. Poté ho podá hostovi, přičemž srdce živočicha přitom stále tluče.\n\nRybí ikizukuri je většinou tvořeno tenkými plátky širokými a dlouhými asi jako prst, které jsou někdy ozdobeny plátky citronu, zázvorem či řasami. Chobotnice jsou namotány na jídelní hůlky a pojídány vcelku. \n\nIkizukuri je velmi kontroverzní způsob přípravy jídla jak v Japonsku, tak i v jiných zemích. Mnoho lidí pokládá tento pokrm za nehumánní týrání zvířat.\n\n"}
{"id": "349788", "url": "https://cs.wikipedia.org/wiki?curid=349788", "title": "Lazucha", "text": "Lazucha\n\nLazucha (\"Caulerpa\") je rod zelených řas se zajímavou stavbou a praktickým významem pro člověka.\n\nLazucha dorůstá délky až jednoho metru, přesto se jedná o jednobuněčný organismus. Tím se její buňka řadí mezi největší známé buňky, asi 10 000× větší než je obvyklá buňka. Poměr povrchu a objemu snižuje tím, že má mnohé výběžky zvyšující povrch, a dále tím, že velkou část buňky zabírá vakuola a cytoplazma se tak soustředí do úzkého prostoru mezi buněčnou stěnou a tonoplastem.\n\nŘasy rodu \"Caulerpa\" mohou být konzumovány – zejména \"Caulerpa lentillifera\" a \"C. racemosa\" – ve formě salátů. Za tímto účelem se dokonce pěstují (např. na ostrově Cebu ve Filipínách).\n\nVe Středomoří se některé druhy tohoto rodu stávají invazními a porůstají ve velkém pláže. K invazním patří například poměrně známá lazucha tisolistá (\"Caulerpa taxifolia\").\n"}
{"id": "349792", "url": "https://cs.wikipedia.org/wiki?curid=349792", "title": "Sašimi", "text": "Sašimi\n\nSašimi (japonsky 刺身, doslova propichované maso, název je odvozen od způsobu usmrcení ryb používaných na sashimi, hlava ryby je propíchnuta ostrou čepelí, což zapříčiní okamžitou smrt a maso tak neobsahuje takové množství kyselin a vydrží déle čerstvé) je japonská lahůdka, skládající se ze syrového masa ryb nebo jiných mořských plodů, nakrájeného na plátky asi 2,5 cm široké, 4 cm dlouhé a asi 0,5 centimetru silné (rozměry se mohou lišit), podávaná s omáčkou na namáčení (sójová omáčka s wasabi, na tenké plátky krájený zázvorový kořen či citrusová omáčka ponzu) a jednoduše ozdobená, někdy také podávaná s obdobně krájeným kořenem ředkve. Je tradičně pokládána za nejchutnější japonskou pochoutku, často slouží jako první chod při formálním japonském jídle. Obvykle se připravuje z lososa, tuňáka, makrely nebo sépie, má však celou řadu variant, např. \"basaši\", kdy je tímto způsobem upraveno koňské maso nebo \"tessa\" z masa ryby fugu. Podobným pokrmem je \"tataki\", připravované z krátce povařeného nebo podušeného masa.\n"}
{"id": "349794", "url": "https://cs.wikipedia.org/wiki?curid=349794", "title": "Stonek (prvoci)", "text": "Stonek (prvoci)\n\nStonek je obecně v protozoologii označení pro strukturu, která slouží k přichycení prvoka k povrchu. Může být různě dlouhý. Buď vzniká jako výběžek cytoplazmy, nebo je vylučován z buňky ven.\n\nPokud je stonků více a nesou několik jedinců, říká se jim často stvol a jednotlivým částem stopky.\n"}
{"id": "349796", "url": "https://cs.wikipedia.org/wiki?curid=349796", "title": "Vítězslav Vávra", "text": "Vítězslav Vávra\n\nVítězslav Vávra (* 16. května 1953 v Praze) je český zpěvák a bubeník.\n\nJedná se o osobnost, která byla populární zejména v 80. letech 20. století, kdy nazpíval celou řadu tehdejších hitů. Je často označován přídomkem \"zpívající bubeník\", neboť zpíval při hře na bicí (tento přídomek byl také hanlivě přepólován na \"nezpívající nebubeník\"). Vydal celkem 4 klasické gramofonové LP desky a 4 CD. V parlamentních volbách v roce 2010 kandidoval za stranu Suverenita - blok Jany Bobošíkové, strana zdravého rozumu.\n\nJeho bývalá manželka byla zpěvačka Věra Špinarová. Jeho synem je bývalý neonacista a spisovatel sci-fi Filip Vávra.\n\n\nNazpíval také průvodní písničku k filmové sérii Jak svět přichází o básníky.\n\n\n\n\n\n"}
{"id": "349798", "url": "https://cs.wikipedia.org/wiki?curid=349798", "title": "Monogram", "text": "Monogram\n\nMonogram (z řec. \"monos\", jeden, a \"gramma\", písmeno) znamená zkratku vlastního jména, často dekorativně graficky upravenou.\n\nPůvodně se monogramem rozumělo jediné písmeno, později se objevují ozdobně komponované monogramy ze dvou nebo i více písmen, které krátce označují původce listiny, uměleckého díla, majitele předmětu, výrobce a podobně. Na obrazech a grafikách zejména v raném novověku se často vyskytují pouze monogramy a pokud jméno autora není známo, označuje se v dějinách umění jako monogramista.\n\nMonogramy se vyskytují od raného středověku jako zkrácený podpis často negramotného panovníka, který do připraveného monogramu připsal jen čárku. Na vyobrazeném monogramu Karla Velikého je to malé \"v\" (háček) uprostřed. Na nábytku, stolním nádobí, na sklenicích i zbraních se od 16. století běžně vyskytovaly monogramy (obvykle šlechtického) majitele. V 19. století bylo běžné, že na každém kusu ložního prádla byl pečlivě vyšit monogram majitelky. Dívky si je samy vyšívaly do výbavy a monogram pak sloužil k identifikaci ve veřejných prádelnách a podobně. Dnes se monogramy graficky stylizují a tvoří část loga firmy nebo instituce.\n\nPříklady monogramů\n\n"}
{"id": "349799", "url": "https://cs.wikipedia.org/wiki?curid=349799", "title": "Paul Simonon", "text": "Paul Simonon\n\nPaul Simonon (* 15. prosince 1955) je anglický muzikant, který se proslavil jako basák punk rockové skupiny The Clash. Jeho poslední prací byla spolupráce na albu \"The Good, the Bad & the Queen\" s Damonem Albarnem, Simonem Tongem a Tony Allenem, vydané v lednu 2007.\n\nPřed tím, než se připojil ke Clash, se chtěl stál malířem a navštěvoval \"Byam Shaw Art School\" v Archway, v Londýně. V roce 1976 byl požádán kytaristou Mickem Jonesem, který ho plánoval naučit na kytaru, aby se připojil ke Clash. Nicméně se kytara stala pro Simonona nástrojem příliš obtížným, tak se Jones rozhodl naučit ho místo toho na basu.\n\nTaké je zvěčněn na obálce alba \"London Calling\" jak rozbíjí svou basu.\n\nPro Clash napsal tři skladby: \"The Guns of Brixton\" z alba London Calling, \"The Crooked Beat\" z alba Sandinista!, a B-side \"Long Time Jerk\". Zpíval skladbu \"Red Angel Dragnet\" z alba \"Combat Rock\", ale tu napsal Joe Strummer.\n"}
{"id": "349802", "url": "https://cs.wikipedia.org/wiki?curid=349802", "title": "Petropavlovsk", "text": "Petropavlovsk\n\nPetropavlovsk může znamenat:\n\n\n"}
{"id": "349804", "url": "https://cs.wikipedia.org/wiki?curid=349804", "title": "Eugen d'Albert", "text": "Eugen d'Albert\n\nEugene Francis Charles d'Albert (10. května 1864 v Glasgowě – 3. března 1932 v Rize) byl německý klavírista a hudební skladatel. Byl žákem Ference Liszta. Komponoval hudbu orchestrální, vokální, komorní, klavírní i operní.\n\nOtec Eugena d'Alberta byl skladatel taneční hudby a taneční mistr. Eugen se začal hudebně vzdělávat ve dvanácti letech na National School of Music. V šestnácti letech začal veřejně vystupovat na klavír , byl nejmladším klavíristou, který v té době koncertoval s vídeňskými filharmoniky. Přestěhoval se do Německa, kde navázal přátelský vztah s Ferencem Lisztem. V roce 1882 byl jmenován dvorním pianistou ve Výmaru. Koncertoval po celém světě, v roce 1905 podnikl turné po Americe, které skončilo neúspěchem. Poté se věnoval převážně komponování a stal se ředitelem berlínské Hochschule für Musik. Zemřel krátce po dokončení opery \"Mister Wu\".\n\nEugen d'Albert byl šestkrát ženatý a mezi jeho hobby patřila medicína. Byl pohřben na hřbitově v Morcote, kantonu Ticino ve Švýcarsku.\n\n\n\n\n\n"}
{"id": "349805", "url": "https://cs.wikipedia.org/wiki?curid=349805", "title": "Mitozom", "text": "Mitozom\n\nMitozom je organela nacházející se u některých jednobuněčných eukaryotních organismů, žijících v podmínkách s nedostatkem kyslíku, či jako vnitrobuněční paraziti. Byl nalezen a pojmenován teprve nedávno a ještě se přesně neví, jak těmto organismům prospívá. Patrně v ní dochází k syntéze železosirných center, podobně jako v mitochondriích.\n\nMitozom byl objeven výhradně u některých anaerobních či mikroaerofilních organismů, které nejsou schopné oxidativní fosforylace, jelikož nemají mitochondrie. Poprvé byl popsán u střevního parazita \"Entamoeba histolytica\". Dále byl identifikován např. v několika mikrosporidiích, výtrusovci \"Cryptosporidium parvum\" a v diplomonádě \"Giardia intestinalis\".\n\nJe velmi pravděpodobné, že se mitozomy vyvinuly z mitochondrií. Stejně jako ony mají dvojitou membránu (vnitřní membrána však netvoří kristy) a vykazují i některé biochemické podobnosti. Navíc jsou proteiny nalezené v mitozomech podobné proteinům v mitochondriích a hydrogenozomech (dalších derivátech mitochondrie). Na druhou stranu však mitozomy neobsahují žádné geny, mitozom je syntetizován z genů v buněčném jádře, ačkoliv některé dřívější výzkumy přítomnost DNA naznačovaly.\n"}
{"id": "349815", "url": "https://cs.wikipedia.org/wiki?curid=349815", "title": "Llobregat", "text": "Llobregat\n\nLlobregat ( ) je řeka na severovýchodě Španělsku (Katalánsko). Je 150 km dlouhá.\n\nPramení ve Východních Pyrenejích. Protéká Katalánským pohořím. Ústí do Středozemního moře jižně od Barcelony.\n\nNejvyšší vodnosti dosahuje v zimě a nejnižších v létě.\n\nNa řece byly postaveny vodní elektrárny. Vodní doprava není možná. Na řece leží město Manresa.\n"}
{"id": "349825", "url": "https://cs.wikipedia.org/wiki?curid=349825", "title": "Alena Gajdůšková", "text": "Alena Gajdůšková\n\nSvou politickou kariéru před rokem 1989 začínala jako členka Československého svazu žen a kandidátka členství v Komunistické straně Československa. Poté se angažovala v Zemědělské straně a Hnutí za samosprávnou demokracii – Společnost pro Moravu a Slezsko, pak v Českomoravské straně středu a od roku 1997 působí v ČSSD.\n\nVystudovala Pedagogickou fakultu v Ostravě (obor učitelství 1. stupně základních škol, výtvarná výchova) a VŠE Praha (obor veřejná správa a regionální rozvoj). Pracovala jako učitelka, tajemnice poslaneckého klubu Parlamentu České republiky za Českomoravskou stranu středu, vedoucí personálního oddělení soukromé stavební firmy, vedoucí odboru školství, kultury, zdravotnictví mládeže a tělovýchovy Magistrátu města Zlína, poradkyně předsedy vlády ČR Vladimíra Špidly.\n\nJe vdaná, má dvě dcery. Bydlí v Želechovicích nad Dřevnicí v okrese Zlín.\n\nPaedDr. Alena Gajdůšková je laureátkou Ceny PŘÍSTAV kterou jí v roce 2013 udělila Česká rada dětí a mládeže.\n\nDo Senátu zvolena poprvé v roce 2002, v roce 2008 svůj mandát obhájila. Předsedkyně senátorského klubu ČSSD, členka následujících výborů: Výbor pro záležitosti Evropské unie, Stálá delegace Parlamentního shromáždění Rady Evropy, Organizační výbor Senátu, Stálá komise pro sdělovací prostředky. Byla členkou politického grémia ČSSD, v letech 2013 až 2015 místopředsedkyní strany, předsedkyní subkomise pro záležitosti EU při ústřední zahraniční komisi a předsedkyní krajské komise pro veřejnou správu.\n\nV komunálních volbách v roce 2014 obhájila za ČSSD post zastupitelky obce Želechovice nad Dřevnicí.\n\nVe volbách do Senátu PČR v roce 2014 obhajovala za ČSSD mandát senátorky v obvodu č. 78 – Zlín. Se ziskem 23,68 % hlasů skončila v prvním kole na 2. místě, a postoupila tak do kola druhého. V něm však mandát neobhájila, jelikož získala 45,98 % hlasů, zatímco její protikandidát František Čuba (SPO) 54,01 % hlasů.\n\nV krajských volbách v roce 2016 měla být lídryní kandidátky ČSSD ve Zlínském kraji. Neuspěla však ve stranických primárkách. Její kandidaturu na zlínskou hejtmanku podpořilo jen 46,1 % hlasujících (pro schválení na pozici krajského lídra však bylo třeba nejméně 50 % hlasů). Krajský výkonný výbor ČSSD ve Zlínském kraji tak předložil novou nominaci na post lídra. Tím se nakonec stal krajský radní Petr Navrátil.\n\nVe volbách do Poslanecké sněmovny PČR v roce 2017 kandidovala za ČSSD na 2. místě kandidátky ve Zlínském kraji. Získala 1 766 preferenčních hlasů, skončila první a stala se poslankyní.\n\nV komunálních volbách v roce 2018 obhájila jako členka ČSSD mandát zastupitelky obce Želechovice nad Dřevnicí, když kandidovala za subjekt \"\"Obec pro všechny\"\".\n\n"}
{"id": "349827", "url": "https://cs.wikipedia.org/wiki?curid=349827", "title": "V Afghánistánu Bůh už jen pláče", "text": "V Afghánistánu Bůh už jen pláče\n\nV Afghánistánu Bůh už jen pláče (v německém originálu: \"Nach Afghanistan kommt Gott nur noch zum weinen\") je román jehož autorkou je íránská spisovatelka a dokumentaristka Síba Šakíb. Na základě skutečného příběhu, popisuje život afghánské ženy jménem Širín Gol v této zemi, zmítané sérií vojenských a náboženských konfliktů, od 70. let 20. století do počátku 21. století.\n\nŠirín Gol (v paštúnštině \"Sladká růže\") se narodila do chudé početné rodiny žijící ve vesnici v afghánských horách. Její poklidné dětství je narušeno vpádem Rudé armády. Její otec a starší bratři odcházejí do hor bránit svou zemi se zbraní v ruce. Širín Gol zůstává s matkou a ostatními sourozenci, později prchá do Kábulu, kde v rozporu s tradicí své země pod tlakem ruských okupantů chodí do školy a naučí se číst. Po několika letech se s ní z hor přichází oženit Morád, přítel jejího bojujícího bratra. Poté co pomíjí násilí když okupační Rudá armáda odejde, vypuká v Afghánistánu občanská válka. Oba dva proto prchají společně přes hory do Pákistánu, kde spolu několik let žijí v nuzných podmínkách v uprchlickém táboře.\n\nŠirín Gol se mezitím narodilo několik dětí, o které se navzdory velmi obtížné situaci s láskou stará. Morád nemůže najít práci, stává se proto pašerákem; při jedné z cest přes hranici však na horské stezce upadne, když přenáší lednici a způsobí si vážná zranění. V této době se také stává postupně závislý na opiu. Po určité době se Morád zotaví a v situaci rostoucí xenofobie s Širín Gol i dětmi prchají do Íránu. Zde se zpočátku setkávají s přívětivými lidmi, časem však i zde propuká xenofobie. Širín Gol proto dochází k rozhodnutí vrátit se do Afghánistánu. V Afghánistánu mezitím kontrolu moci převzalo fundamentalistické islámské hnutí Tálibán které ženám odpírá řadu práv – nedovoluje jim mimo jiného pracovat, vycházet bez muže nebo studovat, musejí se zahalovat burkou. Širín Gol po nějakou dobu tajně pracuje v Kábulu, v sídle střediska humanitární pomoci, je však prozrazena a bez manžela, jehož pro jeho drogovou závislost opustila, je nucena žebrat; v zoufalé situaci se pokusí o sebevraždu.\n\nTeprve po delším čase se Širín Gol s Morádem znovu setkává. Společně pak z hlavního města opět prchají a hledají v městě Herátu svoji dceru Núraftáb, která se mezitím vdala. Navzdory svému úsilí ji však nenacházejí; odcházejí tedy na sever Afghánistánu, kde bratr Širín Gol bojuje proti Tálibánu. Zde se teprve setkávají s Núraftáb, jíž se má právě narodit druhé dítě. S přáním šťastnější budoucnosti svému druhému vnoučeti Širín Gol pomáhá na svět.\n\n"}
{"id": "349830", "url": "https://cs.wikipedia.org/wiki?curid=349830", "title": "Bazilika Nanebevzetí Panny Marie (Strahov)", "text": "Bazilika Nanebevzetí Panny Marie (Strahov)\n\nBazilika Nanebevzetí Panny Marie v Praze na Strahově byla založena roku 1140 členy řádu premonstrátů pro potřeby svého Strahovského kláštera. V jádru je bazilika románská trojlodní s gotickou příčnou lodí. Během staletí byla bazilika mnohokrát přestavována a proto zde lze najít ukázky mnoha stavebních slohů. Pro kostel jsou charakteristické dvě vysoké štíhlé věže, které jsou dominantou okolí.\n\nPůsobili zde slavní varhaníci Jan Křtitel Kuchař a Robert Führer. V roce 1787 si na zdejších varhanách zaimprovizoval Wolfgang Amadeus Mozart. Původní varhany byly po roce 1900 vyměněny.\n\nZáklad kostela tvoří románský stavební sloh, trojlodní architektura s příčnou gotickou lodí a dvěma průčelními věžemi se zbytky gotických kleneb.\n\nKostel je dlouhý 63 metrů a široký 10 metrů.\nNa západním průčelí jsou sochy - zleva:\nNahoře na štítě je socha beránka, kolem něhož je latinský nápis: \"Vidi supra montem Sion agnum\" (česky: \"Viděl jsem beránka nad horou Sion\" - tím míněn Strahov).\n\nV závěru chóru se nachází mramorový hlavní oltář s reliéfem Nanebevzetí Panny Marie (nejde o klasický obraz) a sochami sv. Augustina, Norberta a Heřmana Josefa. Na jižní straně chóru (u opatského sedes) je symbolický náhrobek krále Vladislava II. (který byl v kostele pohřben, ale přesné místo jeho hrobu není známo). Na protější, severní straně je náhrobek strahovského opata a pražského arcibiskupa Jana Lohelia. Chórové lavice jsou barokní, z doby opata Questenberka. Pod chórem je hrobka opatů a hrobka řeholníků. Chór je od lodi oddělen mramorovou \"mřížkou\" s kovaným barokním nástavcem (lektorium).\n\nV lodi při pilířích mezilodních arkád stojí 10 barokních bočních oltářů, jejichž obrazy malovali Leopold Willmann, J.Liška a F.X.Palko:\nNad oltáři na stěnách hlavní lodi bylo do vpadlých polí vsazeno 10 obrazů cyklu Život sv. Norberta, namalovaného pro tento kostel v letech 1626-1630 v dílně malíře Jana Jiřího Heringa k přenesení světcova těla z Magdeburku, které zorganizoval opat Questenberg roku 1627. Proto na obrazech vystupují jak historické postavy z Norbertova života, tak soudobé osobnosti. Obrazy byl poničeny při obléhání Prahy v roce 1743, a po té část sňata a odvezena do premonstrátského kláštera v Milevsku. Zpět byly vráceny teprve roku 2010. Každá olejomalba na plátně má rozměry 5 × 2,4 metru a v letech 2016-2018 byla sňata, restaurována a dočasně vystavena v ambitech strahovského kláštera.\n\nPod jižní lodí u sakristie je prázdná hrobka. Z této lodě je přístupná boční kaple Panny Marie Pasovské. V této kapli je barokní oltář. Pod kaplí je hrobka polního maršála Pappenheima a vedle ní prázdná hrobka, v níž si přál být pohřben Albrecht z Valdštejna.\n\nZe severní boční lodě je přístupná kaple sv. Norberta. Tuto boční loď uzavírá malá, zhruba čtvercová kaple, zasvěcená Utrpení Páně. Nachází se v ní oltář se sochou bičovaného Krista.\n\nV boční kapli sv. Norberta je oltář sv. Norberta se sarkofágem obsahujícím ostatky tohoto světce a oltář sv. Voršily a jejích družek, mučednic, obsahující některé jejich ostatky (které věnoval klášteru kolínský arcibiskup Konrád v roce 1256). Pod kaplí je hrobka měšťanů z Pohořelce.\n\nKostel byl vybudován jako součást kláštera premonstrátů, založeného z iniciativy olomouckého biskupa Jindřicha Zdíka ve 12. století. Z románské éry kostela a kláštera se dochoval půdorys kostela a některé architektonické prvky v kvadratuře.\n\nKostel byl následně několikrát přestavován. Na přelomu 16. a 17. století však byl již v poměrně žalostném stavu. V pořádku byla pouze kaple sv. Voršily, kde konala bohoslužby malá premonstrátská komunita. Současná barokní podoba je výsledkem barokní přestavby z doby opata Kašpara Questenberka. Opat Questenberk v roce 1627 přenesl do Prahy z Magdeburgu ostatky zakladatele řádu - sv. Norberta, a v souvislosti s tím bylo zasvěcení kaple změněno na sv. Norberta.\n\nV roce 1742 byl kostel poničen bombardováním, následně byl rekonstruován podle plánů Anselma Luraga. V této architektonické podobě se zachoval v podstatě dodnes. Kostel byl vymalován J. W. Neunhertzem a strahovským premonstrátem Siardem Noseckým. V roce 1774 postavil v kostele varhany další strahovský premonstrát, Lohel Oehlschlägel.\n\nV 90. letech 20. století byl v kostele instalován nový oltář čelem k lidu, ulitý z bronzu dle návrhu Egina Weinerta z Kolína nad Rýnem.\n\n"}
{"id": "349832", "url": "https://cs.wikipedia.org/wiki?curid=349832", "title": "Lichoběžníková náprava", "text": "Lichoběžníková náprava\n\nLichoběžníková náprava (též \"náprava s krátkým a dlouhým ramenem\", příp. \"náprava s nestejně dlouhými rameny\") je konstrukce nápravy automobilu odvozená od rovnoběžníkové nápravy. Nahoře má typicky A-rameno, které je kratší než rameno dole, které je ve tvaru A nebo L, nebo je to dvojice tlakových ramen (v tomto případě se to nazývá víceprvková náprava nebo náprava se dvěma kulovými klouby).\n\nČtyřprvkový mechanismus lichoběžníkové nápravy způsobuje změnu odklonu kola vozidla v zatáčce, což pomáhá udržet kontakt pneumatiky s vozovkou a zlepšuje schopnosti vozidla projíždět ostré oblouky. Též to snižuje opotřebení vnější hrany pneumatiky.\n\nLichoběžníkové nápravy lze klasifikovat jako nízké, kdy je horní kloub na závěsu kola uvnitř průměru kola, a vysoké, kde je tento kloub nad úrovní pneumatiky.\n\nNízké lichoběžníkové nápravy potřebují na straně skeletu vozidla tuhá uložení, protože síly při brzdění a v obloucích jsou vysoké. Mají též tendenci k horší geometrii rejdového čepu kvůli obtížnějšímu složení horního kloubu a brzdového ústrojí dovnitř kola.\n\nVysoké lichoběžníkové nápravy mají lepší geometrii, ale blízkost závěsu k pneumatice omezuje možnost použití širších plášťů nebo sněhových řetězů. Umístění horního kloubu může mít také dopady na konstrukci podběhu kola.\n\nLichoběžníkové nápravy vyžadují také náročnější ladění charakteristiky sbíhavosti, protože může snadno vyústit v charakteristiku extrémní nebo s nevhodným průběhem.\n\n"}
{"id": "349833", "url": "https://cs.wikipedia.org/wiki?curid=349833", "title": "Kelt (pivo)", "text": "Kelt (pivo)\n\nKelt je 10° (od roku 2007) světlé pivo s 4,1 % alkoholu, které vyrábí Pivovar Zlatý Bažant a. s. na Slovensku v Hurbanově. Od roku 1995 je pivovar v rukách firmy Heineken. Prodává se jako sudové, ve skleněných lahvích, hliníkových plechovkách nebo v 1,5 l a 2 l PET lahvích. Původně se vyrábělo jako 12 % (5 % alk.) ve skleněných lahvích s patentním keramickým uzávěrem.\n\nPivo (stout) se stejným názvem vyráběla i společnost Pivovary Staropramen, toto pivo se slovenskou značkou nemá nic společného.\n"}
{"id": "349834", "url": "https://cs.wikipedia.org/wiki?curid=349834", "title": "Martin Jan Stránský", "text": "Martin Jan Stránský\n\nMartin Jan Stránský (* 30. října 1956 New York) je český politik, lékař, vydavatel obnovené verze časopisu \"Přítomnost\". \n\nV roce 1978 získal bakalářský titul v oboru dějiny umění na Columbia University v New Yorku.\nV roce 1983 promoval na lékaře na St. George's University v Grenadě.\n\nJe spoluzakladatelem a ředitelem Polikliniky na Národní v Praze.\n\nMartin Jan Stránský byl zakládajícím členem občanské iniciativy Impuls 99.\n\nV roce 2008 kandidoval ve volebním obvodu č. 27 (zahrnuje části Praha 1, Praha 2, Praha 5, Praha 6 a Praha 7) do Senátu jako nezávislý s podporou Věcí veřejných. Získal 12 % hlasů a nepostoupil do druhého kola.\n\nV říjnu 2009 byl hlavním partnerem lékaře Jana Hnízdila v aktivitách skupiny lékařů a politiků blízkých Václavu Havlovi, kteří začali prodiskutovávat možnost odvolání prezidenta republiky Václava Klause pro jeho údajné psychické onemocnění v době, kdy odmítal podepsat Lisabonskou smlouvu. Hnízdil podnikal kroky k otestování této možnosti již v květnu 2009, Stránský je uváděn jako hlavní spoluiniciátor, s plánem sympatizoval též například psychoanalytik Václav Mikota a psycholog Slavomil Hubálek, někteří další oslovení se k plánu stavěli zdrženlivěji. Tuto korespondenci medializoval v únoru 2010 redaktor Adam B. Bartoš.\n\nV roce 2010 neúspěšně kandidoval ve volbách do Poslanecké sněmovny na kandidátce Věcí veřejných v Jihomoravském kraji, za stejnou stranu byl také stínovým ministrem zdravotnictví České republiky.\n\nV roce 2010 byl zvolen na kandidátce Věcí veřejných do Zastupitelstva Městské části Praha 1. V roce 2011 upozornil protikorupční spolek Oživení na Stránského porušení Etického kodexu zastupitele Prahy 1, neboť neodevzdal povinné „Oznámení o příjmech a činnostech“ a neuvedl tak zdroje ani výši svých příjmů. V letech 2011-2015 byl členem dozorčí rady \"Nadace Pražské děti\", řízené politiky Městské části Prahy 1, která si dala za cíl podporovat různé kulturní akce pro děti; kromě toho se věnuje i podnikatelské činnosti.\n\nV komunálních volbách v roce 2014 neúspěšně kandidoval do Zastupitelstva Městské části Praha 1 na kandidátce Demokratů Jana Kasla, která se do zastupitelstva nedostala. V roce 2018 opět kandidoval do Zastupitelstva Městské části Praha 1, tentokrát na kandidátce TOP 09, avšak nebyl zvolen.\n\n"}
{"id": "349837", "url": "https://cs.wikipedia.org/wiki?curid=349837", "title": "Nadžaf", "text": "Nadžaf\n\nNadžaf je město v Iráku, asi 160 km jižně od Bagdádu. Je to hlavní město stejnojmenné provincie, k roku 2008 čítalo 900 600 obyvatel.\n\nMěsto je jedno z nejvýznamnějších poutních míst islámu, resp. šiítů. Mělo to být právě zde, kde zemřel Alí, bratranec a zeť proroka Muhammada a podle šíitské tradice první imám. Jeho hrob se nachází v Alího mešitě. Ve městě se též narodilo několik významných šíitských učenců, Nadžaf je dnes spolu s městem Qom v Íránu považován za centrum šíitské vzdělanosti (fikh).\n"}
{"id": "349846", "url": "https://cs.wikipedia.org/wiki?curid=349846", "title": "Sarah Palinová", "text": "Sarah Palinová\n\nSarah Louise Heathová Palinová (* 11. února 1964 Sandpoint, Idaho) je americká republikánská politička, v letech 2006–2009 guvernérka Aljašky, kterou se stala jako první žena a jako nejmladší osoba v historii.\n\nV roce 2008 se účastnila prezidentských voleb jako kandidátka na úřad viceprezidentky Spojených států společně s republikánským prezidentským nominantem Johnem McCainem, ve kterých zvítězil Barack Obama s Josephem Bidenem. Po Geraldine Ferraro (demokratka nominovaná v roce 1984) byla druhou ženou navrženou na tento úřad jednou ze dvou nejsilnějších stran.\n\nSarah Palinová, dívčím jménem Heathová ( ), se narodila v americkém státě Idaho, ale už v dětství se s rodiči přestěhovala na Aljašku do města Wasilla nedaleko Anchorage. Její rodina (a s ní Sarah) byla římskokatolická, později přestoupila k protestantství, Palinová pak vystřídala několik protestantských církví. Věnovala se sportu, na střední škole byla mimo jiné kapitánkou školního basketbalového týmu. Pro svůj intenzivní styl hry získala přezdívku „Barakuda Sarah“. Roku 1984 se stala královnou krásy ve Wasille a skončila jako druhá ve finále Miss Aljaška. Odměnou za umístění bylo také studijní stipendium. Na vysokoškolská studia se vrátila do Idaha, na \"University of Idaho\" vystudovala žurnalistiku a politické vědy. Před svým angažmá v politice působila Palinová jako sportovní komentátorka pro dvě anchoragské televizní stanice.\n\nDo politiky se aktivně zapojila roku 1992, kdy byla zvolena do městského zastupitelstva. V letech 1996 až 2002 byla starostkou města Wasilla. V roce 2006 se stala první ženou a nejmladší osobou zastávající úřad guvernéra Aljašky. V červenci 2009 na funkci rezignovala.\n\nSarah Palinová je vdaná a je matkou pěti dětí, dvou synů a tří dcer. Její nejstarší syn Track v září 2008 nastoupil jako voják do Iráku. U nejmladšího syna Triga Paxsona (* 18. dubna 2008) byl zjištěn Downův syndrom. 1. září 2008, krátce po své nominaci na post viceprezidentky, oznámila Sarah Palinová v reakci na nepravdivé informace, že skutečnou matkou jejího nejmladšího syna je její sedmnáctiletá dcera Bristol, že je Bristol již pět měsíců těhotná. Bristol si chce dítě ponechat a vdát se. Otcem je její o rok starší spolužák ze střední školy.\n\nV otázce hodnot Sarah Palinová zastává striktně konzervativní názory. Platí to zejména v otázce interrupcí: je prominentní členkou skupiny \"Feminists for Life\" (největší feministická pro-life organizace ve Spojených státech) a když jí bylo při předporodním vyšetření oznámeno, že její páté dítě je postiženo Downovým syndromem, možnost interrupce odmítla. V březnu 2010 při projevu pro ohijskou pro-life organizaci Ohio Right to Life prohlásila, že život s jejím postiženým synkem Trigem její protipotratové postoje ještě více posílil.\n\nOdmítá též sňatky homosexuálů. Sarah Palinová je dlouholetou členkou \"National Rifle Association\", národní střelecké společnosti, organizace sdružující uživatele a přátele zbraní.\n\nProsazuje rozšíření těžby ropy a zemního plynu v chráněných územích aljašské přírody a staví se proti ochraně ledních medvědů.\n\nPodporuje výuku kreacionismu ve školách při hodinách biologie jakožto platné alternativy k evoluci přírodním výběrem.\n\nV boji proti navrhované reformě zdravotnictví Palinová zavedla termín \"komise smrti\", které, dle jejího tvrzení, budou mít za úkol posuzovat nároky na lékařskou péči.\n\nMcCainova volba poměrně neznámé Sarah Palinové zaskočila komentátory i jeho protivníky z Demokratické strany. Ta v krátké době vydala dvě výrazně odlišná stanoviska: zatímco mluvčí Baracka Obamy kritizoval její nezkušenost, která dle něj zcela vyvažuje nezkušenost Obamovu, Obama sám ji označil za skvělou kandidátku.\n\nJe teprve první ženou v rámci Republikánské strany a druhou ženou v historii USA, která byla v rámci jedné ze dvou největších stran nominována na druhý nejvyšší úřad v zemi. Její předchůdkyní z řad demokratů byla newyorská kongresmanka Geraldine Ferrarová, kterou si v prezidentských volbách 1984 vybral demokratický kandidát Walter Mondale. Jejich kandidatura skončila neúspěchem, v prezidentských volbách zvítězili opět republikánský prezident Ronald Reagan a jeho viceprezident George H. W. Bush.\n\nJejí zásadní nevýhodu v kampani představoval fakt, že byla v americké vrcholné politice nováček a na celoamerické úrovni nebyla příliš známá. Výrazná byla zejména její nezkušenost v oblasti bezpečnostní a zahraniční politiky, což oslabovalo jeden z hlavních republikánských argumentů, kterým byla relativní nezkušenost demokratického kandidáta Obamy v těchto oblastech. Na druhou stranu pro demokraty byl problém na to poukazovat, neboť Obama na tom byl jen o trochu lépe a u prezidenta je tato slabina mnohem významnější. Vzhledem k poměrně vysokému věku a chatrnějšímu zdraví u McCaina mohou mít voliči pocit, že je zde vysoká šance, že jeho viceprezidentka jej bude muset často zastupovat, a tudíž má u ní tato okolnost větší význam, než tomu u viceprezidentů bývá.\n\nVýhodou Palinové je absence vazeb na nepopulárního prezidenta George W. Bushe a jeho tým, takže může znamenat příslib změny (což McCain ostatně při oznámení její nominace patřičně zdůraznil), tím spíše že na Aljašce získala pověst reformátorky, která značně nabořila systém klientských vztahů, který zde vytvořil její (rovněž republikánský) předchůdce Frank Murkowski. Příznivě by měla zapůsobit zejména na náboženské a konzervativní křídlo republikánské strany pro svá stanoviska k interrupcím a fiskální politice. Předpokládá se, že může rovněž oslovit některé voličky, frustrované neúspěchem ženské kandidátky Hillary Clintonové, na druhé straně řadu demokratů jistě odradí její stanoviska v oblasti ochrany přírody.\n\nRocková skupina Heart obvinila Sarah Palinovou, že neoprávněně použila její hit \"Barracuda\" z roku 1977. Zpěvačky skupiny zaslaly Republikánské straně žádost, aby přestala používat jejich píseň. Strana však tvrdí, že získala všechna potřebná práva ještě před stranickým sjezdem, který proběhl počátkem září 2008.\n\nJeden ze spoluautorů písně Roger Fisher naopak prohlásil, že je uplatněním písně v republikánské kampani nadšený. Později ale tvrdil, že ve volbách podporuje konkurenční demokraty a že část zisku z licenčních poplatků věnuje na kampaň Baracka Obamy. Jde už o druhý problém republikánských kandidátů v této kampaní, protože v srpnu 2008 rocker Jackson Browne zažaloval prezidentského kandidáta Johna McCaina, že využil bez dovolení v kampani píseň Running on Empty.\n\nVečer 2. října 2008 proběhla na Washingtonské univerzitě v St. Louis televizní diskuse s viceprezidentským protikandidátem Joem Bidenem, ve které oba diskutující obhajovali postoje prezidentských kandidátů svých stran. Diskuse byla ve výsledku klidná, ale nepřesvědčivá. Podle výsledků průzkumů veřejného mínění zadaných americkými televizemi CNN a CBS a provedených po duelu měl v debatě navrch spíše Biden (jako lepšího ho vidělo 51 % diváků, 36 % tak hodnotilo Palinovou). Zároveň ale podle 84 % diváků si Palinová, od které se čekala spíše defenzivní pozice, vedla lépe než očekávali a v očích voličů si polepšila. Bez ohledu na průzkumy se republikáni i demokraté bezprostředně po ukončení debaty prohlásili za vítěze debaty.\n\nSarah Palinová ve funkci guvernérky propustila 11. července 2008 Waltera Monegana, šéfa veřejné bezpečnosti Aljašky. Ten tvrdil, že o místo přišel, protože odmítl propustit policistu Mika Wootena, který se rozváděl se sestrou guvernérky Molly McCann.\n\nAljašský parlament k tomuto případu nazvanému „Troopergate“ ustavil vyšetřovací komisi. Vyšetřování se pokusila zastavit skupina republikánských poslanců poté, co se Palinová stala kandidátkou na viceprezidentku USA, ale nejvyšší soud státu Aljaška 9. října 2008 žádost zamítl.\n\nVyšetřovatelé parlamentní komise došli k údajnému závěru, že \"„guvernérka Sarah Palinová zneužila svou moc a porušila tak etický kodex týkající se výkonné moci Aljašky“\". Vyšetřování Aljašského disciplinárního výboru, který Palinová požádala o přezkoumání případu, ovšem dospěl ke zcela opačnému výsledku: „Neexistuje žádná pravděpodobná příčina domnívat se, že guvernérka nebo některý jiný státní úředník porušili v souvislosti s touto záležitostí aljašský etický kodex.\"“\n\nPalinová 3. července 2009 oznámila, že v následujícím volebním období se nebude ucházet o místo guvernéra Aljašky a do konce měsíce rezignuje na funkci. Prohlásila, že od konce srpna 2008 ona i stát utratili „šílené“ množství času a peněz (2,5 miliónu USD) v odpovědích na „opoziční výzkumy“, na 150 žádostí podaných dle Zákona o svobodném přístupu k informacím a na 15 „frivolních“ stížností na právní etiku, které proti ní podali „političtí operativci“.\n\n"}
{"id": "349854", "url": "https://cs.wikipedia.org/wiki?curid=349854", "title": "Potravní vakuola", "text": "Potravní vakuola\n\nPotravní vakuola (či fagozom) je váček obklopený membránou vzniklý po fagocytóze částečky potravy dovnitř buňky. Potravní vakuoly mají mnozí prvoci, ale v podstatě ji využívají též makrofágy a další fagocytující buňky v těle některých mnohobuněčných organismů včetně člověka.\n\nMá obvykle průměr větší než 250 nanometrů, tím se fagocytóza liší od pinocytózy.\n\nU prvoků ohraničených pouze buněčnou membránou vzniká potravní vakuola na jakémkoliv místě buňky, a to pouhou invaginací membrány dovnitř. To je případ mnoha měňavek, jako např. \"Trichonympha\". U jiných eukaryot, která mají na povrchu buňky např. kortex nebo systém alveol, se musí potravní vakuola tvořit na speciálních místech, kde je lokálně buněčná membrána obnažena a opět může proběhnout invaginace (např. u nálevníků je tímto místem cytostóm, buněčná ústa).\n\nPotravní vakuoly přirůstají tak, že splývají tisíce malých měchýřků, které jsou přenášeny z nitra buňky na její povrch. Posléze se potravní vakuola oddělí od membrány a změní se tak na trávicí vakuolu. Také u člověka fúzí s lyzozomy vzniká z fagozómů tzv. fagolyzozóm.\n"}
{"id": "349863", "url": "https://cs.wikipedia.org/wiki?curid=349863", "title": "Tři čuníci", "text": "Tři čuníci\n\nTři čuníci je album Jaromíra Nohavici z roku 1994. Album je záznamem z koncertního vystoupení z olomouckého klubu U-klub Olomouc. Písničky na albu jsou věnované dětem a jejich častým tématem jsou zvířata. Obal alba vytvořil Michal Cihlář.\n\n\nK albu vyšla také knížka pro děti \"Tři čuníci\" s ilustracemi Rostislava Skopala, která obsahuje písničky, pohádky a říkadla Jaromíra Nohavici.\n\nAlbum vyšlo v reedici v roce 1998 v rámci \"3× Jarek Nohavica\" a v roce 2007 v rámci \"Boxu 4 CD\".\n"}
{"id": "349864", "url": "https://cs.wikipedia.org/wiki?curid=349864", "title": "Cambridge (rozcestník)", "text": "Cambridge (rozcestník)\n\nCambridge (anglicky „most přes řeku Cam“) může znamenat:\n\nMístní jména:\n\n\nJiné:\n"}
{"id": "349865", "url": "https://cs.wikipedia.org/wiki?curid=349865", "title": "Mars 96", "text": "Mars 96\n\nMars 96, také označována Mars 8, byla ruská sonda vyrobená s mezinárodní účastí 22 států, jejíž cílem byla planeta Mars. Byla označena v katalogu COSPAR jako 1996-064A. Odstartovala koncem roku 1996. Náklady mise byly 64 milionů dolarů, podle jiných zdrojů daleko přes 100 mil. dolarů. Mise byla neúspěšná.\n\nMěla vykonat cestu dlouhou 82 milionů km k planetě Mars, podílet se na průzkumu jeho povrchu a hledat známky případných forem života.\n\nUdaná hmotnost při startu byla 6825 kg. Měla mj. silně radioaktivní energetické plutoniové články. Výrobcem sondy byl ruský výrobce NPO im. S. A. Lavočkina. Skládala se z orbitální části, dvou přistávacích pouzder - stanic, penetrátorů a motorové jednotky. Mezinárodní bylo bohaté přístrojové vybavení určené pro měření slunečního větru a parametrů okolí a povrchu Marsu. \n\nSonda s raketou Proton-K/D-2 odstartovala z kosmodromu Bajkonur dne 16. listopadu 1996. Dostala se na orbitu Země, jenže zde nenastartoval čtvrtý stupeň rakety Proton, který ji měl nasměrovat na dráhu k Marsu. Jiné zdroje příčinu neúspěchu spatřují v nefunkčním motoru sondy, která se od rakety na orbitě oddělila a měla s pomocí motoru odstartovat na únikovou dráhu. Sonda se vrátila do atmosféry 17. listopadu 1996 v oblasti nad Velikonočním ostrovem a její trosky spadly do oceánu. Australská vláda vyhlásila poplach v obavě, zda nedošlo k zamoření smrtelnou dávkou radioaktivity z plutoniových článků. Tyto však zřejmě nerozbité skončily na dně oceánu. Čtvrtý stupeň rakety spadl na Zem o den později.\n\n"}
{"id": "349869", "url": "https://cs.wikipedia.org/wiki?curid=349869", "title": "Trypanozomy", "text": "Trypanozomy\n\nTrypanozomy (Trypanosomatida) je řád významných parazitických prvoků z třídy bičivky, kmene Euglenozoa a říše Excavata. Jejich hostiteli mohou být obratlovci včetně člověka, hmyz i rostliny.\n\nNázev je odvozen z jejich tvaru z řeckých slov „trypanon“ = nebozez, vrták a „soma“ = tělo.\n\nTrypanosomatida, podobně jako ostatní bičivky, mají speciální organelu kinetoplast. Kinetoplast vzniká z části mitochondrie a obsahuje mnoho molekul kruhové DNA včetně genů kódujících tzv. guide RNA (gRNA), která umožňuje editaci RNA. Také se u nich vyskytují organely glykozomy, typ tělísek obsahující hydrolázy. Na rozdíl od řádu Bodonida, který má dva bičíky, má tento řád jeden bičík.\n\nBěhem svého životního cyklu se může tento parazit vyskytovat v různých morfologicky odlišných formách, typických pro jeden druh nebo rod. Mezi tato stadia patří například:\n\nZástupci čeledi Trypanosomatida jsou původci vážných onemocnění. Například rod \"Trypanosoma\" je původce například Chagasovy choroby a spavé nemoci, rod \"Leishmania\" způsobuje různé leishmaniózy (kožní nemoci, vředy).\n\nTrypanosomy mohou mít jednohostitelský nebo dvouhostitelský cyklus. V přenašeči, kterým je převážně hmyz a pijavky, probíhá důležitá část cyklu parazita – množení a diferenciace vývojových stadií.\n\nČeleď trypanosomatida dělíme podle životního cyklu na jednohostitelské a dvouhostitelské.\n\njsou bičíkovci žijící v trávicí soustavě hmyzu. Můžou kolovat i mezi hmyzem a rostlinami\n\nDruh \"Leptomonas pyrrhocoris\" je častý v trávicí trubici ploštice ruměnice pospolné, má pouze promastigotní stadia a amastigotní stadia v podobě tenkostěnných cyst.\n\njsou bičíkovci, kteří střídají bezobratlého a obratlovčího hostitele.\n\nDělí se na čtyři rody: Trypanosoma, Leishmania a Phytomonas.\n\nRod Phytomonas má pouze promastigotní stadia, žije v cévním systému rostlin a jeho přenašečem jsou ploštice. Rostlině způsobní vadnutí a úhyn. Napadá kávovníky, kokosové a olejové palmy, rajčata, kukuřice a další druhy rostlin.\n\n\n"}
{"id": "349873", "url": "https://cs.wikipedia.org/wiki?curid=349873", "title": "The Unquestionable Truth (Part 1)", "text": "The Unquestionable Truth (Part 1)\n\nThe Unquestionable Truth (Part 1) je EP kapely Limp Bizkit.\n\nEP \"The Unquestionable Truth (Part 1)\" zamýšleli Limp Bizkit vytvořit koncepční dílo, čítající dvě až tři pokračování.\nAlbum vyšlo v původní sestavě – tedy s Fredem Durstem za mikrofonem, Wesem Borlandem na elektrickou kytarou, Johnem Ottem za bicí soupravou, Samem Riversem na basovou kytaru a DJ Lethalem za mixážním pultem.\nPo tomto CD kapelu znovu upouští Wes Borland a samotná deska se na hitparádách příliš dobře neumisťovala. I tak se toto EP prodalo po světě více jak 1 milion.\n\n\n"}
{"id": "349879", "url": "https://cs.wikipedia.org/wiki?curid=349879", "title": "Kolokázie jedlá", "text": "Kolokázie jedlá\n\nKolokázie jedlá (\"Colocasia esculenta\") či též taro je druh jednoděložné rostliny z čeledi árónovité (\"Araceae\"). Jde o velmi starou kulturní rostlinu.\n\nVelké, dlouze řapíkaté, srdčité až střelovité listy (dosahují výše i 2 m) vyrůstají z podzemních hlíz. Vícečetné květenství drobných květů bývá obaleno toulcem.\n\nHlízy (až 5 kg) jsou významnou součástí tradičního jídelníčku řady zemí Asie a Afriky. Používají se vařené, pečené, smažené, suší a melou se na mouku, vyrábí se z nich škrob, který má menší zrna a lepší dietetické vlastnosti než u brambor. Dužina hlíz má bílou až smetanovou barvu, jemnou chuť a po uvaření měkkou, až mírně rosolovitou konzistenci. Hodí se k přípravě polévek, kaší, příloh k masu, ale i sladkých dezertů. Řapíky a mladé listy tara a příbuzných rostlin se jedí jako zelenina, podobně jako mangold a špenát. Taro pěstovali a jedli již staří Číňané, Indové, Egypťané a Římané, v současné době se nejvíce používají v kuchyních Jihovýchodní Asie, Indonésie a Tichomoří. Místy je pěstována i jako okrasná rostlina. Hlízy některých odrůd obsahují škodlivou kyselinu šťavelovou, proto se doporučuje jejich důkladné tepelné zpracování, vodu po vaření hlíz je vhodné vylít. V České republice je taro dostupné především v obchodech s asijskými potravinami.\n\n\nhttps://web.archive.org/web/20080828122750/http://www.new-agri.co.uk/06-1/countryp.html\n"}
{"id": "349881", "url": "https://cs.wikipedia.org/wiki?curid=349881", "title": "Bedřich Nikodém", "text": "Bedřich Nikodém\n\nBedřich Nikodém (* 12. srpna 1909 Vídeň – 19. července 1970 Praha) byl český hudební skladatel, trampský písničkář, textař a nakladatelský redaktor. Patřil mezi výrazné autory z žánru populárních hudby zejména v 50. a 60. letech 20. století.\n\nNarodil se ve Vídni 12. srpna 1909. Zde navštěvoval obecnou školu a část reálného gymnázia. V roce 1921 se přestěhoval s rodiči do Brna, kde maturoval. Po maturitě, na přání otce-inženýra, začal studovat na technice v Praze. Mladého studenta začala přitahovat více než škola, k nám postupně pronikající jazzová hudba, kterou začal hrát na piano ve studentských kapelách. V době krize, po roce 1931, musel školy zanechat, aby pomohl živit své blízké. Působil jako pianista v barech a příležitostných seskupeních. Současně, od školy, Bedřich Nikodém aktivně sportoval. Hrál tenis a stolní tenis, ve kterém se dostal v letech 1929–1933 až do národního mužstva, se kterým získal v roce 1933 v Praze titul mistrů světa, tzv. \"Swaythling Cup\".\n\nV roce 1930 hrál Bedřich Nikodém poprvé v Čs. rozhlase s kapelou \"Smiling Boys\", řízenou Ladislavem Vachulkou. S touto kapelou nahrál také první gramofonové desky pro značky \"Columbia\" a \"His Master's Voice\". Tehdy se začal Bedřich Nikodém také věnovat hudební skladbě. První písničky vznikaly spontánně při výletech na trampské osady (např. populární Ztracenku) pro kamarády k táboráku. Toto trampské období připomínají hlavně slavný waltz \"Houpy hou\", dále \"V keňu tak sám\", \"Tvá ústa malá\", \"Jen kytara a já\" a mnoho dalších.\nOd roku 1935 pracoval v hudebním \"Nakladatelství Mojmíra Urbánka\". Začínal jako prodavač, propagační úředník a redaktor, kterým, a vlastně ve stejné firmě, která jen měnila názvy a majitele (\"Orbis, Státní nakladatelství krásné literatury hudby a umění, Státní hudební vydavatelství, Supraphon\"), zůstal celý život. Pro nakladatele Urbánka komponoval Bedřich Nikodém swingové písničky a stal se tak jedním z pionýrů tohoto hudebního žánru u nás. Skladby: \"Už nikdy víc milovat nebudu\", \"Znamínko na ramínku\" a \"Flašinetář\" patří do zlatého fondu domácího swingu.\n\nPadesátá léta po období nuceného mlčení do něhož byla naše taneční písnička tehdy zahnána, jakoby přinesla jeho tvorbě skladatelský druhý dech: \"Dva modré balónky, Nedělní vláček, Je po dešti\" – mezníky v naší tehdejší písničkářské produkci, opakovaná vítězství v soutěžích Hledáme písničku pro všední den, \"Mám malý stan\", velký hit televizní soutěže, prozrazující stále živé vzpomínky na trampskou éru, \"Barborka\", \"Big Beat twist\" nebo \"Start Gemini\" jako svědectví nástupu další historické éry – rokenrolu. Kromě toho komponoval Bedřich Nikodém taneční písničky pro děti (\"Jedeme na výlet, Hurá prázdniny\"), šansony (\"Zahraj nám Joe\" – Hana Hegerová), operety (\"Setkání s Evou s Oldřichem Novým, Madlén\") nebo hudbu pro divadlo (oceněný \"Tartuffe\" v divadle Rokoko). Písničky Bedřicha Nikodéma byly také často, pro dokreslení dobové atmosféry, využívány ve filmech, např. \"Náš táborák\" s Waldemarem Matuškou, ale zejména krásná melodie písně \"Poustevník\", která se stala nedílnou součástí filmového zpracování děl Bohumila Hrabala \"Smrt pana Baltazara\" a hlavně pak \"Slavnosti sněženek\", kde k její popularitě přispěl i známý dialog Hanzlíka s Hrušínským o výhodné koupi gramodesek s touto písní. Lze konstatovat, že málokterý skladatel pop-music u nás se může pochlubit takovým časovým a stylovým rozpětím své tvorby.\n\nTaké jeho redakční práce se vyznačovala velkým žánrovým rozpětím. \"Redakce Malých hudebních žánrů\", kterou vedl, zahrnovala vydávání skladeb od dechovky přes takzvaný vyšší populár, taneční hudbu až po big beat. Spolupracoval se zkušenými autory lidovky, jako byli třeba Jaromír Vejvoda a Josef Poncar, ale pomáhal i tehdy začínajícím mladým autorům pop music, např. bratrům Štaidlovým, Karlovi Svobodovi, Mirkovi Klempířovi, Víťovi Hádlovi a dalším. Mnoho z nich se stalo jeho dobrými přáteli. Bedřich Nikodém věnoval české taneční hudbě celý život. Zemřel uprostřed práce na selhání srdce, 19. července 1970, necelý měsíc před svými jedenašedesátými narozeninami.\n\nByla po něm pojmenována jedna z ulic v Ostravě-Porubě.\n\n\n"}
{"id": "349884", "url": "https://cs.wikipedia.org/wiki?curid=349884", "title": "Enlil-kudurri-usur", "text": "Enlil-kudurri-usur\n\nEnlil-kudurri-usur byl asyrským králem. Nevíme, kdy přesně vládl. S největší pravděpodobností tomu tak byl v letech 1187–1183 př. n. l. nebo 1197–1193 př. n. l. Byl synem Tukulti-Ninurty I., ale na trůn nastoupil po smrti svého synovce Aššur-niráriho III. Na počátku své vlády prohrál bitvu s babylonským vojskem pod vedením Adad-Šuma-Ušura. V průběhu bitvy byl i zajat, což mělo za důsledek krátkodobou dominanci Babylonu nad Asýrií. Později ho z trůnu svrhl Ninurta-apil-Ekur.\n"}
{"id": "349889", "url": "https://cs.wikipedia.org/wiki?curid=349889", "title": "Aššur-nirári III.", "text": "Aššur-nirári III.\n\nAššur-nirári III. byl asyrský král. Vládl nejspíše v letech 1203 až 1198 př. n. l. nebo 1193 až 1187 př. n. l. Byl vnukem Tukultí-Ninurty I. a na trůnu nahradil svého strýce Aššur-nádin-apliho. Jeho otec byl zavražděn kvůli účasti ve spiknutí proti Tukulti-Ninurtovi, svému otci. O období jeho vlády nevíme nic bližšího.\n\n"}
{"id": "349900", "url": "https://cs.wikipedia.org/wiki?curid=349900", "title": "Weißensee", "text": "Weißensee\n\nWeißensee je ledovcové jezero na úpatí Gailtalských Alp v rakouské spolkové zemi Korutany. Leží severně od Hermagoru v nadmořské výšce 930 m a je tak nejvýše položeným z velkých korutanských jezer.\n\nWeißensee je dlouhé 11,6 km, v nejširším místě měří 900 m, maximálně dosahuje hloubky 99 m. Má rozlohu 6,5 km a je 12. největším jezerem v Rakousku a 4. v Korutanech.\n\nDo jezera se vlévají přítoky Mühlbach a Almbach, z východního konce vytéká Weißenbach, který ještě na rakouském území u Feistritz an der Drau posiluje vody Drávy. Kvalita vody v jezeře dosahuje parametrů pitné vody . Pro udržení její kvality je povolen na jezeře pouze ekologický způsob dopravy (zcela vyloučeny jsou spalovací motory). S viditelností až do šestimetrové hloubky a teplotou vody 24 °C je velmi příhodné pro koupání a rekreaci.\n\nPo jezeře jezdí od roku 2014 výletní loď Alpenperle o kapacitě 225 cestujících, jde o první hybridní dieselelektrickou loď v Rakousku. Její akumulátory se nabíjejí přes noc, vpředu je vybavena čerpadlem a vzadu kormidlovou vrtulí. Jezero je využíváno kromě koupání i k vodním sportům. V zimě se na hladině jezera tvoří největší upravovaná ledová plocha v Evropě, která obsahuje bruslařskou dráhu, několik kluzišť, hřiště na hokej a hřiště na curling.\n\nJezero je obklopeno více než stokílometrovou sítí turistických a cyklistických stezek různých stupňů obtížnosti. Lze odsud doputovat přes horské louky k několika horským vrcholům (na severu Latschur, na jihu Golz, na západě Reißkofel), které jsou přístupné i díky horským chatám na jejich úbočích. K dispozici jsou zde i dva kempinky.\n\nZ celkové délky 23 km pobřeží je třetina zastavěna, zbylé dvě třetiny mají přírodní charakter. Jezero nelze obejít, pouze z místa zvaného Ronacherfels lze chvílemi prudkou stezkou pro pěší putovat necelých 7 km (převýšení 63 m) po části severního i východním břehu. Západní a střední část jezera je obklopena bažinatými loukami, zatímco v jeho východní části jsou severní i jižní břehy prudké a skalnaté. Tato část jezera připomíná norské fjordy. V nejužším místě spojuje severní a jižní břeh most, který zároveň poskytuje pěkný výhled na západní i východní část jezera. Při jeho severním břehu leží vesnice Oberdorf, Gatschach, Techendorf a Neusach, na východě Stockenboi. \n\n"}
{"id": "349903", "url": "https://cs.wikipedia.org/wiki?curid=349903", "title": "Náprava s torzní tyčí", "text": "Náprava s torzní tyčí\n\nNáprava s torzní tyčí je označení pro takovou nápravu vozidla, která pro odpružení používá torzní (zkrutnou) tyč. V nejjednodušším případě je jeden konec dlouhé kovové tyče, uložené příčně vůči vozidlu, ukotven ve skeletu vozidla, zatímco na opačný konec je namontována páka probíhající podélně a na ní je závěs kola. Svislý pohyb kola způsobuje, že se tyč zkrucuje okolo své osy a klade pružný odpor. Účinná pružnost je dána délkou a průměrem tyče a vlastnostmi materiálu, z nějž je zhotovena.\n\nNáprava s torzní tyčí se často používá u užitkových vozidel a SUV automobilek Ford, Dodge, General Motors, Delica a Toyota; torzními tyčemi jsou vypružena pojezdová kola některých tanků, např. všech sovětských a ruských tanků počínaje typem T-44.\n\nPřed druhou světovou válkou měl vůz Citroën Traction Avant (1934) s přední poháněnou nápravou obě nápravy odpruženy torzní tyčí, přední nápravu nezávisle, zadní s pevnou osou. Československé vozy Tatra konstruované profesorem Hansem Ledwinkou v polovině 30. let 20. století měly na všech kolech nezávislé odpružení torzní tyčí, společně se vzduchem chlazeným motorem vzadu. Také prototypy vozu Volkswagen Brouk ve 30. letech obsahovaly torzní tyče, zvláště v příčné montáži. Ledwinkovu koncepci okopíroval Ferdinand Porsche, jehož následníci později potvrdili vliv Ledwinkových modelů Tatra na vůz Kdf-Wagen z roku 1938 (později známý jako VW Brouk), jejž Porsche zkonstruoval, za což v rámci poválečného procesu zaplatil Volkswagen v roce 1961 firmě Ringhoffer-Tatra vyrovnání ve výši 3 milionů marek.\n\nSystém byl též uplatněn u mnoha nových konstrukcí obrněných vozidel během druhé světové války. Byl významně použit u evropských vozidel Renault, Citroen a Volkswagen, stejně jako v 50. letech u firmy Packard. Packard používal torzní tyče vpředu i vzadu a propojoval přední a zadní nápravu pro zlepšení jízdních vlastností. Nejoblíbenější aplikací u amerických osobních vozidel byl systém Chrysler, používaný od modelového roku 1957, byť Chryslerova náprava \"Torsion-Aire\" byla pouze vpředu. Stejný základní systém podélné montáže byl udržován do uvedení platformy K v roce 1981.\n\nPřestavěná náprava s torzní tyčí, uvedená v roce 1976 u vozu Dodge Aspen, zahájila příčnou montáž tyčí (možná podle osobního vozu Volkswagen T3) a vyráběla se do roku 1989 (do zavedení platformy M). Lehké užitkové vozy Dodge jsou však stále vyráběny s torzními tyčemi na přední nápravě.\n\nAutomobilka General Motors používá torzní tyče od roku 1966, počínaje platformou E (Oldsmobile Toronado, Cadillac Eldorado), pick-upy s pohonem všech kol S-10, a od roku 1988 ve vozech sérií GMT400, GMT800, a GMT900.\n\nNěkteré automobily s pohonem předních kol používají jiný typ nápravy s torzní tyčí - jde o nápravu s vlečenými rameny a s torzní tyčí mezi těmito rameny. Zde jsou zadní kola montována na konci vlečených ramen, která jsou vzájemně spojena torzní tyčí. Tato tyč vymezuje kola v bočním směru a současně působí jako stabilizátor. Výhodou je levná výroba a montáž, a také malé nároky na prostor (což znamená více místa pro cestující, náklad a komponenty vozidla).\n\nProtože torzní tyč funguje v příčné rovině, nikoli svisle, nelze nastavovat světlou výšku a toto řešení trpí, do určité míry, podobnými omezeními z hlediska ovladatelnosti jako jiné nápravy s pevnou osou. Ovšem tato omezení nemusí být v provozu patrná, vzhledem k trendu směřujícímu k tvrdšímu, sportovnějšímu naladění podvozku s kratší dráhou pohybu kol. Tento druh nápravy byl poprvé použit u vozu Volkswagen Golf na začátku 70. let a zůstal často používaným u malých vozů a minivanů.\n\nHlavní výhodou nápravy s torzní tyčí je odolnost, snadná nastavitelnost světlé výšky, např. pro kompenzaci těžšího či lehčího pohonného ústrojí, a malý profil podél šířky vozidla. Ubere méně prostoru z interiéru vozidla než vinuté pružiny. Hlavní nevýhodou oproti vinutým pružinám je, že torzní tyč obvykle neumožňuje progresivní odpružení, což nutí konstruktéry dělat kompromisy mezi jízdními vlastnostmi a ovladateností vozidla. Torzní tyče s progresivní charakteristikou existují, ale na úkor odolnosti, protože mají tendenci praskat v místě, kde se mění průměr tyče.\n\nU většiny systémů s torzní tyčí, zvláště u firmy Chrysler, lze světlou výšku (a tedy mnoho dalších vlastností) snadno nastavovat pomocí šroubů, které spojují torzní tyč se závěsem kola.\n\nNěkterá vozidla používají torzní tyče pro zajištění automatického nastavování světlé výšky pomocí elektromotoru. Tím lze zajistit lepší reakci na zátěž a v některých případech (v závislosti na tom, jak rychle elektromotor pracuje) též reakci na stav vozovky. Výškově stavitelná náprava byla využita pro zavedení režimu pro výměnu kola, kdy se vozidlo nadzvedne na třech kolech a zbývající kolo se zvedne nad zem bez pomoci zvedáku.\n\nProtože lze světlou výšku vozidla měnit otáčením šroubu na páce nápravy, natočení páky příliš daleko může ohnout stavěcí šroub, a co je horší, posunout píst tlumiče pérování mimo jeho standardní pracovní dráhu. Přetažení torzní tyče může také způsobit, že se náprava dostává předčasně na doraz a vede to k nepohodlné jízdě. Sady pák z druhovýroby používají k zabránění přetažení šrouby se zarážkou, stejně jako pomocné prvky pro správnou dráhu pístu tlumiče.\n\n"}
{"id": "349906", "url": "https://cs.wikipedia.org/wiki?curid=349906", "title": "Ivana Karbanová", "text": "Ivana Karbanová\n\nIvana Karbanová (* 17. srpna 1944) je česká herečka.\n\n\n"}
{"id": "349910", "url": "https://cs.wikipedia.org/wiki?curid=349910", "title": "Thutmose", "text": "Thutmose\n\nThutmose je staroegyptské mužské osobní jméno. Jeho egyptologický přepis DHwty-ms-s se do češtiny přepisuje jako \"Thutmose\" či \"Thutmos\", původní výslovnost však patrně zněla Džehutimes.\n\nJméno se překládá z egyptštiny jako \"„Thovtem zrozený“,\" případně jako \"„Thovtem zplozený“,\" čímž jeho nositele spojovalo s bohem Thovtem, bohem moudrosti, který byl také spojován s Měsícem a časem, a mělo evokovat patronaci boha Thovta nad jeho nositelem. Toto jméno tedy patří mezi tzv. theoformní jména, čili jména obsahující v sobě odkaz na boha či bohyni.\n\n\n"}
{"id": "349913", "url": "https://cs.wikipedia.org/wiki?curid=349913", "title": "Mil Mi-17", "text": "Mil Mi-17\n\nMil Mi-17 (kódové označení NATO „Hip“, v ruských službách také známý jako Mi-8M) je vývozní verze sovětského, resp. ruského víceúčelového dvoumotorového vrtulníku Mil Mi-8 klasického uspořádání s pětilistým nosným a třílistým vyrovnávacím rotorem. Jedná se o jeden z nejrozšířenějších vrtulníků na celém světě. První prototyp pokusného stroje V-8 ještě s jedním motorem AI-24V a čtyřlistým rotorem (Hip-A) vzlétl 9. června 1961, prototyp konečné dvoumotorové verze (Hip-B) pak 17. září 1962. Vrtulník dostal roku 1964 větší rotorovou hlavu a jeho sériová výroba byla zahájena koncem roku 1965. Stroj je neustále modernizován, vyrábí se dodnes a sloužil nebo slouží zhruba v 50 státech celého světa (včetně České republiky) pro vojenské i civilní účely.\n\nPohon zabezpečují motory TV3-117MT o výkonu 2 x 1 435 kW. Třílistý vyrovnávací rotor je na rozdíl od Mil Mi-8 na levé straně ocasního nosníku, vstupní otvory motorů mají deflektory pro separaci pevných částic ve vzduchu. Stroj je vybaven navigačním a informačním systémem a moderními spojovacími prostředky, které umožňují bezpečnou přepravu osob i za velmi nepříznivých povětrnostních podmínek jak ve dne tak i v noci. Dále je vrtulník vybaven účinnými prostředky ochrany proti PLŘS s infračervenou naváděcí soustavou.\n\n\n\n\n\n"}
{"id": "349914", "url": "https://cs.wikipedia.org/wiki?curid=349914", "title": "Mezinárodní den ptactva", "text": "Mezinárodní den ptactva\n\nMezinárodní den ptactva je slaven každoročně 1. dubna ve výroční den podepsání mezinárodní Konvence o ochraně užitečného ptactva v roce 1906, slaví se již od roku 1906.\n\n"}
{"id": "349915", "url": "https://cs.wikipedia.org/wiki?curid=349915", "title": "Josef Kramolín", "text": "Josef Kramolín\n\nJosef Kramolín (11. dubna 1730, Nymburk – 27. dubna 1802, Karlovy Vary), byl český malíř. Patřil ke generaci českých pozdně barokních umělců, jejichž dílo bylo eklektizující. Volně kombinoval prvky ještě přežívajícího barokního umění (uzavřená kompozice – trojúhelníková, používání diagonál, šroubovice; používání prvků iluzivní architektury), rokoka (barevnost, popisnost, líbeznost, rokajové motivy) a nastupujícího klasicismu.\n\nV matričních záznamech nymburské fary se nachází zápis o jeho křtu ze dne 12. 4. 1730. Byl pokřtěn jako Josef Karel. Rodiče Josefa Kramolína byli již trvale usazeni v Nymburce, jmenovali se Josef Jiřík Kramolín (1706–1733) a Barbora, rozená Smetanová (1701–1751). Dědečkem byl pravděpodobně mlynář Ondřej, který přišel do Nymburka v roce 1695 neznámo odkud, v Nymburce se oženil s dcerou radního Barborou, rozenou Strakovou. J. Kramolín měl dva sourozence, bratra Václava (1733–1799), který byl svým povoláním také malíř a sestru Barboru Dorotu (1732–?).\n\nJ.Kramolín byl rodiči veden spíše ke zpěvu, v roce 1743 působil krátce jako sborista v chrámu sv.Víta v Praze. Pobýval také v benediktinském klášteře při kostele sv. Markéty v Břevnově. Poté, co Prahu začali obléhat Prusové se vrátil do Nymburka, ale brzy odešel do Kutné Hory, do semináře při kostele sv. Barbory (jezuité), aby dokončil své vzdělání. V Kutné Hoře dostal první základy malířského umění od malíře Víta Hrdličky. V roce 1751 J. Kramolínovi zemřela matka, někdy v této době se Josef vrátil do Nymburka, již rozhodnutý stát se malířem. Po matčině smrti odešel do Prahy, kde byl panem profesorem Josefem Hotzkým doporučen jako učedník k Františku Xaverovi Palkovi, který právě pracoval na freskách v jezuitském chrámu sv. Mikuláše na Malé Straně v Praze. Od F. X. Palka dostal základy freskařství, učil se míchat barvy a zdokonaloval se v kresbě. V této době dostal i své první samostatné zakázky.\n\nV roce 1757 odešel do Vídně, kde se 5. 10. 1757 zapsal na K.k.Hofakademie der Maler, Bildhauer und Baukunst. Na vídeňské akademii zůstal jen několik měsíců, už v dubnu následujícího roku byl přijat jako novic do Jezuitského řádu v Praze. Jako laický bratr působil v S. J. až do jeho zrušení v roce 1773. V archivech lze najít záznamy o jeho pobytech na řádových kolejích - v r.1758 byl veden jako novic v Brně, v roce 1759 jako novic na koleji při chrámu sv. Mikuláše v Praze na Malé Straně, v letech 1760–1770 byl veden jako laický bratr v koleji při sv. Klimentu na Starém Městě v Praze (Klementinum), v roce 1771 opět u sv. Mikuláše, v roce 1772 v Chomutově a v roce 1773 v Litoměřicích.\nV této době maloval zejména iluzivní oltářní architektury v řádových chrámech.\n\nPo zrušení S.J. se stal malířem na volné noze. Když pracovně pobýval v klášteře v Teplé, seznámil se tam s Kateřinou Weczerschic, s níž odešel do jejího rodného města – Karlových Varů, kde se vzali 2. 5. 1775. V Karlových Varech zakoupili dům U španělského kříže, později ještě dům U modré hvězdy. V roce 1802 se stal malíř v Karlových Varech radním. Z Karlových Varů vyjížděl pak za prací. V pražské strahovské knihovně je záznam o jeho návštěvě “\"Di 10 Decembris A 1799. Josephus Kramolin Frater Senior exjesuita Pictor Historiarum Carolo Thermensis.\"“ z roku 1799. Zemřel v Karlových Varech na zápal plic v dubnu 1802.\n\nTěžiště Kramolínova díla je ve fresce. V tomto oboru se věnoval především malbě iluzivních oltářních architektur a freskových cyklů s náboženskou tematikou. Jediné fresky s profánní tematikou se dochovaly v Poštovním dvoře v Karlových Varech. Iluzivní oltáře jsou napodobeninou skutečné oltářní architektury ve fresce a odpovídají svým tvaroslovím dobovým, vrcholně barokním oltářům. J. Kramolín navázal na iluzionismus (fikcionalismus) A. Pozza, který byl přinesen do Čech prostřednictvím působení Pozzova žáka Kryštofa Tausche a Jana Hiebla. Kromě Tausche a Hiebla se z domácích malířů věnovali malbě iluzivních oltářů Jan Pešina a Jakub Steinfels ze Steinfelsu, Siard Nosecký, Josef Lux, Jan Kuben, Josef Hager, Tadeáš Supper, Jan Ferdinand Schor, Jan Quirin Jahn a umělcův bratr Václav Kramolín.\n\nMalíř byl velice produktivní. Soupis jeho díla pořídila už v roce 1952 J. Lišková, soupis míst působení poskytuje kniha C. Nödla z roku 2007. C. Nödl vychází z dopisu, který psal Josef Kramolín rok před svou smrtí neznámému adresátovi a v němž vyjmenovává některá svá díla a místa působení. Kromě tohoto dopisu se dochoval i rukopis rodinné kroniky Kramolínů, do níž sám malíř zapisoval. Dosud neexistuje zcela ověřený soupis jeho děl, kde by byl přesně specifikován stav dochování. V následujícím přehledu díla, jsou uvedena s detaily ta, o nichž je známo, že existují. Neověřená jsou uváděna jen jako místo působiště. Mnohá svá díla malíř signoval a datoval, zvláště fresky, ale mnohá díla mají nejasnou dataci.\n\nV této době malíř působil jako učedník u F. X. Palka\n\n\n\n\n\n\n\nSoubor ze strahovské obrazárny, který obsahuje několik obrazů nejasného autorství, ale jsou tradičně připisovány J. Kramolínovi:\n\n\n"}
{"id": "349916", "url": "https://cs.wikipedia.org/wiki?curid=349916", "title": "Japonský kalendář", "text": "Japonský kalendář\n\nOd 1. ledna 1873 používají Japonci Gregoriánský kalendář s místními jmény pro měsíce a většinou pevně určenými svátky. Před rokem 1873 se používal lunisolární kalendář, který byl převzat z čínského kalendáře. \n\nDo přijetí Gregoriánského kalendáře se používaly tři rozdílné systémy počítání letopočtu.\n\n\nZ těchto tří systémů se v současné době používají dva. Císařský kalendář se používal od roku 1873 do konce 2. světové války.\n\nModerní názvy pro měsíce se dají přeložit jako \"první měsíc\", \"druhý měsíc\" atd. K patřičnému názvu pro číslo je přidána přípona -gacu (月), která znamená měsíc:\n\n\nPoznámka: V běžné komunikaci se velmi často používají arabské číslice, tedy pro březen se často používá zápis 3月.\n\nKromě těchto jmen má každý měsíc své tradiční názvy, které se v dnešní době používají například v oblasti poezie. Z těchto dvanácti jmen se v současné době používá pouze jméno pro prosinec – šiwasu. Některé názvy, jako jajoi a sacuki, se používají i jako ženská křestní jména. \n\nJaponci používají sedmidenní týden, převzatý kolem roku 800 n. l. z Evropy. Názvy dnů vznikly z jmen pěti viditelných planet, který jsou pojmenovány po pěti čínských elementech (dřevo, oheň, země, kov, voda), a z Měsíce a Slunce (yin a yang).\n\nJaponci také dělí měsíc zhruba do 10-denních částí. Každá se nazývá džun (旬). První je džódžun (上旬); druhá čúdžun (中旬); poslední gedžun (下旬). Tyto názvy se často používají pro určení přibližného období v měsíci, například ve formulaci \"teploty jsou typické pro dubnový džódžun\".\n\nKaždý den měsíce má vlastní jméno. V názvech dní lze nalézt jistou systematičnost, ale celkově je pojmenování nesystematické.\n\nPoznámka:\n\nV dnešní době se používají spíše názvy ve tvaru číslo 28-31 plus niči (=den), tedy čtrnáctý den v měsíci se spíše zapisuje 14日. Cuitači je zkomoleninou původního cukitači (první v měsíci). V tradičním kalendáři se poslední den v měsíci nazývá 晦日 misoka (někdy 三十日 [misoka]). Název misoka se v dnešní době používá hlavně ve smlouvách ve smyslu posledního dne v měsíci, bez ohledu na to, kolikátého to je. Poslední den v roce je 大晦日 ómisoka (velký poslední den), tento název se ještě běžně používá.\n\nPoznámka:\n\nPokud je mezi dvěma svátky jeden den, je to den, kdy jsou zavřeny banky. Příkladem takového dne je 4. květen. Pokud svátek připadá na neděli, je podle zákona o státních svátcích přesouván na pondělí.\n\n\nNěkteré dny mají zvláštní názvy, aby označily změnu ročního období. 24 Sekki (二十四節気 Nidžúši sekki) jsou dny, které rozdělují rok do 20 stejných částí. Zassecu (雑節) je společný název pro další sezónní dny (kam nepatří 24 Sekki). 72 dní Kó (七十二候 Šičidžúni kó) rozděluje části roku mezi dvěma dny Sekki na třetiny. Některé ze jmen pro tyto dny, např. Shunbun, Risshú a Tódži, se dosud často používá v běžném životě.\n\n\nDny se mohou ±1 den posouvat.\n"}
{"id": "349917", "url": "https://cs.wikipedia.org/wiki?curid=349917", "title": "Náprava s vlečenými rameny a torzní tyčí", "text": "Náprava s vlečenými rameny a torzní tyčí\n\nNáprava s vlečeným rameny a torzní tyčí je konstrukce zadní nápravy automobilu, založená na velkém prvku ve tvaru H. Přední část je spojena se skeletem vozu uložením v pružných čepech, zadní část nese jednotlivá kola na každé straně vozidla. Příčná tyč spojuje dohromady vlečená ramena a plní funkci stabilizátoru tím, že je kroucena vzájemným pohybem ramen vůči sobě.\n\nVinutá pružina je obvykle umístěna vedle kola nebo za ním. Často je tlumič pérování umístěn souose s pružinou, do jednoho celku. Toto umístění poskytuje velmi vysoký pohybový poměr v porovnání s většinou typů náprav, což znamená dobré funkční vlastnosti a nízkou hmotnost.\n\nPodélné umístění příčné tyče ovlivňuje důležité parametry chování nápravy, jako např. charakteristiku sbíhavosti nebo odklonu kol. Čím blíže je tyč k osám kol, tím více se při zatížení změní odklon a sbíhavost. Hlavním rozdílem změny odklonu a sbíhavosti oproti nápravě s nezávislým odpružením je to, že je tato změna závislá na pozici druhého kola, nikoli skeletu vozidla (u tradičního nezávislého odpružení závisí odklon a sbíhavost na poloze kola vůči vozidlu). Pokud obě kola společně propérují, sbíhavost a odklon se nezmění. Proto jestliže byla obě kola na počátku kolmo k vozovce a vůz propéruje dolů, kola zůstanou kolmo k vozovce. Změny odklonu a sbíhavosti jsou výsledkem různého propružení jednoho kola vůči druhému. \n\nTato náprava se používá u široké škály automobilů s pohonem přední nápravy a zcela převažující u evropských minivozů. Byla pravděpodobně poprvé použita u vozu Audi 50, který byl prodáván jako Volkswagen Polo.\n\nTento druh nápravy se obvykle označuje jako polonezávislé zavěšení/odpružení kol, ve smyslu toho, že kola se mohou vzájemně pohybovat, avšak jejich pohyb je do určité míry spojen, a to ve větším měřítku než u skutečného nezávislého zavěšení. To omezuje ovladatelnost vozidla a proto Volkswagen u vozu Volkswagen Golf používání této nápravy ukončil ve prospěch plně nezávislého odpružení, a to v reakci na nápravu Control Blade použitou u vozidla Ford Focus.\n\nV České republice má takto řešenou zadní nápravu většina provozovaných vozů. Automobilka Škoda ji používala na vozech Favorit/Forman, Felicia a prvních modelových řadách typů Octavia a Fabia.\n\n\n\n\n"}
{"id": "349919", "url": "https://cs.wikipedia.org/wiki?curid=349919", "title": "Hadís", "text": "Hadís\n\nHadís (, DMG \"ḥadīṯ\") je označení pro původně ústně uchovávanou výpověď o činech a skutcích islámského proroka Mohameda. Hadísy tvoří hlavní pramen sunny. Hadís se skládá ze dvou částí, a to z řetězu tradentů a samotného výroku. První část, tedy řetězec tradentů, se nazývá \"isnád\", a má zaručit pravdivost následující výpovědi. \"Isnád\" někdy může tvořit i dlouhý řetězec o mnoha tradentech. Druhá část hadísu se nazývá \"matn\" a tvoří samotný příběh hadísu. Příklad hadísu může např. být:\n\n„\"Al-Hummajdí vyprávěl, že slyšel od Sufjána a ten od Jahji ibn Sacíd al-Ansárího, že mu Muhammad b. Ibrahím at-Tajmí řekl, že slyšel od Alqamy ibn Waqqás al-Lajthího, že ten slyšel Umara ibn al-Chattába (nechť je s ním Bůh spokojen (NBS)) říci z kazatelny, že slyšel Posla Božího (NBŽM) jak říká: Činy budou posuzovány vždy jen podle záměrů. Každý bude odměněn podle toho, co zamýšlel učinit. Tomu, kdo přesídlil do Medíny proto, aby získal nějaký pozemský statek, nebo aby se oženil, bude jeho hidžra započítána podle cíle, který hledal (podle al-Buchárího).\"“\n\nPodle věrohodnosti se hadísy dělí na:\n\n\nIslámské právo se opírá pouze o hadísy z kategorie sahíh a hasan.\n\nV rané fázi islámu byly hadísy předávány ústně, avšak později vzniklo několik sbírek. Mezi nejdůležitější patří:\n\n\n\n"}
{"id": "349921", "url": "https://cs.wikipedia.org/wiki?curid=349921", "title": "Patrick Gaillard", "text": "Patrick Gaillard\n\n\nJeho vstup do formule 1 na konstrukci Ensign se zrovna nepodařil. Do domácí Grand Prix Francie se s typem Ensign 179 Ford Cosworth na pneumatikách Goodyear nekvalifikoval mezi 24 jezdců. Jeho čas stačil až na 25, tedy první nepostupové. Zaostal o 0.37 s za posledním Eliem de Angelisem , ale byl o 1,95 s rychlejší, než poslední Arturo Merzario na voze vlastní konstrukce. Do GP Anglie se již kvalifikuje dvacátým třetím časem, takže stojí v poslední řadě společně s Hectorem Rebaquem na Lotusu Ford Cosworth. Dokončí jako třináctý se ztrátou tří kol na vítěze Claye Regazzoniho na Williamsu. Nasledovala Grand Prix Německa, kde se Patrick opět nekvalifikoval. Zůstal opět na 25. místě, před Merzariem. Tentokrát na posledního Hanse Jaochima Stucka ztratil více než 1 s. Z Německa se kolotoč formule 1 přestěhoval do sousedního Rakouska na okruh Österreichring. Zde se Gaillard představil jako jezdec naposledy. Kvalifikoval se jako poslední, takže opět obsadil poslední řadu , tentokrát s Janem Lammersem, se kterým bojoval již v ME F3. Byl rychlejší jen o 0,06 s před Rebaguem, který společně s Merzariem neprošli kvalifikací. Závod pro něj po 42 z 54 kol skončil. Tento závod dokončilo pouze deset vozů. Posledním představením Patricka byla Grand Prix Nizozemska, kde neprošel kvalifikací opět s Merzariem. Zakončil tím svojí kariéru jezdce F1 a soustředil se na závody série CamAm.\n\nJeště jednou se představil ve F1 o rok později. Byla to problémová Grand Prix Španělska 1980, která se nakonec nezapočítávala do MS. Škoda pro Gaillarda, protože zde skončil na šestém místě a připsal by si tak jeden mistrovský bodík. Tentokrát jeho Ensign 180 vydržel až do cíle i když se ztrátou pěti kol. Zároveň byl posledním klasifikovaným.\n\n\n\n\n"}
{"id": "349927", "url": "https://cs.wikipedia.org/wiki?curid=349927", "title": "Cambridge (Massachusetts)", "text": "Cambridge (Massachusetts)\n\nCambridge (MA) je město v USA ve státě Massachusetts, součást velkého Bostonu. Leží blízko jeho středu, na severním břehu řeky Charles, která je odděluje od vlastního Bostonu. Osada vznikla roku 1630 a proslavily ji dvě vysoké školy: Harvardova univerzita a Massachusettský technologický institut. Ze 780 nositelů Nobelových cen je nejméně 130 nějak spojeno s jednou z nich.\n\nPoštovní směrovací čísla (\"ZIP Code\") jsou 02138-02142, telefonní předvolby 617 a 857.\n\nCambridge leží na severním břehu řeky Charles v ploché krajině, která se až na západní hranici města u řeky začíná vlnit. Dělí se na 13 oblastí (\"Neighbourhood\") a orientačními body jsou jeho náměstí (spíše křižovatky), vzdálená od sebe asi 1,5 km na červené lince bostonského metra (směrem od řeky a od Bostonu):\n\nPrvní osadu zde založili puritánští emigranti už v roce 1630 v místech dnešního \"Harvard Square\", severozápadně od starého Bostonu, a nazvali ji Newetown. Roku 1636 se zakládala škola pro kazatele a volba místa padla sem; obec se pak přejmenovala na Cambridge na počest britské univerzity. Obec zůstala převážně zemědělská, usadilo se zde ale několik zámožných anglikánských rodin. Za americké revoluce roku 1775 sem přijel George Washington povzbudit a zorganizovat dobrovolníky, takže zde vznikla americká armáda. Roku 1792 byl postaven Západní most (na místě dnešního \"Longfellow Bridge\") a roku 1809 \"Canal Bridge\", takže město dostalo přímé spojení s Bostonem a začalo rychle růst. Následovala stavba silnic a železnic a roku 1818 zde byla založena velká sklárna, po půl století hlavní zaměstnavatel ve městě.\nRoku 1846 se Cambridge stalo městem a s rozvojem průmyslu i obchodu se jeho střed posunul na jihovýchod, k dnešnímu Central Square. V okolí Harvardovy koleje žili zámožní lidé, na východě města dělníci. Po první světové válce bylo Cambridge průmyslové město se 120 tisíci obyvatel, ale v následujících desetiletích průmysl odcházel a město získalo současný ráz intelektuálního střediska škol, nemocnic a ústavů. Roku 1912 se sem přestěhoval MIT z Bostonu, ale od 60. let začal počet obyvatel klesat. Po roce 1980 zde vzniklo několik high-tech firem, ale roku 1990 byla zrušena regulace nájemného, takže mnoho lidí si muselo hledat levnější místa k životu.\n\nCambridge se vyznačuje velmi pestrým složením obyvatel. Roku 2000 zde žilo 68 % bělochů, 12 % afričanů, 12 % asiatů; pro 70 % byla prvním jazykem angličtina, pro 7 % španělština, pro 5,2 % francouzština, pro 3,2 % čínština a pro 3 % portugalština. 41,2 % všech domácností tvořila jediná osoba, 29 % byly manželské páry, medián věku obyvatel byl 30 let. Průměrný roční příjem na osobu činil 31 156 USD, medián příjmu rodiny 59 423 USD.\n\nCambridge má velmi liberální městské zřízení. Devítičlennou městskou radu a šestičlenný Školský výbor volí občané každé dva roky podle poměrně složitého systému „přenosných hlasů“ (STV). Rada si volí primátora jako svého předsedu, radnici však řídí manažer města, jmenovaný radou.\n\nV Cambridgi sídlí 8 univerzit a vysokých škol:\nDále je zde množství základních a středních škol, veřejných, soukromých i církevních a s různým odborným zaměřením.\n\nDo poloviny 20. století bylo Cambridge průmyslové město, dnes jsou však největšími zaměstnavateli Harvardova univerzita (10 tisíc zaměstnanců) a MIT (9 500 zaměstnanců), dále to byly různé technologické firmy jako BBN, Lotus, Polaroid a Google, jež však postupně nahrazují biotechnologické a medicínské firmy (Genzyme, Novartis aj.). Je zde také velká univerzitní nemocnice Mt. Auburn v západní části města.\n\nS Bostonem sdílí Cambridge poměrně hustou síť veřejné dopravy. Její páteří jsou červená a zčásti i zelená linka metra, na konečné stanici červené linky Alewife je autobusové nádraží, na konečné zelené linky (Lechmere) ve východní části Cambridge je velké nákupní středisko. Pro Cambridge je však typické, že mnoho lidí jezdí i do práce a do školy na kole a hlavně chodí pěšky.\n\nTuristé, kterých přijíždějí do Cambridge tisíce, navštěvují především \"Harvard Yard\", ústřední část univerzity s pomníkem Johna Harvarda. Blízko stanice \"Harvard Square\" je však také starý hřbitov a obecní park \"Commons\", kde je památník americké armády, kterou zde roku 1775 George Washington z dobrovolníků vytvořil.\n\nSměrem dále na západ vede dlouhá \"Brattle Street\", kde je řada přepychových vil v koloniálním slohu z 18. století, v jedné z nich je muzeum básníka Longfellowa. Na konci \"Brattle Street\" je rozlehlý romantický hřbitov \"Mt. Auburn\", krásný park s roztroušenými náhrobky bohatých rodin.\n\nMuzea v Cambridgi jsou součástí univerzit, jsou však přístupná veřejnosti:\n\n\n\n\n"}
{"id": "349929", "url": "https://cs.wikipedia.org/wiki?curid=349929", "title": "Zdeněk Bakala", "text": "Zdeněk Bakala\n\nZdeněk Bakala (* 7. února 1961, Opava, Československo) je český podnikatel a investor. Věnuje nebo věnoval se řadě obchodních činností, od těžebního průmyslu přes bytové hospodářství a média po energetiku. Od roku 2008 vlastní většinový podíl firmy Economia, která vydává například deník Hospodářské noviny, týdeník Respekt a Ekonom a spravuje portály iHNed.cz, Aktuálně.cz, Centrum.cz a Atlas.cz. Podle časopisu \"Forbes\" je desátým nejbohatším Čechem, s majetkem 18 miliard korun. Zdeněk Bakala figuruje v řadě kauz a policie jej podezřívá ze spáchání několika trestných činů: porušení povinnosti při správě cizího majetku, zneužití informací a postavení v obchodním styku a způsobení úpadku.\n\nAčkoli opavský rodák, vyrůstal a učil se na krejčího v Brně. V 19 letech emigroval do USA. Studoval na University of California v Berkeley. Později studoval na Dartmouth College. Pracoval pro firmu Credit Suisse First Boston v New Yorku, Londýně a nakonec v Praze.\n\nSvou kariéru zahájil v roce 1989 v investiční bance Drexel Burnham Lambert v New Yorku, odkud v roce 1990 přešel do Credit Suisse First Boston. V roce 1994 založil investiční společnost Patria Finance, stal se jedním z osmnácti členů burzovní komory BCPP a předsedou výboru pro přípravu opčních a termínových kontraktů. V roce 2004 byl jedním ze zakladatelů skupiny Bakala Crossroads – BXR (dříve RPG). V dubnu 2003 se stal předsedou představenstva společnosti Charles Capital, kterou vlastnila společnost Charles Investment Partners registrovaná na Kajmanských ostrovech. Dne 31. května 2004 uzavřela společnost Charles Capital smlouvu na koupi akcií skupiny Karbon Invest, ovládající mimo jiné Ostravsko-karvinské doly (OKD) a Českomoravské doly. Získal tak také 45 000 bytů, které byly následně vloženy do společnosti RPG Byty a které veřejně slíbil prodat nájemníkům. K prodeji bytů nájemníkům však dosud nedošlo. 6. srpna 2015 koupila celou společnost RPG Byty zahraniční firma Round Hill Capital, která ji začátkem roku 2017 přejmenovala na Residomo. Nespokojení obyvatelé opakovaně, avšak dosud marně poukazovali na to, že se Bakala zavázal pět let nepřevést byty na žádnou třetí osobu a v médiích rovněž slíbil, že je za sníženou cenu nabídne k odkoupení nájemníkům.\n\nV roce 2006 získal podíl v časopise \"Respekt\". V srpnu 2008 koupil většinový podíl firmy Economia, která vydává deník \"Hospodářské noviny\" a několik desítek odborných časopisů. V březnu roku 2011 byl v žebříčku časopisu Forbes označen za 595. nejbohatšího člověka planety. V roce 2011 se rovněž stal majoritním vlastníkem a hlavním věřitelem nového studia na vývoj počítačových her Warhorse Studios. Za vznikem studia stojí dva veteráni herního průmyslu, Daniel Vávra a Martin Klíma. V roce 2013 koupil společnost Centrum Holdings. Proces formálního sloučení se společnostmi Centrum Holdings a Respekt Publishing byl dokončen k 1. červenci 2014.\n\nV roce 2012 společně se svojí manželkou Michaelou Maláčovou-Bakalovou založil společnost BM Management, s. r. o. (BMM), která se věnuje správě privátních aktiv manželů Bakalových na území ČR (Luxury Brand Management, Economia, Forum Karlín, Northline). V létě 2014 definitivně opustil společnost BXR a řadu svých aktiv převedl do společnosti BM Management, čímž rozšířil portfolio skupiny BMM o firmy jako AWT nebo Asental. Zbylá aktiva jako NWR nebo RPG Byty zůstala ve společném Joint Venture s bývalými partnery BXR.\n\nOd roku 2010 vlastní Bakala belgickou profesionální cyklistickou stáj Quick-Step Floors Cycling Team.\n\nNěkdy v průběhu roku 2010 se bez publicity oženil v zahraničí s bývalou československou miss Michaelou Maláčovou, s níž již nějakou dobu žil a má s ní dva syny a dvě dcery. Z manželství s Američankou Marguerit má jednoho syna. Na Šumavě v obci Modrava si dal vybudovat luxusní rezidenci.\n\nV červenci 2007 vznikla Nadace Zdeňka Bakaly, od října 2014 přejmenovaná na Bakala Foundation. Její nejvýznamnější aktivitou je program Scholarship, založený v roce 2010. Jeho cílem je finančně podporovat talentované české studenty, kteří jsou odhodláni studovat na prestižních zahraničních univerzitách. Studenti, kteří projdou dvoukolovým výběrovým řízením, mohou s pomocí nadace počítat po celou dobu studia. Od roku 2010 program Scholarship podpořil 87 studentů napříč různými obory vzdělávání. Mezi tyto studenty program rozdělí ročně zhruba 10 milionů korun. Zdeněk Bakala patří také mezi členy správní rady vzdělávací instituce Tuck School of Business.\n\nZdeněk Bakala, jenž tvrdí, že za své úspěchy vděčí právě špičkovému zahraničnímu vzdělání, staví program Scholarship do popředí svých dobročinných aktivit. V rámci své nadace však pomáhá i v jiných oblastech: roku 2009 šlo například o 4 miliony Kč pro Farní sbor Českobratrské církve evangelické v Praze 1 na rekonstrukci varhan či o 2,745 milionu Kč pro SPŠ a SZŠ svaté Anežky České na rekonstrukci školy.\n\nExistují i jisté spojitosti s Václavem Havlem. Zdeněk Bakala podporuje Knihovnu Václava Havla jako středisko dokumentace a studia moderních dějin České republiky, s důrazem na propagaci myšlenek a díla bývalého českého prezidenta Václava Havla. Manželka Zdeňka Bakaly Michaela je členkou správní rady Knihovny.\nJe také partnerem střediska DOX – Centra současného umění – a inicioval vznik středo- a východoevropské pobočky neziskové organizace Aspen Institute. Na podporu a rozvoj neziskových projektů rodina ročně poskytuje cca 80 milionů Kč. \n\nZdeněk Bakala byl zmiňován jako sponzor plastiky Entropa.\n\nV červnu 2010 oznámil, že během předvolební kampaně věnoval 28,5 milionu korun třem politickým stranám. Občanská demokratická strana dostala 15 milionů korun, TOP 09 7,5 milionu korun a Věci veřejné 6 milionů. Protože právě tyto tři strany pak utvořily koalici pod vedením Petra Nečase, publicisté kolem Deníku Referendum a po nich i některá další média označovali tuto vládu názvem „Bakalova koalice“. V roce 2011 finančně podpořil rockový festival v Trutnově.\n\nDne 22. listopadu 2012 daroval Karlu Schwarzenbergovi 500 tisíc korun na volební kampaň. V roce 2013 pak doplatil dva miliony Kč.\n\nV souvislosti s privatizací OKD a podezřelými bankovními operacemi, které mohly poškodit OKD o miliardy korun, Bakalu jako někdejšího hlavního akcionáře vyšetřují česká policie a švýcarské finanční zpravodajství. V srpnu 2007 měly OKD odeslat své mateřské nizozemské společnosti NWR NV, za níž Bakala stál, celkem 7,6 miliardy Kč. Speciální policejní tým, který se případem zabývá, Bakalu podezřívá ze spáchání několika trestných činů: porušení povinnosti při správě cizího majetku, zneužití informací a postavení v obchodním styku a způsobení úpadku.\n\nSpolečnost Karbon Invest se v roce 2004 při koupi OKD v privatizační smlouvě s FNM zavázala bývalé hornické byty, které patřily OKD, při prodeji přednostně nabídnout dosavadním nájemníkům za netržní cenu. Bakalou ovládaná kyperská společnost RPG Industries, která následně Karbon Invest koupila, později ale byty prostřednictvím společnosti RPG Byty prodala americké společnosti Round Hill Capital, která byty vlastní prostřednictvím své lucemburské firmy Fondy Bydleni 2 S.à r.l. Podle kritiků tímto prodejem Bakala porušil privatizační smlouvu a poškodil tak 103 000 nájemníků bydlících ve 44 tisících bytech.\n\n"}
{"id": "349933", "url": "https://cs.wikipedia.org/wiki?curid=349933", "title": "Endomembránový systém", "text": "Endomembránový systém\n\nEndomembránový systém je souhrnné označení pro všechny membrány uvnitř eukaryotických buněk. Tyto membrány rozdělují celou buňku na funkční a strukturní oddíly (tzv. kompartmenty). Proti tomu v prokaryotické buňce endomembránový systém nenajdeme.\n\nDalší funkcí vnitřních membrán je transport molekul (např. díky transmembránovým proteinům), syntéza proteinů (v drsném endoplazmatickém retikulu) a lipidů. \n\nDo endomembránového systému patří zejména tyto organely:\n\n"}
{"id": "349937", "url": "https://cs.wikipedia.org/wiki?curid=349937", "title": "Adam Sandler", "text": "Adam Sandler\n\nAdam Richard Sandler (* 9. září 1966, New York, USA) je americký komik, herec, muzikant, scenárista a filmový producent.\n\nMezi jeho nejznámější role patří Bobby Boucher ve \"Vodonošovi\", Sonny Koufax ve \"Velkém tátovi\", Longfellow Deeds v \"Mr. Deeds – Náhodný milionář\", účastník \"Kurzu sebeovládání\" apod. Diváci ho mají především za představitele hlavních hrdinů rodinných komedií sršících prvoplánovým humorem, ve kterých hraje a některé i produkuje. První vážnější roli si zkusil ve filmu \"Opilí láskou\" režiséra Paula Thomase Andersona z roku 2002.\n\nNarodil se v Brooklynu v New Yorku, jako syn Stanleyho, elektrotechnika a Judy Sandlerové, učitelky v mateřské škole. Pochází ze židovské rodiny a jeho předkové jsou imigranti z Ruska. Když mu bylo pět let, jeho rodina se přestěhovala do Manchesteru v New Hampshire, kde navštěvoval \"Manchester Central High School\". Zjistil že je přirozeným komikem a po nějaký čas se živil na Newyorské univerzitě pravidelným vystupováním v klubech a kampusech. V roce 1988 absolvoval \"NYU's Tisch School of the Arts\". Píseň \"Lunchlady Land\" z jeho debutového alba \"They're All Gonna Laugh at You!\" je věnována Emalee, lunchlady (obědové dámě) v \"Hayden Dining Hall\" na Newyorské univerzitě.\n\nDne 22. června 2003 si vzal herečku Jacqueline Samantha Titoneovou. V roce 2000 Titoneová konvertovala k Sandlerově náboženství, judaismu. Pár má dvě dcery: Sadie Madison Sandler (*2006) a Sunny Madeline Sandler (*2008). Sandler žije se svou rodinou v Los Angeles.\n\nV roce 2007 vydělal milion dolarů, které daroval organizaci zajišťující mimoškolní aktivity mládeže \"Boys and Girls Club\" v jeho rodném městě Manchesteru v New Hampshire. Stejný rok daroval 2.100 amerických dolarů na prezidentskou kampaň republikánského kandidáta Rudyho Giulianiho.\n\n"}
{"id": "349940", "url": "https://cs.wikipedia.org/wiki?curid=349940", "title": "Jirásek", "text": "Jirásek\n\nToto příjmení je odvozeno od jména Jiří. Existuje více nositelů příjmení Jirásek.\n\n\n\n"}
{"id": "349942", "url": "https://cs.wikipedia.org/wiki?curid=349942", "title": "Aššur-nádin-apli", "text": "Aššur-nádin-apli\n\nAššur-nádin-apli byl asyrským králem. Nastoupil na trůn poté, co se společně se svými bratry vzbouřili proti jejich otci Tukulti-Ninurtovi I. a zavraždili ho. Dle různých datací se předpokládá, že vládl buď v letech 1207–1204 př. n. l. nebo 1196–1194 př. n. l. Jeho jméno v akkadštině znamená „Bůh Aššur dal syna“. Byl slabým panovníkem a za jeho vlády moc Asýrie upadala.\n"}
{"id": "349943", "url": "https://cs.wikipedia.org/wiki?curid=349943", "title": "Françoise Mbangová Etoneová", "text": "Françoise Mbangová Etoneová\n\nFrançoise Mbangová Etoneová (* 14. dubna 1976, Yaoundé) je kamerunská atletka, dvojnásobná olympijská vítězka a dvojnásobná vicemistryně světa v trojskoku.\n\nReprezentovala již na letních olympijských hrách 2000 v Sydney, kde ve finále skončila na desátém místě (13,53 m). O čtyři roky později získala v Athénách zlatou olympijskou medaili. Její nejdelší pokus měřil 15,30 m. V roce 2008 se ji podařilo na olympiádě v Pekingu obhájit zlatou medaili. Její vítězný pokus měřil 15,39 m. Tímto pokusem se zařadila na druhé místo historických tabulek. Lepší skok v celé historii předvedla jen Inessa Kravecová, která drží světový rekord výkonem 15,50 m. Na třetím místě tabulek je Ruska Taťána Lebeděvová (15,34 m), která v Pekingu získala stříbro za výkon 15,32 m.\n\nDvakrát vybojovala stříbro na MS v atletice (Edmonton 2001, Paříž 2003) a stříbro získala také na halovém MS 2003 v Birminghamu, kde ve finále nestačila jen na Britku Ashiu Hansenovou.\n\n\n"}
{"id": "349947", "url": "https://cs.wikipedia.org/wiki?curid=349947", "title": "Fabian Cancellara", "text": "Fabian Cancellara\n\nFabian Cancellara (* 18. března 1981, Bern, Švýcarsko) je švýcarský]profesionální cyklista, specialista na časovky. \n\nFabian je vítěz Letních olympijských her 2008 v časovce a stříbrný medailista ze silničního závodu s hromadným startem tamtéž. Jeho hlavními úspěchy jsou vítězství v časovkách na Mistrovství světa v Salzburgu, Stuttgartu, Mendrisiu a Geelongu. je vítězem závodu Paříž - Roubaix (2006, 2010, 2013) a Kolem Flander (2010, 2013, 2014). Vyhrál pět prologú na Tour de France v letech 2004, 2007, 2009, 2010 a 2012. V letech 2011 a 2013 vyhrál klasiku E3 Prijs Harelbeke. Byl třetí na Mistrovství světa v Kodani opět v časovce. V silničním závodě dojel absolutně stejně na cílové pásce s Andrém Greiplem a tak musela o bronzové medaili rozhodnout cílová fotografie.\nFabian Cancellara se v roce 2012 a 2013 se stal členem týmu spojeného Leopardem Trek a Team Radioshack. V roce 2014 a 2015 je lídrem a kapitánem týmu Trek Factory Racing. Na podzim roku 2015 Cancellara oznamuje, že sezóna 2016 bude jeho poslední v profesionální kariéře. Jeho cíle pro tuto sezónu jsou jednodenní závody a také růžový dres na Giro d'Italia. Fabian se zúčastní jako lídr švýcarského týmu na Olympijských hrách v Riu 2016 a vše povede ke svému poslednímu mistrovství světa, které je na programu v katarském Doha.\n\n"}
{"id": "349948", "url": "https://cs.wikipedia.org/wiki?curid=349948", "title": "Městská autobusová doprava ve Vyškově", "text": "Městská autobusová doprava ve Vyškově\n\nMěstská autobusová doprava ve Vyškově je v současnosti tvořena čtyřmi linkami, které jsou plně zapojeny do Integrovaného dopravního systému Jihomoravského kraje (IDS JMK). Dopravcem na těchto linkách je společnost VYDOS BUS a. s.\n\nVznik MHD Vyškov se datuje k roku 1983. V autobusovém jízdním řádu 1986/1987 jsou uvedeny dvě linky městské autobusové dopravy ve Vyškově, obě vedoucí v polookružních trasách a začínající i končící v Nosálovicích. Linka č. 1 jezdila v trase Nosálovice – Autobusové nádraží – Dukelská – Tržiště – Křečkovice – Brňany – Dvořákova – Železniční nádraží – Autobusové nádraží – Nosálovice, linka č. 2 potom v trase Nosálovice – Autobusové nádraží – Palánek – Dvořákova – Dukelská – Tržiště – Hybešova – Dukelská – Železniční nádraží – Autobusové nádraží – Nosálovice. Obě linky provozoval národní podnik ČSAD Brno, dopravní závod Vyškov.\n\nV prosinci 2002 (rok před zahájením provozu IDS JMK) existovaly ve Vyškově dvě autobusové linky městské hromadné dopravy. Byly označení čísly 1 a 2 a \"de facto\" se jednalo o linku jedinou, protínající město ve směru jihozápad – severovýchod, přičemž každý směr byl označen svým číslem. Důvodem rozdílného značení byl fakt, že ve třech oblastech vedly obě linky jinými ulicemi, či naopak stejnou ulicí stejným směrem. Trasování bylo následující: Poliklinika – Nouzka – Autobusové nádraží – Železniční stanice – centrum města – Křečkovice – Tržiště – Tovární. Současně s těmito městskými linkami existovaly i další tři linky, které jezdily mezi městem a areálem vojenských vysokých škol, nacházejících se v městských částech Dědice a Hamiltony, které ale formálně součástí vyškovské MHD nebyly. Všech pět těchto linek provozovala společnost ČSAD Vyškov.\n\nV květnu 2004 byla zprovozněna třetí městská autobusová linka (č. 3) v trase Autobusové nádraží – sídliště Osvobození – Poliklinika. Na konci téhož roku zanikla společnost ČSAD Vyškov, která se rozdělila do několika samostatných firem. Provozovatelem vyškovské MHD se tak stala jedna z těchto nově vzniklých společností, VYDOS BUS.\n\nJiž od vzniku IDS JMK (1. ledna 2004) se staly jeho součástí dvě regionální autobusové linky vedoucí z Vyškova do Blanska a Adamova. Vyškovská městská autobusová doprava byla do IDS JMK zaintegrována v rámci etapy 3A 11. prosince 2005 (celý Vyškov leží v zóně 740). Dvě páteřní linky č. 1 a 2 byly přečíslovány na č. 741 a 742, linka vzniklá na jaře 2004 obdržela č. 743 (zároveň byla upravena její trasa závlekem od železniční stanice do zastávky Palánek). Nově byla do MHD zařazena linka Tovární – střed města – Dědice, VVŠ (k vojenským vysokým školám), která vznikla sloučením dosavadních linek vedoucích tam a která obdržela č. 744. Od konce roku 2006 byly některé spoje linek 741, 742 a 744 prodlouženy ze stávající konečné Tovární (v průmyslové zóně) do nové zastávky Pustiměřská. Od konce roku 2007 byla linka č. 743 prodloužena tak, že z Palánku vytvoří velkou smyčku přes Křečkovice a ulice Tržiště a Tyršovu a přes Palánek pokračuje ve své dosavadní trase k Poliklinice či na autobusové nádraží.\n\nV roce 2012 jezdily autobusové linky vyškovské MHD po těchto trasách:\n\nTarif ČSAD Vyškov na linkách MHD byl stejný jako na ostatních autobusových linkách, provozovaných touto firmou. Byl pásmový, odstupňovaný po dvou až třech kilometrech (do 20 km jízdy) a po pěti kilometrech (nad 20 km jízdy). Nastupovalo se předními dveřmi, cestující platili řidiči, který jim vydal jízdenku, hotově nebo čipovou kartou (sleva oproti placení hotovostí o 2 Kč). Dále existovalo poloviční jízdné pro děti, žákovské jízdné a jízdné pro osoby s průkazem ZTP nebo ZTP/P.\n\nPo zaintegrování městské autobusové dopravy do IDS JMK byl převzat tarif integrovaného dopravního systému. Jízdné se zjednodušilo, sleva pro čipové karty byla zrušena. Dále byly do autobusů nainstalovány označovače pro jízdenky zakoupené v předprodeji. V roce 2012 stála základní nepřestupní úseková jízdenka v zóně 740 (město Vyškov) 10 Kč, přestupní na 45 minut platila ve dvou zónách a stála 20 Kč.\n\nVozový park, který společnost VYDOS BUS používá na linkách MHD, tvoří především linkové autobusy Karosa C 954. Dále využívá i vozy Karosa B 952 (městské provedení) a Irisbus Crossway.\n\n"}
{"id": "349955", "url": "https://cs.wikipedia.org/wiki?curid=349955", "title": "Adamstown", "text": "Adamstown\n\nAdamstown je hlavní a jediné město Pitcairnových ostrovů v Oceánii. Leží na jeho druhém ostrově Pitcairn (jediném obydleném). Žije zde 56 obyvatel, a proto bývá Adamstown považován za nejmenší hlavní město na světě.\n\nPo zbytku ostrova vedou hliněné cesty, po kterých obyvatelé chodí pěšky nebo jezdí na kole. Ve městě ani jinde na ostrově není letiště nebo helipad, přistávat zde mohou pouze hydroplány na mořské hladině, nejezdí zde také žádné automobily.\n\nV Bounty Bay se nachází malý přístav, odkud rybáři vyjíždějí na moře chytat ryby. Obyvatelé se kromě rybolovu živí ovocem a zeleninou, která roste na ostrově.\n\nAdamstown má svoji radnici, drobný přístav pro menší lodě, školu (nazvanou Palau School), minimuzeum s lodním deníkem z Bounty, zdravotní středisko, komunikační zařízení s jednou telefonní linkou, sdílenou obyvateli města.\n\nNemají zde vodovodní potrubí – vodu si čerpají ze tří potoků, které na ostrově tečou. Televizní kanály přijímají z jiných zemí, pouze radiostanici mají vlastní.\n\nČas od času Adamstown navštíví britské nebo novozélandské lodě, které přivezou zdejším obyvatelům oblečení, některé druhy potravin a jízdní kola. Na oplátku jim lidé poskytnou pitcairnský med, ovoce nebo filatelistům pitcairnské poštovní známky.\n\nAdamstown byl založen roku 1790 vzbouřenci z lodě Bounty a tahitskými ženami. Dnešní obyvatelé jsou většinou jejich potomky.\n"}
{"id": "349959", "url": "https://cs.wikipedia.org/wiki?curid=349959", "title": "Baskové", "text": "Baskové\n\nBaskové (baskicky \"Euskaldunak\", španělsky \"Vascos\", francouzsky \"Basques\") jsou obyvateli středoseverní části Španělska a jihozápadního cípu Francie při Biskajském zálivu. Většina jich je soustředěna v autonomním společenství Baskicko, kde jich žije něco přes 2 miliony.\n\nBaskové jsou pravděpodobně neindoevropského původu. Někdy bývají Baskové označováni jako autochtonní obyvatelstvo, jindy – na základě společného jazyka, baskičtiny – také za národ; to je ovšem i v samém Baskicku sporné. Existují jak baskicky hovořící lidé považující se za Španěly či španělskojazyční Baskové, tak radikální baskičtí separatisté. Podle průzkumu konaném roku 2005 v autonomním Baskicku se 26 % obyvatel cítilo být Basky, 21,8 % spíše Basky než Španěly a 38,5 % stejně Basky jako Španěly.\n\n"}
