{"id": "253421", "url": "https://cs.wikipedia.org/wiki?curid=253421", "title": "Újpest-központ (stanice metra v Budapešti)", "text": "Újpest-központ (stanice metra v Budapešti)\n\nStanice Újpest-központ (Újpest-centrum) leží v severní části Budapešti na lince M3 budapešťského metra. Je to severní konečná linky, a to již od 14. prosince 1990, kdy byla otevřena spolu s posledním provozním úsekem této linky (III/B/1). Přestože ve své době byla konečná, mimochodem mělce založená hloubená stanice s ostrovními nástupišti, koncipovaná jako dočasná (metro by se prodlužovalo dále směrem na Káposztásmegyer) nakonec z výstavby sešlo. Újpest-központ je dnes významným terminálem i povrchové dopravy, neboť sem vedou mnohé autobusové linky a tramvajové linky 14 a 12, které zajíždějí do přilehlých sídlišť.\n"}
{"id": "253422", "url": "https://cs.wikipedia.org/wiki?curid=253422", "title": "Vakdžírský průsmyk", "text": "Vakdžírský průsmyk\n\nVakdžírský průsmyk ( ) je vysokohorské sedlo ve východním Afghánistánu, kterým prochází afghánsko-čínská hranice. Uzavírá 300 km dlouhý, místy jen 15 km široký Vachánský koridor. Pro svou nadmořskou výšku 4 923 metrů nad mořem je velmi těžko dopravně průchodný a většinu roku je pod sněhem. Zároveň je místem, kde dochází k největší jednorázové změně časového pásma na světě - o 3,5 hodiny. Na afghánské straně hranice platí časové pásmo GMT+4,5h, na čínské jednotný pekingský čas GMT+8h.\nV roce 2014 je přes nejprůchodnější část sedla natažen dvojitý plot s ostnatým drátem, hlídaný čínskou pohraniční stráží. Číňané dostavěli ze svojí strany silnici končící jen několik km od sedla. Oproti tomu z afghánské strany končí silnice sjízdná pro vozidla cca 100 km od hranice v okolí obce Pandž na břehu stejnojmenné řeky, tvořící hranici s Tádžikistánem.\n"}
{"id": "253423", "url": "https://cs.wikipedia.org/wiki?curid=253423", "title": "Bedřich Zelenka", "text": "Bedřich Zelenka\n\nBedřich Zelenka (3. prosince 1921 Kralupy nad Vltavou – 14. října 2011 Praha) byl český herec, satirik, humorista, scenárista a dlouholetý televizní dramaturg a rozhlasový redaktor, bratr a scenáristy a spisovatele Otto Zelenky, strýc režiséra a scenáristy Petra Zelenky.\n\nMezi jeho nejznámější výtvory patří populární postava popleteného pana \"Hlustvisiháka\", jež byla pro televizi, rozhlas i estrády ztvárněna Lubomírem Lipským.\n\n"}
{"id": "253426", "url": "https://cs.wikipedia.org/wiki?curid=253426", "title": "Platta", "text": "Platta\n\nPlatta (též \"Oberhalbsteiner Alpen\") je horská skupina ve Východních Alpách, na území Itálie (provincie Sondrio) a Švýcarska (kanton Graubünden). Nejvyšším vrcholem je Piz Platta 3 392 m. Skupina bývá zařazována společně s dalšími pohořími (Bernina, Albula, Silvretta, Rätikon) do tzv. Rétských Alp (Rätische Alpen).\n\nPohoří zaujímá plochu 700 km². Skupina Platta je oddělena od Lepontských Alp na západě údolím Valle Spluga a sedlem Splügen Pass; od Adulských Alp na severozápadě údolím řeky Zadní Rýn; od Plessurských Alp na severu údolím řeky Albuly; od skupiny Albula na východě sedlem Septimer Pass a údolím Oberhalbstein, kterým protéká řeka Julia; od pohoří Bernina na jihu údolím Val Bregaglia.\n\nPlatta má geologickou stavbu typickou pro Centrální krystalické Alpy, jejichž je součástí. Převládají zde metamorfované horniny - ruly, svory, krystalické břidlice.\n\nPohoří Platta je odvodňováno řekami Inn, Zadní Rýn, Julia, Liro a Mera. Vede tudy hlavní evropské rozvodí. V sedle Pass Lunghin (2 645 m) na jihovýchodě se nachází trojmoří mezi Severním, Černým a Jaderským mořem. Právě pod Passem Lunghin pramení Inn. V Plattě se nacházejí desítky ledovcových jezer (Lago Ghiacciato, Lago di Emat, Lago dell Aqua Fraggia, Lago da la Duaha, Lago da Lunghin). Na Reno di Lei je vodní nádrž Lago di Lei. Na severních svazích třítisícovek jsou četné malé ledovce. Na jihu pohoří, v údolí Val Bregaglia, jsou vysoké vodopády Cascate delľ Acqua fraggia.\n\nČasto se v Alpské literatuře setkáváme s zařazováním skupiny Platta do pohoří Albula, kde je nejvyšším štítem Piz Kesch (3 418 m).\nAčkoliv pohoří Platta patří k méně známým a tudíž i méně vyhledávaným částem Alp, rozhodně má svým návštěvníkům co nabídnout. Plattou procházejí dvě dálkové turistické trasy - Trekking Valle Spluga a Sentiero Walser. Poněkud horší je to s dostupností nejvyšších vrcholů - jen na minimum plattských třítisícovek vedou značené trasy. Ovšem většina z nich je doporučeným cílem skialpinistických výstupů. Co se týče sjezdového lyžování, pak ideální podmínky skýtá italské středisko Madesimo.\n\n\n"}
{"id": "253427", "url": "https://cs.wikipedia.org/wiki?curid=253427", "title": "Endosymbióza", "text": "Endosymbióza\n\nEndosymbióza je symbióza (soužití) dvou druhů organismů, z nichž jeden žije uvnitř těla toho druhého, a to buď v tělesných dutinách nebo v mezibuněčném prostoru (extracelulární endosymbióza), nebo přímo v buňkách hostitele (intracelulární endosymbióza). Někteří autoři označením endosymbióza míní pouze endosymbiózu extracelulární, zatímco symbiózu intracelulární označují termínem endocytobióza, dříve též jen cytobióza. \n\nTermín endosymbióza pochází z řeckých slov \"endo\" (vnitřní), sym (společně) a \"biosis\" (žití). Příkladem jsou hlízkové bakterie, které fixují dusík (např. \"Rhizobium\"), které žijí v kořenech luštěnin. Podobně určité jednobuněčné řasy (tzv. zooxanthely) žijí v korálech a některé bakterie pomáhají trávit potravu např. hmyzu.\n\nNěkdy je endosymbióza obligátní (tzn. nemůže bez ní žít ani endosymbiont, ani hostitel), jako jsou hlubokomořští červi z rodu \"Riftia\", které nemají střevo a potravu získávají od jejich endosymbiotických bakterií. \n\nNěkdy endosymbióza může hostiteli nebo endosymbiontovi být na obtíž (viz články symbióza a parazitismus). \n\nVšeobecně se má za to, že určité organely eukaryotické buňky, a to hlavně mitochondrie a plastidy (např. chloroplasty), se vyvinuly z bakteriálních endosymbiontů. Tato teorie, kterou rozvinula a popularizovala hlavně Lynn Margulis, se nazývá endosymbiotická teorie.\n\n"}
{"id": "253439", "url": "https://cs.wikipedia.org/wiki?curid=253439", "title": "Hlaváč", "text": "Hlaváč\n\nSlovo hlaváč má více významů:\n\n\n\n\n"}
{"id": "253440", "url": "https://cs.wikipedia.org/wiki?curid=253440", "title": "August III. Polský", "text": "August III. Polský\n\nAugust III. (17. října 1696 – 5. října 1763) byl polský král a velkokníže litevský a také saský kurfiřt. Jako saský kurfiřt vládl pod jménem Fridrich August II.\n\nNarodil se 17. října roku 1696 v Drážďanech jako jediný syn polského krále a saského kurfiřta Augusta II. Silného a jeho manželky Kristýny Eberhardiny, dcery Kristiána Ernesta, markraběte z Brandenburg-Bayreuth, a jeho druhé manželky Sofie Louisy Württemberské. Manželství Augustových rodičů bylo čistě politickým a velmi nešťastným svazkem. Péči o chlapce převzala jeho babička, matka Augusta II. Anna Žofie Dánská.\n\nUž od roku 1704 mezi Augustem se uvažovalo o sňatku Marií Josefou (1699–1757), nejstarším dítětem císaře Josefa I. a jeho manželky Amálie Vilemíny Brunšvické. Marie se však nesměla vdát za nekatolíka. V roce 1712 August konvertoval ke katolictví a jednání začala nabírat konkrétnějších obrysů, jež došly naplnění 20. srpna 1719, když se August ve Vídni s Marií Josefou oženil. Z manželství vzešlo početné potomstvo - sedm synů a osm dcer, čtyři z těchto patnácti dětí však zemřely již v útlém věku:\n\nProstřednictvím tohoto sňatku mezi Wettiny a Habsburky ženichův otec August II. Silný doufal, že zajistí Sasku lepší pozici v případné válce o následnictví Habsburské monarchie. Nejstarší syn páru Fridrich Kristián Saský ale následoval svého otce a stal se také saským kurfiřtem.\n\nMarie Josefa měla teoretickou šanci stát se dědičkou habsburských držav, kdyby její otec ani strýc nezplodili syna, o tuto šanci ji však připravila Pragmatická sankce jejího strýce Karla VI. ve prospěch jeho dcery Marie Terezie. V roce 1740 přesto nárokovala rakouský trůn, ne však pro sebe, ale pro svého manžela; tento boj vzdala v roce 1742 a Sasko brzy s Rakouskem uzavřelo alianci.\n\nPo smrti svého otce v roce († 1. února 1733) se August stal saským kurfiřtem. Polským králem se stal za pomoci Rakouska a Ruska. Jako král se příliš o Polsko nestaral a přenechával řešení problémů na hraběte von Brühla. V roce 1756 bylo Sasko přepadeno Pruskem. Po kapitulaci saské armády odjel August III. do Polska a nechal svou rodinu v Dráždanech. Zemřel v roce 1763.\n\nCelý titul:\nCelý titul v latině:\n\n"}
{"id": "253441", "url": "https://cs.wikipedia.org/wiki?curid=253441", "title": "Ráž", "text": "Ráž\n\nPojem Ráž může mít více významů:\n\n\nExistuje více nositelů tohoto příjmení:\n\n"}
{"id": "253446", "url": "https://cs.wikipedia.org/wiki?curid=253446", "title": "Herbert Masaryk", "text": "Herbert Masaryk\n\nHerbert Masaryk (1. května 1880 Vídeň – 15. března 1915 Praha) byl český malíř, starší syn prvního československého prezidenta Tomáše Garrigue Masaryka a Charlotty Garrigue Masarykové. Přestože zemřel předčasně ještě za života obou rodičů, jeho potomci nakonec zůstali jedinými pokračovateli Masarykova rodu.\n\nByl velmi talentovaný, zabýval se malířstvím, které studoval v Praze, ve Florencii (1900–1901) a v Antverpách (1901–1902). Přátelil se s malířem Antonínem Slavíčkem, pobýval rovněž s jeho rodinou v Kameničkách a po jeho smrti se v srpnu 1910 oženil s vdovou Bohumilou Slavíčkovou. Ve své tvorbě byl ovlivněn impresionismem, expresionismem, secesí i tvorbou Hanuše Schwaigra. Snažil se ale o svůj vlastní styl. V jeho tvorbě převažují díla portrétní a krajinářská.\n\nVelmi známý je jeho velký autoportrét, „Chalupa u cesty“, „Mare Venezia“ a „Studie modrého odlesku“, tvořená v jihočeské Jindřiši.\n\nHerbert Masaryk byl i dobrým hokejistou a hrál i za reprezentační mužstvo Čech (Josef Laufer: Padesát let v našem sportu). Masarykův syn Herbert patřil k hokejovým průkopníkům, podle pamětníků se coby hráč pražské Slavie zúčastnil v roce 1901 prvního doloženého utkání v ledním hokeji v Praze.\n\nRoku 1905 nastoupil na vojnu, byl však propuštěn ze zdravotních důvodů, jako následek sportovních úrazů. Již na gymnáziu byl ve sportovním kroužku, pak hrál hokej za SK Slavia, také byl v kroužku šachovém, a vesloval za Blesk se svým dobrým přítelem, malířem Angelo Zeyerem. S ním se vydal za Antonínem Slavíčkem do Kameniček, aby čerpal zkušenosti v krajinářské tvorbě. Věnoval se též výchově Slavíčkových dětí, jimž se později stal nevlastním otcem.\n\nNásledný rok 1906 byl obdobím intenzívní práce na Slovensku. Obrazy jsou většinou ztraceny, známe je jen z fotografií, jako pastózně krátkými tahy širokého štětce malovanou \"Zahradu z Bystričky\". Kameničky uchvátily Herberta i v roce 1907, aby poté, téměř tři léta pobýval na belgickém mořském pobřeží. Otamtud pochází \"Plachetnice na vlnách (u majáku)\" z roku 1907. Tento obraz označil v roce 1935 Otakar Španiel při otevření výstavy za jedno z nejlepších moří, vytvořených českým malířem. Ztracený je pastózní nizozemský \"Kanál se šesti plachetnicemi\" (1907) i pohled na písečné duny kolem zálivu (\"U moře\" 1908). Husté vrstvy barvy až emailově působící najdeme na \"Plachetnici na zeleném moři\" z roku 1909, avšak obrazy moře z roku 1910 mají promyšlenou kompozici a velmi jemnou lahodnou barevnost, což Herbert dokonce zdůvodňuje v dopise svému otci v pojmu malířská odpovědnost (Plachetnice u mola 1910): \"Člověk má už teď náladu na něco opravdového. Co jsem dosud dělal, dohromady nic neznamená, také to nemá ten opravdový obsahový grund, aby to byly \"kousky zeměkoule\" a předměty na ní, aby bylo vidět, o co vlastně běží a nebylo to mělké\". Maluje autoportrét v čepici \"Masaryčce\".\n\nV roce 1911 již maluje doma, portréty Jana Slavíčka, Jiřího Slavíčka, o rok později Evy Slavíčkové a sochaře Pero Pallaviciniho. Tvoří též zátiší \"se šálkem a květy\", \"Krajinu s lesíkem\", \"Zahradu v Dobrovského ulici\", \"Zátiší se samovary\", celou řadu portrétů včetně Otty Gutfreunda, Otakara Španiela, matky, jeho ženy paní MMS (1914), \"Kostelníka z Borové\", \"Pohled z pahorku\" a \"Pohled k Orlickým horám z Rybné\".\n\nPočátkem března 1915 se od haličských uprchlíků v Borové u Poličky nakazil skvrnitým tyfem. Aby před nemocí ochránil své děti, vrátil se do Prahy ke své matce Charlottě. Jeho poslední \"Autoportrét\" (1912-3) je projevem vysoce kultivovaného realismu. Z počátku roku 1915 se mnoho obrazů nedochovalo. K barevně výjímečným patří \"Černý kocour (Matouš)\", \"Zimní krajina se stromem\", \"Zasněžená krajina\", \"Borová v zimě\" a nenápadné \"Zátiší s lékovkou a šálkem\". Poslední obraz, nedokončený, \"Krajina na Vysočině s drobným motivem venkovského pohřbu\" je bohužel ztracený. Zemřel v Praze 15. března 1915. Pohřben byl v Praze, na Olšanském hřbitově.\n\nPoslední soubornou výstavu jeho díla v Praze na Národní třídě (výstavní síň ÚLUV) uspořádalo Masarykovo demokratické hnutí v říjnu až prosinci 1993 a zahájil ji prezident Václav Havel za přítomnosti obou dcer Herberta Masaryka, paní Herberty i doktorky Anny Masarykových, které též některé obrazy zapůjčily („David a Goliáš“ aj.). Navštívilo ji přes padesát tisíc zájemců o jeho dílo.\n\nPrvní jeho známé kresby pocházejí z roku 1894. Z přibližně 300 obrazů, které vytvořil v letech 1905–1915 jich je přes 100 nezvěstných, což souvisí zejména s dvojím exilem jeho starší sestry Alice Masarykové.\n\nVýstavy k 100. výročí Masarykova úmrtí v březnu 2015 v rychnovské Orlické galerii se zúčastnila rovněž jeho vnučka Charlotta Kotíková, žijící v New Yorku.\n\nHerbertu Masarykovi se z manželství s Bohumilou (paní „MMS“ – Mílou Masarykovou Slavíčkovou) narodily čtyři děti, jen dvě dcery se však dožily dospělosti. Za jeho života se narodila nejprve dvojčata, Anna (jíž otec často maloval mezi venkovskými dětmi v Rybné) a Herbert, chlapec však zemřel jako roční dítě. V lednu 1914 se páru narodil ještě syn Tomáš, který se nedožil ani tří měsíců – zemřel na těžký zápal plic. Druhorozenou dceru Herbertu už otec nepoznal, narodila se 6. července 1915.\n\nJeho pravnuky jsou Tomas Kotík a Jan Jakub Kotík.\n\n\n"}
{"id": "253447", "url": "https://cs.wikipedia.org/wiki?curid=253447", "title": "Heinrich Schütz", "text": "Heinrich Schütz\n\nHeinrich Schütz (latinsky \"Henricus Sagittarius,\" 8. října (pokřtěn 9. října) (JK) 1585, Köstritz – 6. listopadu 1672, Drážďany) byl německý skladatel a varhaník, obecně považovaný za nejdůležitějšího německého skladatele před Johannem Sebastian Bachem, a je spolu s Claudiem Monteverdim často považován i za jednoho z nejvýznamnějších skladatelů 17. století.\n\nSchütz se narodil v Köstritzu a jeho výjimečné hudební nadání objevil v roce 1599 landkrabě Mořic Hessensko-Kasselský (Moritz von Hessen-Kassel). Poté, co zpíval jako chlapec v pěveckém sboru, vydal se studovat právo do Marburgu. Později odešel do Benátek, kde mezi lety 1609 až 1613 studoval hudbu u Giovanni Gabrieliho, kapelníka v chrámu svatého Marka. Následovně krátce pracoval jako varhaník v Kasselu a v roce 1615 se přestěhoval do Drážďan, kde získal místo dvorního skladatele na dvoře saského kurfiřta.\n\nZde pracoval až do konce svého života, byť během dlouhého působení Drážďany několikrát na delší dobu opustil. Například v roce 1628 se vydal znovu do Benátek, kde se pravděpodobně setkal i s Claudiem Montiverdim, u něhož také studoval. Po návratu do Drážďan ho nastalé finanční problémy a smutek způsobený úmrtím několika jeho blízkých po třicetileté válce přivedly na několik let do Kodaně, kam jej provázel jeho žák Matthias Weckmann, ale již v roce 1641 byl zpět ve svých milovaných Drážďanech, v jejichž blízkosti zůstal až do konce svého dlouhého života. Jeho stáří bylo poznamenáno ztrátou sluchu i téměř úplnou ztrátou zraku. Zemřel ve věku 87 let na srdeční mrtvici.\n\nV díle Heinricha Schütze je zřetelný vliv dvou jeho hlavních hudebních učitelů, Gabrieliho a Monteverdiho. Monteverdiho Schütz velice obdivoval a právě jím se nechal nejvíce ovlivnit a inspirovat. Je zde zřetelný rovněž vliv dalších významných skladatelů z přelomu 16. století, stejně jako tradice evangelické pozdně renesanční tvorby (např. Johan Walter, Hans Leo Hassler, Leonhard Lechner).\n\nV jeho hudbě je cítit extrémní citlivost pro zvuk a význam textu. Schütz by se dal do jisté míry srovnávat i s Bachem nebo Händelem, neboť jeho mistrovství ve sborových skladbách, které se projevuje např. na jeho známém Vánočním oratoriu, nebo skvělé zhudebnění čtyř pašijí odůvodňuje umístění po boku těchto proslulých následovníků. I ve svých pozdějších letech, kdy trpěl hluchotou, skládal obdivuhodné mistrovské skladby, které vynikajícím způsobem v sobě spojovaly italskou vokální svobodu a luteránskou zbožnost, jako například \"Sedm slov z kříže\" nebo \"Německý Magnificat\". Schütz může být rovněž považován za prvního německého autora opery a baletu, nesmrtelnou pověst mu však zajišťují jeho nekonečně vynalézavé sborové skladby.\n\nSchütz se již za svého života dočkal velkého věhlasu. Rozvoji umění (drážďanský dvůr s jeho kapelou nevyjímaje) však bránila dlouhá třicetiletá válka, která často pustošila také kurfiřtské Sasko. Teprve doba pozdního baroka přinesla zásadní stylovou proměnu, za jejíhož reprezentanta byl vedle jiných autorů považován Johann Sebastian Bach, který se se svými díly stal v té době „králem hudby“. Tento jev nebyl ničím neobvyklým a je možné jej sledovat u mnoha skladatelů až do 19. a 20. století, kdy se hudba starších slohových epoch stala žádanou dramaturgickou náplní koncertů. Ke změně v případě díla Heinricha Schütze došlo až po druhé světové válce, kdy pod vlivem rozvoje tzv. historicky poučené interpretace a zájmu o německou předbachovskou hudební kulturu nastala nová renesance hudebního odkazu 16. a 17. století, která pokračuje dodnes.\n\nKupodivu Schütze nepřežila žádná varhanní hudba, kterou skládal, dokonce ani pomocné texty ke svým dílům, přestože měl za svého života pověst jednoho z nejjemnějších a nejlepších varhaníků. Tato nepříjemná záležitost dala vzniknout dalším otázkám k Schützově dílu, které budou jen stěží někdy správně zodpovězeny.\n\nSchütz svým jedinečným stylem tvoření dal vzor mnoha převážně německým, ale i francouzským a anglickým skladatelům. Nechal se jím do jisté míry inspirovat i sám Johann Sebastian Bach.\n\n\n\n"}
{"id": "253449", "url": "https://cs.wikipedia.org/wiki?curid=253449", "title": "Suchánek", "text": "Suchánek\n\nExistuje více nositelů českého příjmení Suchánek (v přechýlené formě Suchánková), a Suchanek:\n\n"}
{"id": "253451", "url": "https://cs.wikipedia.org/wiki?curid=253451", "title": "Čchang-e 1", "text": "Čchang-e 1\n\nČchang-e 1 () je první čínská kosmická sonda určená k průzkumu Měsíce v rámci programu Čchang-e. K Měsíci odstartovala 24. října 2007 a svou činnost ukončila nárazem do povrchu Měsíce 1. března 2009.\n\nČína se rozhodla uskutečnit vlastní program týkající se Měsíce, nazvaný \"Čínský program výzkumu Měsíce\" či program Čchang-e. Program byl vyhlášen v roce 2003. Vyslání sondy Čchang-e 1 je jeho první misí. Sonda měla na oběžné dráze Měsíce rok ověřovat technologie budoucích zatím bezpilotních misí a zkoumat lunární povrch a prostředí u Měsíce. Hlavní vědecké úkoly zahrnovaly:\n\nSonda měla hmotnost 2350 kg, z čehož 130 kg připadalo na vědecké vybavení – výškoměr, kameru, spektrometr, radiometr a další přístroje. Konstruktéři vycházeli z tělesa spojovací družice DFH-3.\n\nSonda Čchang-e 1 úspěšně odstartovala 24. října 2007 z kosmodromu Si-čchang s pomocí rakety Dlouhý pochod CZ-3A. Nejdříve několik dní kroužila kolem Země a 31. října 2007 byla navedena na cestu k Měsíci.\n\nDne 5. listopadu téhož roku se dostala na oběžnou dráhu Měsíce ve výšce 200 km kolem Měsíce., což bylo oficiálně 7. listopadu potvrzeno.\n\nBěhem roku 2008 vyslala na Zem řadu fotografií. Bez problémů přečkala dvojí zatmění Měsícem, dvouhodinové 21. února 2008 a tříhodinové 16. srpna 2008. Protože kapacita akumulátorů sondy je 168 minut, bylo nutné přerušit na potřebnou dobu vysílání a řadu přístrojů vypnout.\n\n\n"}
{"id": "253455", "url": "https://cs.wikipedia.org/wiki?curid=253455", "title": "Peter Cvi Malkin", "text": "Peter Cvi Malkin\n\nPeter Cvi Malkin (: צביקה מלחין, \"Cvika Malchin\"; 27. května 1927 – 1. března 2005) byl izraelský agent a příslušník Mosadu, který se proslavil svou účastí na únosu Adolfa Eichmanna.\n\nNarodil se Zolkiewce v Polsku. V roce 1936 emigroval se svou rodinou před narůstajícím antisemitismem (jeho sestra a její tři děti, které, společně s dalšími 150 příbuznými v Polsku zůstali, zahynuli při holokaustu).\n\nVe 12 letech se v Palestině zapojil do podzemní činnosti a v roce 1950 byl přijat do Šin Bet jako specialista na trhaviny. Poté přešel do Mosadu, ve kterém strávil 27 let; nejprve jako řadový agent, později jako šéf operací. V této pozici se zúčastnil nejslavnějších operací izraelských zpravodajských služeb. Bylo to např. polapení Jisra'ele Beera, sovětského špióna, podílel se i na operaci proti bývalým nacistickým raketovým vědcům, kteří v Egyptě pomáhali s vývojem nových zbraní. Nejslavnější Malkinovou operací byl únos A. Eichmanna z Argentiny do Izraele. Byl to právě on, kdo poklepal na Eichmannovo rameno a řekl známou větu: „\"Okamžik, pane\"“ a poté ho povalil na zem a vtáhl do připraveného automobilu.\n\nPo odchodu do penze v roce 1976 se P. Malkin začal věnovat malířství, což byla u Mosadu jeho krycí profese. Také napsal pět knih a pracoval i jako soukromý bezpečnostní poradce. Zbytek svého života strávil v New Yorku. Byl ženatý, jeho manželka se jmenovala Roni a měli spolu tři děti.\n\nO své účasti na únosu A. Eichmanna napsal Malkin knihu \"Eichmann in my Hands\".\n\n"}
{"id": "253456", "url": "https://cs.wikipedia.org/wiki?curid=253456", "title": "Bakteriologie", "text": "Bakteriologie\n\nBakteriologie (ze starořeckého \"βακτἠριον\" \"bakterion\" a \"λόγος\" \"logos\") je věda, předmětem jejíhož zájmu je stavba, životní styl, systém a identifikace bakterií. Je dílčí disciplínou mikrobiologie. Kromě jiného se také zabývá patogenními bakteriemi a tak poskytuje důležité informace pro medicínu.\n\nZáklady bakteriologie položil Louis Pasteur v 19. století.\n\nAntoni van Leeuwenhoek už v roce 1677 při svých pozorováních mikroskopem popsal mikroorganismy. Dalšími významnými vědci v oboru byli Lazzaro Spallanzani, Louis Pasteur, Ferdinand Cohn, Martinus Willem Beijerinck, Sergej Vinogradskij a Albert Kluyver. Průkopníky lékařské bakteriologie byli Joseph Lister, Louis Pasteur, Paul Ehrlich a Robert Koch, kteří položili základy pro úspěšný boj s nemocemi pomocí antibiotik a vakcín.\n\n\n\n"}
{"id": "253457", "url": "https://cs.wikipedia.org/wiki?curid=253457", "title": "Kostel svatého Vavřince (Klení)", "text": "Kostel svatého Vavřince (Klení)\n\nŘímskokatolický kostel svatého Vavřince v Klení je nevelkou raně gotickou, barokně přestavěnou sakrální stavbou. Od roku 1963 je kostel chráněn jako kulturní památka.\n\nSoučasná stavba pochází již z období rané gotiky. Roku 1352 je připomínán jako farní. Patrně po husitských válkách fara zanikla a kostel se stal filiálním k Soběnovu. V barokním období (v poslední čtvrtině 17. či na počátku 18. století) proběhla výrazná barokní přestavba. Od roku 1786 je opět jako filiální spravován z Benešova nad Černou. V období socialismu byla stavba nevyužívaná a progresivně chátrala. Po roce 1989 byla provedena oprava střechy, ale stav kostela je stále značně neuspokojivý.\n\nOd 60. let 20. století kostel církev nevyužívala a ten postupně chátral. Započetí oprav na kostele inicioval první Spolek na záchranu kostela v roce 1994, kdy došlo ke statickému zajištění barokní klenby lodi kostela a novému zastřešení s šindelovou krytinou. V roce 1997 pak byla nově zastřešena i věž – nová konstrukce báně s měděnou krytinou. Opravy byly financovány převážně ze státních prostředků. Církev tehdy chtěla kostel převést bezúplatně do vlastnictví obce, ta ale o něj neměla zájem.\n\nDne 6.3.2013 byla uzavřena s Farností Benešov nad Černou Smlouva o výpůjčce s novým „Spolkem pro záchranu budovy kostela v Klení“ na dobu 10 let. Tento se v současnosti o kostel stará, provádí údržbu přilehlého hřbitova a jeho okolí. Zajišťuje projekty na opravy a jejich finanční spoluúčast. Spolek plánuje v budoucnu kostel využít pro veřejnost jako společenský prostor, příkladně pro pořádání přednášek, koncertů, výstavních expozic apod. Především jej ale chce zachovat pro příští generace.\" \"V roce 2016 byl přilehlý hřbitov spolu s ohradní zdí rovněž zapsán na seznam kulturních památek.\"                          \"\n\nOrientovaný neveliký kostel stojí na vyvýšeném stanovišti uprostřed bývalého hřbitova jižně od centra obce. Skládá se z obdélné lodi zaklenuté barokní cihelnou valenou klenbou s trojúhelnými výsečemi, obdobně zaklenutého, nepatrně užšího presbytáře a v ose stavby z východu připojené věže, v níž je umístěna sakristie. Interiér i exteriér kostela se nachází ve špatném technickém stavu. Mobiliář je zcela zničen.\n\nV zadní části lodi je dochována barokní cihelná kruchta nesená dvojicí zděných pilířků. Loď i presbytář je z jihu osvětlen nevelikými, barokně upravenými okny. Na jižní a západní straně lodi jsou dochovány dva gotické portálky. Barokní architektonické tvarosloví kostela je relativně jednoduché, ale přitom až překvapivě kvalitně dimenzované, prozrazující ruku kvalitního a zkušeného architekta. Nedochovaný mobiliář byl taktéž barokní.\n\n"}
{"id": "253458", "url": "https://cs.wikipedia.org/wiki?curid=253458", "title": "Filokartie", "text": "Filokartie\n\nFilokartie je ve volném překladu milování kartiček, tedy pohlednic, což je záliba ve sbírání a studiu pohlednic.\n\nJedná se o podobnou zálibu jako v případě filatelie, i filumenie je projevem sběratelského zájmu. Pokud jsou pohlednice opatřeny známkami a orazítkovány, jsou zajímavé i pro filatelisty. Po roce 1995 začaly být vydávány publikace s okopírovanými starými pohlednice určitého města či turistické oblasti a textovým doprovodem týkajícím se historie míst. Jednou z mnoha je kniha Zákupy a okolí na starých pohlednicích.. Existují i webové stránky v tomto stylu.\n\n\"Filokartie\" je taktéž název časopisu, který pětkrát ročně vydává Klub sběratelů pohlednic ORBIS PICTUS v Brně.\n\n"}
{"id": "253459", "url": "https://cs.wikipedia.org/wiki?curid=253459", "title": "Tarragona", "text": "Tarragona\n\nTarragona je přístavní město v autonomní oblasti Katalánsko na severovýchodě Španělska, středisko stejnojmenné provincie. Podle odhadů zde v roce 2016 žilo více než 130 000 obyvatel, v celé metropolitní oblasti pak přes 450 000 obyvatel. Ve starověku byla (pod latinským názvem \"Tarraco\") centrem římské provincie Hispania Tarraconensis. Ve městě lze dosud najít mnoho starověkých památek, které byly zapsány na seznam UNESCO.\n\nV ekonomice města hraje klíčovou roli chemický průmysl, množství podniků se nachází ve městě a v blízkém okolí.\n\nTarragona byla v období Římského impéria největším a nejkulturnějším městem na Iberském poloostrově. Původně místo obývali Iberové, později Kartáginci. Římané zde vybudovali opevněné město (\"Tarraco\") s řadou chrámů a památníků, které mělo v dobách největšího rozvoje okolo 250 000 obyvatel. Nejprve Vizigóti a později Arabové město přeměnili na dějiště bojů a většinu staveb zničili. Během Španělské války za nezávislost bylo město od 3. května do 28. června 1811 obléháno a následně dobyto francouzským vojskem.\n\nStřed města se nachází na Starém Městě, hlavním náměstím je \"Placa De La Font\". V severozápadní části náměstí stojí budova tarragonské radnice. Katedrála leží v severovýchodní části Starého Města. Jižně od Starého Města se nachází jedna z hlavních tarragonských ulic \"Rambla Nova\", široká třída s řadou obchodů a restaurací obklopená domy z 19. století.\n\n\nTarragona je spojena rychlovlaky AVE s Madridem a Barcelonou, vlaky Euromed s Valencií a místními spoji také s Tortosou a přes Reus a Caspe se Zaragozou.\n\nTarragona nevlastní ani oficiální znak ani oficiální vlajku. Přesto existují varianty, které místní správa toleruje a návrhy \"Katalánské společnosti pro genealogii a heraldiku\".\n\n"}
{"id": "253460", "url": "https://cs.wikipedia.org/wiki?curid=253460", "title": "Cykas indický", "text": "Cykas indický\n\nCykas indický (\"Cycas circinalis\") je rostlina z čeledi cykasovitých (\"Cycadaceae\") ve třídě cykasy (\"Cycadopsida\"). Řadí se mezi nejznámější cykasy. Z tohoto důvodu posloužil i jako typová rostlina pro definici celé čeledi cykasovitých. Rostlina tohoto druhu v Praze je také druhým nejstarším českým cykasem.\n\nCykas indický roste v Indii v omezených počtech v pohoří Západní Ghát a státech Kérala, Karnátaka, Tamilnádu a Maháráštra.\n\nCykas indický je rostlinou zastoupenou ve všech botanických sbírkách v ČR.\n\nNejstarším, největším a nejdražším cykasem v ČR je přibližně 200 let starý cykas indický (\"C. circinalis\") v botanické zahradě \"Na Slupi\" Univerzity Karlovy v Praze. Podle růstových tabulek by jeho věk mohl být i dvojnásobný, datum jeho dovozu do Čech není známo. Vzrostlé stromy Na Slupi, byly znaleckým posudkem ohodnoceny každá na 1 000 000 Kč. Jedná se tedy o pravděpodobně nejdražší známé rostliny v Česku. Tyto cykasy jsou zasazeny ve volné zemi a jsou tedy prakticky nepřesaditelné, což ovlivnilo i nedávnou rekonstrukci skleníků, které musely být obestavěny kolem nich.\n\nTato rostlina není v maloobchodním prodeji v ČR na rozdíl od běžného cykasu japonského. Velmi zřídka ji lze získat z výprodeje přebytků českých botanických zahrad a v poslední době se začala objevovat ve velkoobchodě na holandských květinových burzách. V Itálii pak bývá běžně dostupný vzhledově velmi podobný cykas Rumpfův.\n\nSlovo \"kykas\" znamená v řečtině palma. Slovo \"circinalis\" (stočený) označuje stočené lístky, které se podobně jako listy kapradin při růstu pomalu odvíjejí od řapíku. Tato vlastnost je nicméně typická pro většinu cykasů.\n\nČeský název „cykas indický“ poprvé použil Jan Svatopluk Presl ve Wšeobecném rostlinopise z roku 1846 jako „cykas indský“. Autor zde pojmenoval i tři z nyní popsaných jedenácti rodů cykasů.\n\n"}
{"id": "253464", "url": "https://cs.wikipedia.org/wiki?curid=253464", "title": "Priečne sedlo", "text": "Priečne sedlo\n\nPriečne sedlo (2352,3 m n. m.) je horské sedlo na Slovensku ve Vysokých Tatrách. Leží mezi Širokou vežou a Priečnou vežou. Za pěkného počasí je ze sedla vidět na východě Lomnický a Pyšný štít a na západě pak Gerlachovský štít.\n\nPřes sedlo vedla dlouhou dobu pouze jednosměrná řetězy jištěná turistická značka spojující Malou a Velkou Studenou dolinu. V létě 2013 byla do východní stěny osazena druhá sada řetězů a kramlí a stezka tak byla zpřístupněna oboustranně, tzn. s možností sedlo překonat jak z Malé (od Téryho chaty či Sedielka), tak z Velké Studené doliny (od Zbojnické chaty). Turistická trasa přes sedlo je ale mimo letní období, tzv. od 1. listopadu do 15. června, uzavřena.\n\nTúra přes Priečné sedlo je jedna z vůbec nejnáročnějších turisticky značených tras ve Vysokých Tatrách. Závěrečných několik desítek metrů východní stěny je jištěno řetězy, u kterých je vždy doporučeno kontrolovat pevnost jejich uchycení ve skále (jedná se o turisticky značenou trasu, kterou v sezoně projdou desítky lidí denně a proto může dojít k uvolnění jejich uchycení ve skále). Výstup je skutečně technicky náročný, proto je vždy lepší cestu nahoru nepodceňovat a počkat s ní na vhodné klimatické podmínky. Stezku vedoucí přes Priečne sedlo právě pro její vysokou náročnost bylo povoleno procházet pouze ve směru z Malé do Velké Studené Doliny; od roku 2013 je ji sice možné projít i obráceně, přechod ve směru z Malé Studené doliny je ale stále jednodušší než opačným směrem.\n"}
{"id": "253467", "url": "https://cs.wikipedia.org/wiki?curid=253467", "title": "Tessinské Alpy", "text": "Tessinské Alpy\n\nTessinské Alpy ( , ) jsou pohoří ležící takřka rovnoměrně na území Itálie (oblast Piemont) a Švýcarska v kantonu Ticino. Tvoří část Lepontských Alp. Tato horská skupina patří mezi méně vyhledávaná pohoří. Vzhledem k poloze na jihu Švýcarska zde převládá pěkné, slunečné počasí, provázené patrným vlivem středozemního teplejšího podnebí. Geologicky se řadí do Vnitřních krystalických Alp. Nejvyšším vrcholem je Basodino (3 274 m).\n\nJižní hranici vymezuje jezero Lago Maggiore. Západní okraj pohoří je vymezen státní hranicí Švýcarska a Itálie, východ odděluje od sousední skupin Tambo a Gotthard řeka Ticino. Na severu tvoří okraj pohoří doliny Valle Leventina a Val Bedretto až po silniční sedlo Neufenpass (2 478 m).\n\nI přes poměrně teplé podnebí je pohoří zaledněno. Dělí se na několik skupin. Na severu je to masiv nejvyšší hory Basodino na který na východě navazuje nižší skupina Cristallina. Na severovýchodě se nalézá třítisícová skupina Campo Tencia. Na jihu Švýcarské části jsou to potom masivy Maggia a Verzascas, pojmenované po údolích zasahujících do pohoří na jihu země. Zcela na západě pohoří na italské straně leží skupina Pioda di Crana, která již postrádá severní, velehorský charakter. Skupinu Laurasca (také \"Lonrasca\") nalezneme jižně od dělícího údolí Val Vigezzo, přetínající pohoří ve směru západ–východ. Leží na území národního parku Valgrande.\n\n\nTessinské Alpy jsou velmi bohaté na vodu, a proto zde nalezneme řadu jezer, řek, pramenů atd. Mezi nevýznamnější vodní plochy patří: Lago Maggiore (212 km²), Lago di Vogorno (1,68 km²), Lago del Sambuco (1,11 km²), Lago del Narét, Lago del Cavagnöö, Lago Tremórgio a Lago di Robei. Mezi významné řeky pohoří se řadí: Ticino, Maggia, Melezza, Verzasca a Cannobino.\n\nSimplon\n\nAlpská literatura je v případě dělení jednotlivých skupin značně nejednotná.\n\n\n"}
{"id": "253470", "url": "https://cs.wikipedia.org/wiki?curid=253470", "title": "Zetor Z-25", "text": "Zetor Z-25\n\nZetor Z-25 byl prvním traktorem firmy Zetor v Brně. Jejími konstruktéry byli Ing. František Musil a Dr. Ing. Jaroslav Miksch. První funkční model byl vyroben ve Zbrojovce Brno 14. 11. 1945. Prvních šest traktorů bylo slavnostně odevzdáno 15. 3. 1946, za měsíc bylo vyrobeno dalších 50 kusů. Značka Zetor byla zaregistrována až v srpnu roku 1946, v září byl traktor vystaven na veletrhu v Praze, poté sériově vyráběn. Do roku 1961 bylo vyrobeno ve Zbrojovce Brno a v Zetoru 158 570 kusů, z toho přes 97 tisíc kusů bylo určeno na vývoz.\n\nTraktory se vzájemně odlišovaly zejména přední nápravou, rozměry zadních pneumatik, maximálními otáčkami motoru, rozložením převodových stupňů a provedením závěsů. \n\n\n\n"}
{"id": "253471", "url": "https://cs.wikipedia.org/wiki?curid=253471", "title": "Seznam prezidentů Maďarska", "text": "Seznam prezidentů Maďarska\n\n\nPředsedové Prezidiální rady Maďarské lidové republiky:\n\n\n"}
{"id": "253472", "url": "https://cs.wikipedia.org/wiki?curid=253472", "title": "Bergelmir", "text": "Bergelmir\n\nBergelmi, syn Thrudgelmirův, je obrem v severské mytologii pocházející z prvního pokolení ,obrů z jinovatky\" či ,mrazivých obrů\" (hrímtursů). Ti jsou potomky Ymiho, byly tedy zrozeni ještě před stvořením země (Midgardu). Ten byl zabit potomky Borovimi (Ódin, Vili a Vé), kteří z jeho těla počali tvořit svět (viz článek o Ymim).\n\nBergelmi se však se svojí ženou ukryl do lúdru (jakýsi žlab, rakev či necky ve smyslu druhu plavidla), a proto oba přežili potopu krve vytékající z těla Ymiho, která tvorbu světa provázela. Byl tak jediným obrem, který nezemřel.\n"}
{"id": "253473", "url": "https://cs.wikipedia.org/wiki?curid=253473", "title": "Svatava Antošová", "text": "Svatava Antošová\n\nSvatava Antošová (* 3. června 1957 Teplice) je česká básnířka, prozaička a novinářka. \n\nVystudovala gymnázium a Střední knihovnickou školu. Prošla řadou manuálních i intelektuálních profesí (knihovnice, dělnice, redaktorka magazínu Cosmopolitan, redaktorka Českého rozhlasu v Ústí nad Labem, poštovní doručovatelka), od roku 2009 je redaktorkou literárního časopisu \"Tvar\". První básnické pokusy z konce 70. let vydala samizdatem, na počátku 80. let se stala zakládající členkou Patafyzického kolegia Teplice (společně s Petrem Kurandou, Václavem Lukáškem, Eduardem Vackem a Miroslavem Wankem), na jehož aktivitách se podílela do roku 1986, kdy kolegium rozprášila StB. \n\nSvé básně publikovala v časopisech Pako, Vokno, Doteky, Revue Teplice, Clinamen, Babylon, Iniciály, Souvislosti, Tvar, Host, Salon Práva, Literární noviny, Dekadent geniální, Weles, Živel, Pandora, Glosolália, internetová Dobrá adresa, magazín Ravt aj.), byla častým hostem u Mirka Kováříka a Zdeny Hadrbolcové v pořadu Zelené peří, své básně recitovala za doprovodu teplické skupiny Mimo zákon (akce „Teplice v Praze“ na Deltě v roce 1991) a ústeckého dua Martin Bechynský (el. kytara) a Míla Uherčíková (housle). Společně vystupovala s kytaristkou a textařkou Karolinou Steinhauserovou (dnes Kamberskou). Z jejích básní vzniklo počátkem 90. let divadelní představení, které sehráli členové pražského divadla Protoč (režie David Czesany). Od konce 80. let se účastní akcí literární Skupiny XXVI, své texty pravidelně publikuje na jejím webu https://www.xxvi.cz/. Žije v Teplicích. \n\nKnižně debutovala ve sborníku \"Zelené peří\" (Mladá fronta 1987). Svými texty je zastoupena v antologii severočeských autorů \"Od břehů k horám\" (Votobia 2000), patafyzických sbornících \"Hovnajs!\" (Clinamen, 2004) a \"...Ode dna! Almanach absurdity\" (Clinamen, bez vročení), v \"Antologii českého rozhlasového fejetonu 2002–2004\" (Concordia, 2004), ve sborníku povídek \"Divoká jízda\" (Knižní klub, 2006), dále ve sborníku \"7edm. Literární sborník\" (Theo, 2007), v čítance současné ženské povídky \"Ty, která píšeš\" (Artes Liberales, 2008), v severočeské antologii \"Údolí neklidu\" (UJEP, 2009) a v almanachu ženské poezie \"Královny slz a ostružin\" (van Aspen, 2010).\n\n\n"}
{"id": "253474", "url": "https://cs.wikipedia.org/wiki?curid=253474", "title": "Little Italy (Vancouver)", "text": "Little Italy (Vancouver)\n\nLittle Italy je území ležící v městské části Grandview-Woodland ve východní části kanadského města Vancouver, které bylo historickou enklávou etnických Italů. Obchody a kulturní zařízení se v Little Italy nacházejí podél Commercial Drive, jenž je zároveň sociálním centrem východní části města. Etničtí Italové měli v této oblasti velký vliv od 30. až do 70. let.\n\nPo první světové válce osídlili emigranti z Itálie chudou oblast v okolí Commercial Drive a velkou měrou přispěli k jejímu rozvoji. V roce 1975 kombinace kulturní asimilace, příliv zahraničních přistěhovalců, stěhování Italů na předměstí a náboženské schizma v komunitě vedly k úpadku vlivu a koncentrace etnických Italů ve Vancouveru.\n\nV současnosti je v oblasti Metro Vancouver několik italských obchodů, kulturních skupin a seskupení, přesto v žádné části okresu obyvatelé původem z Itálie nedominují.\n\nV přilehlém městě Burnaby, v oblasti Burnaby Heights, sice nemají Italové většinu, i když značná část obyvatel je z Itálie. Na East Hastings Street, mezi Boundary a Duthie, je další obchodní centrum pro italskou komunitu. Nachází se zde množství kaváren, cukráren, restaurací a obchod s dětským oblečením dovážející svoje oblečení přímo z Itálie. St. Helen's a Holy Cross jsou dva katolické kostely sloužící bohoslužby v italštině. V parku Confederation Park se často scházejí starší lidé, kde hrají bocce.\n\n"}
{"id": "253480", "url": "https://cs.wikipedia.org/wiki?curid=253480", "title": "Vojtěch Raňkův z Ježova", "text": "Vojtěch Raňkův z Ježova\n\nVojtěch Raňkův z Ježova (asi 1320 Malý Ježov – 15. srpna 1388 Praha), lat. \"Adalbertus Ranconis de Ericinio\", byl doktor teologie a mistr svobodných umění, profesor a rektor pařížské Sorbony, kanovník a scholastik pražské kapituly sv. Víta.\n\nPobýval velkou část svého života v zahraničí. Ve své době byl v Evropě jednou z nejuznávanějších českých osobností a morální autoritou. Mistra Vojtěcha Raňkův z Ježova nazval Tomáš ze Štítného „mistrem hrozného rozumu a odivné paměti“. Za jeho žáka se považoval i pozdější pražský arcibiskup Jan z Jenštejna.\n\nRoku 1369 se stal scholastikem u sv. Víta. Z této funkce dozíral na všechny pražské latinské školy. Byl znám značnou tolerantností svých názorů, zastal se např. prvního laického kritika náboženských poměrů Tomáše ze Štítného. V důsledku toho byl označen za kacíře profesorem teologie Pražské univerzity Jindřichem Tottingem z Oyty, který ho pošpinil v očích císaře Karla IV. Vydal se proto do Avignonu, tehdejšího sídla papeže, aby se z nařčení očistil. Rozzlobený císař mu zakázal návrat. Tento zákaz však odvolal po přímluvě Jana z Jenštejna. Ještě před návratem Vojtěch získal doktorát teologie na Sorboně, působil zde jako profesor a jistý čas i jako rektor.\n\nOd roku 1375 působil opět v Praze jako kazatel při slavnostních příležitostech. V roce 1378 hovořil na pohřbu Karla IV., kde nazval zesnulého titulem římských císařů „pater patriae“ (Otec vlasti), kterým je tento panovník v českých dějinách nazýván dodnes. Titul byl pro panovníka v té době zcela běžný, později však – především pod vlivem barokního a nacionálně orientovaného romantického dějepisectví – začal být chápán doslova.\n\nKrátce před svou smrtí, 2. dubna 1388, sepsal závěť, v níž všechno své jmění věnoval na zřízení stipendií pro nemajetné české studenty, kteří by se chtěli vzdělávat na univerzitách v Paříži nebo Oxfordu.\n\n\n\n"}
{"id": "253482", "url": "https://cs.wikipedia.org/wiki?curid=253482", "title": "Krasové jezero", "text": "Krasové jezero\n\nKrasové jezero je druh jezera, které vzniklo rozpouštěním podloží. Krasová sníženina je poté vyplněna vodou. Mezi tento druh jezer patří např. jezera:\n\n"}
{"id": "253483", "url": "https://cs.wikipedia.org/wiki?curid=253483", "title": "Praha (loď, 1953)", "text": "Praha (loď, 1953)\n\nLoď Praha byla první dvoupalubová loď, kterou postavil Dopravní podnik města Brna (DPMB) pro lodní dopravu na Brněnské přehradě. V provozu byla v letech 1953 až 2010, vedena byla pod evidenčním číslem 4804.\n\nJeště v průběhu stavby předchozí, velikostně střední lodě \"Mír\" se DPMB rozhodl, že příští vyrobené plavidlo bude velká, dvoupalubová loď. V padesátých letech 20. století zájem o přepravu po Brněnské přehradě jednou z lodí Dopravního podniku neustále vzrůstal (vrcholu dosáhl v roce 1956) a plavidla, která byla tehdy v provozu, kapacitně nepostačovala. \"Praha\" byla spuštěna na vodu přibližně rok po \"Míru\", v červenci 1953, a ihned byla zařazena do pravidelné služby.\n\nLoď spolehlivě sloužila 30 let, během kterých bylo provedeno několik menších úprav. Před koncem plavební sezóny 1982 byla \"Praha\" vytažena z nádrže a byla zahájena její rekonstrukce. Modernizace spojená s přestavbou probíhala až do roku 1984, v průběhu této plavební sezóny již byla rekonstruovaná \"Praha\" znovu spuštěna na vodu a zařazena do provozu. Od roku 1984 byla v provozu nepřetržitě až do roku 2010, kdy 17. října vyplula na Brněnskou přehradu naposledy. Poté byla společně s lodí \"Bratislava\" odstavena a později částku přesahující 100 000 Kč odprodána Campu Bítov, kde je využita na souši jako dětský koutek a posezení. V noci z 8. na 9. února 2011 byla na silniční trajleru odvezena z areálu lodní dopravy v Bystrci k mostu přes Vranovskou přehradu pod Bítovem, neboť úzká silnice ke kempu nedovolila v přepravě dále pokračovat. Plavidlo zde bylo odstaveno dva měsíce, dne 8. dubna 2011 byla \"Praha\" jeřábem spuštěna na hladinu a odtlačena místní lodí \"Viktorie\" do areálu kempu, kde byla definitivně vytažena na souš. V provozu na Brněnské přehradě byla v roce 2011 nahrazena novým plavidlem od firmy Jesko CZ.\n\nLoď \"Praha\" je možné zařadit mezi velké lodě provozované DPMB na Brněnské přehradě. Jedná se o dvoupalubovou loď, jejíž horní (tzv. sluneční) paluba se nachází kolem kormidelny na střeše klasické spodní paluby. Celá dolní paluba je uzavřená, z ní pak vede na tu horní schodiště (v zadní částí plavidla). Kormidelna se nachází přibližně v jedné třetině délky lodi.\n\nTrup lodě tvoří svařený lodní plech o tloušťkách 3,5, 4 a 4,5 mm. Vyztužení je provedeno žebry z úhlové oceli, která jsou umístěna po celé délce lodi ve vzájemných rozestupech 500 mm. Uvnitř trupu, jenž je rozdělen vodotěsnými překážkami na pět částí, se nachází pět křídlových pump pro případné čerpání vody ven z lodě.\n\nPůvodní kormidelna na horní palubě byla postavena přes celou šířku lodi, tudíž \"Praha\" byla (a dosud je) jedinou brněnskou dvoupalubovou lodí, která nemá v přední části střechy (před kormidelnou) horní palubu.\n\n\"Praha\" byla původně poháněna elektromotorem \"Brown-Boveri GLM 1261\" o výkonu 23,7 kW. Tento motor byl napájen olověným akumulátorem.\n\nV průběhu 30letého provozu plavidla bylo uskutečněno několik menších úprav. Jednou z nich bylo snížení nástavby, jež kryje na horní palubě schodiště. Další změnou byla demontáž dvou stěžňů, které byly původně umístěny na kormidelně a na zádi lodi. V roce 1974 také byla legislativně snížena kapacita plavidla z původních 350 osob na dnešních 270 cestujících (aniž by byly provedeny nějaké technické úpravy). Ve 2. polovině 70. let byla rovněž vyměněna olověná baterie za niklo-kadmiový akumulátor.\n\nPři rekonstrukci v 80. letech byly na lodi provedeny rozsáhlé úpravy: niklo-kadmiová baterie byla vyměněna zpět za olověnou, starý elektromotor byl vyměněn za nový tramvajový \"Škoda TIS/AD 2748\" o výkonu 25 kW. Největší změnou ale bylo snesení původní nástavby a výroba nové, tvarově trošku odlišné. Výrazně ale byla změněna podoba nové kormidelny, která již nebyla postavena přes celou šířku horní paluby (i přes tuto změnu nebyla přední část střechy upravena na palubu).\n\n"}
{"id": "253484", "url": "https://cs.wikipedia.org/wiki?curid=253484", "title": "Norwich", "text": "Norwich\n\nNorwich (výslovnost [ˈnɒrɪdʒ]) je město ve východní Anglii. Je regionálním a administrativním centrem hrabství Norfolk. V oblasti spravované Radou města Norwich žije 129 500 (2006) obyvatel. Norwich je na čtvrtém místě v pořadí podle hustoty obyvatel ve východní Anglii (3 319 obyvatel na km²).\n\nExistují dva modely rozvoje Norwiche v anglosaské době. Jednou z možností je, že existovaly tři oddělené osady – jedna na severu od řeky a dvě další na jihu, které postupně splynuly v jednu. Druhou variantou je expanze osady na severu řeky poté, co v 7. století dvě osady na jihu zůstaly opuštěné. Raně středověký Norwich byl živým obchodním centrem východní Anglie. V letech 924 až 939 bylo město plně etablované, dokonce razilo i vlastní mince. Roku 1004 byl Norwich dobyt a vypálen vikinským vojevůdcem Sweinem Forkbeardem .\n\nV době ovládnutí Anglie Normany byl Norwich jedním z největších měst Anglie. Pozemková kniha uvádí, že měl dvacet pět kostelů a mezi pěti až deseti tisíci obyvatel. Norwich se nadále rozvíjel jako důležité obchodní centrum využívající řeku Wensum pro dopravu k moři. Při vykopávkách v centru města byly nalezeny mlýnské kameny a jiné artefakty datované do období před 11. stoletím pocházející ze Skandinávie.\n\nOblast, kde se nacházela na jižním břehu řeky saská osada, byla zničena při stavbě hradu v roce 1070. V době vlády Normanů se centrum města přesunulo do okolí hradu a na západ od něj. Tato oblast měla centrum na normanském tržišti, které se dochovalo do současné doby jako \"City's Provision Market\".\n\nV roce 1096 zahájil Herbert de Losinga, tehdy biskup z Thretfordu, stavbu katedrály. Hlavním stavebním prvkem byl vápenec dovážený z Caen v Normandii. Pro dopravu kamenů na stavbu katedrály byl vyhlouben kanál vedoucí od řeky podél východních hradeb až ke staveništi. Biskup pak přemístil sídlo diecéze do katedrály.\n\nV polovině 14. století byly dokončeny městské hradby dlouhé asi 4 km. Ty spolu s řekou ohraničovaly větší plochu, než jakou měla londýnská City. Nicméně po jejich dokončení bylo zakázáno stavět obydlí mimo jimi obklopené území.\nV roce 1144 byli zástupci židovské komunity obviněni z rituální vraždy poté, co byl nalezen mrtvý chlapec William, na jehož těle byly patrné rány nožem. Byl to první incident obvinění židovské komunity z použití lidské krve při liturgiích v Anglii. Příběh se stal legendou a William byl později prohlášen za svatého. Jeho kult přitahoval velké množství poutníků, což přineslo bohatství místním kostelům. 6. února 1190 byli všichni židé, s výjimkou několika málo jedinců, kterým se podařilo schovat v hradu, zmasakrováni.\n\nBohatství vytvářené obchodem s vlnou financovalo výstavbu mnoha nádherných kostelů a Norwich se mohl pochlubit větším množstvím kostelů než kterékoli město na sever od Alp. V této době mělo město čilé obchodní spojení s mnoha městy v Evropě od Skandinávie až po Španělsko. V té době se Norwich stal samostatným městem a centrem nejhustěji obydleného a prosperujícího hrabství. Ve středověku zasahovala k Norwichi mělká mořská zátoka, která z něj dělala město přístavní.\n\nV roce 1567 zaznamenal Norwich velký příliv valonských imigrantů. Město se stalo v 16. a 17. století domovem uprchlíků z různých zemí, například francouzských hugenotů nebo belgických Valonů. Zdá se, že tito imigranti se začlenili do společnosti města bez velkých problémů a jejich příchod obchodní vztahy s kontinentální Evropou naopak posílil.\n\nObyvatelé východních hrabství země byli velkými podporovateli parlamentaristů a Norwich nebyl výjimkou. Jedinými odpůrci této politiky byl starosta a biskup, ale to vyplývalo spíše z jejich postavení než vlastního přesvědčení.\n\nRoku 1797 založil Thomas Bignold, obchodník s vínem a bankéř, První norwichskou pojišťovací společnost. Několik let předtím, když se přestěhoval z Kentu, nemohl najít nikoho, kdo by ho pojistil proti lupičům. S vědomím, že ve městě, kde je většina domů postavena ze dřeva, je strach obyvatel z požáru velký, založil \"Norwichskou společnost pro pojištění domů, skladišť a obchodů proti ohni\" (\"Norwich Union\"). Tato společnost se později stala největší svého druhu v zemi.\n\nDo průmyslové revoluce jako prosperující a lidnaté město soupeřil Norwich s Bristolem o pozici druhého nejdůležitějšího města. Do doby, než byl roku 1845 spojen s ostatními částmi země železnicí, bylo rychlejší doplout lodí do Amsterdamu než do Londýna.\n\nNa počátku 20. století v Norwichi působilo několik velkých průmyslových společností vyrábějících mimo jiné obuv a oděvy, dále truhlářství a podniky strojírenské a letecké. Norwich měl také vazby na výrobu čokolády.\n\nStaré centrum města a viktoriánská obytná čtvrť v jeho sousedství byly vážně poškozeny při náletech v období druhé světové války. Poškozeny byly i průmyslové objekty a železniční infrastruktura.\n\nPůvodním základem ekonomiky města byl průmysl, především výroba oděvů. Tato situace se v 18. a 19. století změnila a zdrojem příjmů se stalo poskytování služeb. \"Norwich Union\" a \"Aviva\" jsou sice nejdůležitějšími zástupci tohoto sektoru, ale staly se součástí jiných pojišťovacích ústavů. Byly postaveny nové obytné komplexy, včetně zábavních center a nočních klubů, a to v oblasti \"Boulton and Paul\". \"Eastern Counties Newspapers\" je významnou publikační společností přesahující svým významem hranice města.\n\nV roce 2006 byl Norwich šestým nejlépe prosperujícím obchodním centrem Velké Británie. Původní tržiště bylo založeno Normany v letech 1071 až 1074 a do současnosti je největším tržištěm v Anglii provozovaným šest dní v týdnu. Tržiště prošlo v posledním období rekonstrukcí, jejímž důsledkem bylo i zmenšení prodejní plochy asi o 20 %.\n\nObchodní centrum \"Mall Norwich\", navržené místní společností \"Lambert, Scott & Innes\" a otevřené roku 1993, představuje důmyslný příklad řešení začlenění nového obchodního centra do stávající historické zástavby – větší část stavby je zapuštěna pod úroveň země v úbočí kopce a parkoviště má na střeše.\n\nNorwich je spojen s Great Yarmouth, Kings Lynn a Peterboroughem na západě silnicí \"A47\", která prochází okolím města. S Cambridge je spojen přes silnici \"A11\" a dále dálnici \"M11\" s Londýnem. Směrem na Ipswich vede silnice \"A140\".\n\nŽelezniční trať vede z Norwiche do Londýna a Peterboroughu. Příměstské spoje jsou provozovány do Great Yarmouth, Lowestoftu, Sheringhamu a Cambridge. V minulosti v Norwichi existovaly tři železniční stanice pro místní dopravu, ale nyní všechny tyto vlaky zastavují v zastávce \"Thorpe Station\".\n\nAutobusovou dopravu zajišťuje v Norwichi několik dopravců. Největší podíl má \"First Eastern Counties\". Tato společnost provozuje i linky směřující do ostatních částí hrabství Norfolk, například do Peterboroughu, Lowestoftu a Thetfordu. Společnost National Express vypravuje jednou denně dálkové spoje na Letiště London Stansted, pět spojů do Londýna a jeden do Birminghamu. Velká část spojů je odbavována z autobusového nádraží v \"Surrey Street\".\n\nV roce 2005 měl Norwich nejlépe provozovaný systém odstavných parkovišť (\"park and ride\") podporovaných návaznými spoji městské hromadné dopravy ve Velké Británii. Tento systém byl vybudován za podpory orgánů hrabství a obsahuje mimo jiné šest speciálně vybudovaných stanovišť – letiště, \"Sprowston\", \"Postwick\", \"Harford\", \"Thickthorn\" a \"Costessey\". Dohromady je zde vybudováno asi 5 000 parkovacích míst; v roce 2006 tento systém využilo 3,4 milionu cestujících.\n\nLetiště Norwich je využíváno jako přivaděč pro Letiště Amsterdam Schiphol. Na tomto letišti operují společnosti \"FlyBe\", \"Air Southwest\", \"Eastern Airways\" a \"Bristow Helicopters\" a v době dovolených i jiné charterové společnosti.\n\nŘeka Yare je splavná od \"Great Yarmouth\" až do \"Trowse\" na jih od Norwiche. Odsud je splavná řeka Wensum až do Norwiche.\n\nNorwichské královské divadlo existuje již asi 250 let. Bylo ustanoveno zákonem parlamentu v 10. roce vlády Jiřího II. Divadlo je schopno pojmout až 1 300 diváků a hostují zde různé soubory předvádějící muzikály, taneční představení, drama, komedie nebo operu.\n\nKaždým rokem je pořádán Norfolkský a Norwichský festival, který přitahuje mnoho návštěvníků z celé východní Anglie.\n\nV roce 2002 bylo otevřeno Forum, budova knihovny navržená společností Michaela Hopkinse a jeho společníků, která nahradila původní hlavní městskou knihovnu a v níž nyní v ní sídlí knihovna a regionální centrum BBC. Budova také obsahuje sály pro výstavy, koncerty a jiné umělecké aktivity.\n\nJednou z takzvaných nových univerzit je i Univerzita východní Anglie založená roku 1963 nacházející se na okraji Norwiche. Je známá svými programy tvůrčího psaní, jež poprvé zavedli Malcolm Bradbury a Agnus Wilson a jejímiž absolventy byli mimo jiné Kazuo Ishiguro a Ian McEwan. V areálu univerzity sídlí i Sainsbury Centre for Visual Arts.\n\nV centru města také sídlí \"Norwich School of Art & Design\". V roce 2001 byl na okraji Norwiche v \"Colney\" otevřen \"Norfolk and Norwich University Hospital\".\n\nNa zdejší Východoanglické univerzitě působil jako profesor pro moderní německou literaturu´významný německý spisovatel W. G. Sebald (1944-2001), který zde roku 1989 založil překladatelské centrum (British Centre for Literary Translation).\n\nNejdůležitějším fotbalovým klubem je Norwich City FC, přezdívaný \"kanárci\", hrající na stadiónu na \"Carrow Road\". Jejich hlavním lokálním rivalem je Ipswich Town FC Norwich City bývá občas zaměňován s klubem Norwich United FC, který má domovský stadión v \"Plantation Park\", asi 8 kilometrů na východ od města.\n\nVe městě také působí ragbyový klub \"Norwich Lions\" a čtyři kluby hokejové – \"Norwich City Hockey Club\", \"Norwich Union Hockey Club\", \"Norfolk Nomads Hockey Club\" a \"Norwich Exiles\". Za hranicemi Norwiche na \" Whitlingham Lane\" se nachází Norfolkský lyžařský a snowboardový klub \"Trowse\", který má v současnosti asi 5 000 členů.\n\nHlavními turistickými zajímavostmi Norwiche jsou katedrála, obuvnické ulice a muzeum starého Norwiche, hrad, vojenská věž Cow Tower, historická budova Dragon Hall a moderní budova knihovny Forum. Norwich je také jedním z deseti největších obchodních center Velké Británie. \n\nV Norwichi se zachovaly mnohé památky staré architektury. Středověká architektura je reprezentována v katedrále pocházející z 11. století, hradu z 12. století a velkém množství kostelů. V středověku bylo postaveno na území chráněném hradbami 57 kostelů, z nichž se dochovalo 31. Velká část středověkých staveb se nachází v centru města – \"Assembly Rooms\" (1776), \"Octagon Chapel\" (1756), \"St Helen's House\" (1752) a dům v \"Surrey Street\" (1761).\n\nZ viktoriánského období se zachovaly mimo jiné budovy sídla \"Norwich Union\" v \"Surrey Street\", secesní královské arkády a \"Hotel de Paris\". Příkladem novogotického stylu je římskokatolická katedrála na \"Earlham Road\", jejíž stavba byla zahájena roku 1882.\n\n\n\n"}
{"id": "253515", "url": "https://cs.wikipedia.org/wiki?curid=253515", "title": "Aaron Russo", "text": "Aaron Russo\n\nAaron Russo (14. února 1943, Brooklyn – 24. srpna 2007) byl americký podnikatel v zábavním průmyslu, filmový producent a politický aktivista.\n\nNarodil se v Brooklynu a vyrostl na Long Islandu. Již od střední školy začal podnikat, nejdříve v propagaci rock'n'rollových představení, později v rodinné firmě na textil a spodní prádlo. Ve 24 letech si otevřel noční klub v Chicagu nazvaný \"Kinetic Playground\", ve kterém dostaly možnost vystoupit kapely jako Led Zeppelin nebo třeba The Who.\n\nV letech 1972-1979 spolupracoval s Bette Midlerovou (např. \"Růže\", \"Klub odložených žen\", \"For the Boys\"), která byla v té době manažerkou několika velmi úspěšných revue.\n\nPozději se Russo vrhl do produkování hraných filmů, prvním z nichž (\"The Rose\" – \"Růže\") katapultoval Midlerovou do první herecké kategorie. Další jím produkovaný film s Danem Aykroydem a Eddiem Murphym, \"Trading Places\" (česky \"Záměna\") z roku 1983 se stal klasikou vysílanou o Vánocích, a ve filmu \"Teachers\" uvedeném o rok později na sebe upozornil Nick Nolte a Morgan Freeman.\n\nRusso za svou práci obdržel několik cen, jako Grammy, Emmy, a filmy, které produkoval, byly celkem šestkrát navrženy na Oskara a sedmkrát na Zlatý Glóbus, z nichž třikrát tuto cenu získaly.\n\nV 90. letech 20. století se dostal do potíží s IRS (americká obdoba finančního úřadu) a nakonec musel doplatit 2 miliony dolarů. O více než 10 let později, v roce 2006 napsal, zrežíroval a produkoval dokument (\"Amerika: Od svobody k fašismu\") jakožto exposé IRS.\n\nO politiku se Russo začal zajímat na začátku 90. let. Profiloval se jako libertarián, s velkou vazbou na principy dané ústavou. Stavěl se např. proti způsobu vedení boje proti drogám, zavádění identifikačních karet a nadnárodních obchodních organizací jako NAFTA.\nV roce 2002 chtěl kandidovat na guvernéra jako libertarián, ale po pozitivním nálezu rakoviny nominaci stáhl. Jeho přítelem byl republikán a kongresman Ron Paul, krátce poté, co se Paul rozhodl kandidovat na prezidenta, mu vyslovil plnou podporu.\n\nV roce 2006, v interview texaským provozovatelem radiové show, Alexem Jonesem, promluvil o svém bývalém přátelství s Nicholasem Rockefellerem (z vlivné rodiny Rockefellerů). Toto přátelství začalo během Russovy kampaně na guvernéra, které vedlo k Nicholasově pozvání do Sněmu zahraničních vztahů (\"Council of Foreign Relations\"). Russo mj. dále vypovídal o nastávajícím novém světovém pořádku, který měl být započat hrozící „událostí“ coby záminkou pro válku na Blízkém východě; a Severoamerické unii s jednotnou měnou. Jak uvedl, toto mu bylo řečeno „devět měsíců, než se 9/11 vůbec stalo“. Později toto přátelství sám ukončil, protože Rockefellerovy záměry nebyly slučitelné s tím, v co Russo věřil.\n\nRusso zemřel ve věku 64 let na klinice Cedars-Sinai v Los Angeles na rakovinu močového měchýře, s kterou bojoval šest let. Jako epitaf na svém náhrobním kameni chtěl mít napsáno \"Freedom Fighter\" (\"bojovník za svobodu\").\n\n\n"}
{"id": "253549", "url": "https://cs.wikipedia.org/wiki?curid=253549", "title": "Slovní čtverec", "text": "Slovní čtverec\n\nSlovní čtverec je slovní hříčka, kdy je několik slov stejné délky vepsáno do čtverce, v němž v řádcích i sloupcích vznikne totéž slovo. Nejznámějším slovním čtvercem je latinský čtverec:\nV tomto případě jde o dokonalý slovní čtverec, neboť je možné jej číst v libovolném směru (zprava, zleva, shora, zdola). Kromě toho má i další zajímavé vlastnosti. Písmena lze například poskládat do kříže s dvěma nápisy PATER NOSTER (s centrálním N), přičemž zbudou dvakrát písmena A a O, které lze vyložit jako α a ω, tedy začátek a konec.\n\n\nVětu lze tedy přeložit např.: \"Rozsévač Arepo drží s námahou kola\"; volněji \"Rozsévač Arepo pracuje s pluhem\".\n\n\nLatina je k vytváření slovních čtverců dosti vhodná. Jiným příkladem dokonalého slovního čtverce je:\n"}
{"id": "253552", "url": "https://cs.wikipedia.org/wiki?curid=253552", "title": "Ečizen (provincie)", "text": "Ečizen (provincie)\n\nProvincie Ečizen (: 越前国; \"Ečizen no kuni\") byla stará japonská provincie ležící na pobřeží Japonského moře. Sousedila s provinciemi Kaga, Hida, Mino, Ómi a Wakasa. Na jejím území se dnes rozkládá severní část prefektury Fukui.\n\nEčizen proslavil zdejší tradičně vyráběný papír waši. Už v textu z roku 774 je zmínka o waši vyráběném v této oblasti. Waši z Ečizenu je dodnes nejběžnější tradiční papír prodávaný v Japonsku. Ečizen je rovněž známý zde vyráběnou kvalitní keramikou.\n"}
{"id": "253553", "url": "https://cs.wikipedia.org/wiki?curid=253553", "title": "Brachiosauridae", "text": "Brachiosauridae\n\nBrachiosauridi byli velcí až obrovští sauropodní dinosauři, kteří patřili k největším suchozemským živočichům všech dob.\n\nByly to těžcí a robustní čtvernožci, jejichž přední končetiny byly nezvykle delší než končetiny zadní, což u nich výrazně pozměnilo polohu pletenců. Jejich hmotnost kolísala od 20 do 90 tun a byli ve svém prostředí zřejmě nejvyššími živočichy, schopnými dosáhnout až do korun stromů. Brachiosauridi nebyli tak dlouzí jako příbuzní diplodocidi, dosahovali maximální délky asi 32 metrů, byli však podstatně vyšší a často i robustnější. Jen jejich krční obratle mohly být dlouhé až 1,4 metru a například lopatka brachiosaura přesahovala délkou 2 metry.\n\nNejvyšším dnes známým brachiosauridem je severoamerický druh \"Sauroposeidon proteles\", který mohl dosáhnout do výše až přes 18 metrů nad zemí a vážil přes 60 tun. Novější systematické analýzy ale ukazují, že tento druh možná do čeledi brachiosauridů nepatřil. Známým rodem je také o něco menší \"Brachiosaurus\" s výškou kolem 12-14 metrů a hmotností asi 40 tun. Ještě vyšší mohl být dosud nepopsaný exemplář z Tanzanie. Někteří brachiosauridi však byli podstatně menší, předpokládá se také existence \"trpasličích\" ostrovních forem (např. \"Europasaurus\"). Otázkou je fyziologie těchto obrů, především pak mechanismus jejich krevního tlaku a oběhu při dané tělesné výšce. Byly také objeveny obří stopy brachiosauridů o průměru kolem 1 metru. Takovým objevem byly například fosilní otisky, zjištěné v roce 1998 v americkém Coloradu (souvrství Morrison, období pozdní jury) a vědecky popsané v roce 2018. Podle provedených propočtů však nebyl jejich původce rekordním gigantem - jeho výška v \"plecích\" totiž dosahovala asi 4 metrů a délka zhruba 23 až 24 metrů.\nNaopak nejmenším známým zástupcem čeledi mohl být \"Europasaurus holgeri\", sauropod objevený na severozápadě Německa. Žil v období svrchní jury (asi před 154 miliony let) a dospělci dosahovali délky kolem 6 metrů a hmotnosti kolem 1 tuny.\n\n\n\n"}
{"id": "253561", "url": "https://cs.wikipedia.org/wiki?curid=253561", "title": "America: From Freedom to Fascism", "text": "America: From Freedom to Fascism\n\nAmerica: From Freedom to Fascism (též America: Freedom to Fascism) je americký dokumentární film, který v roce 2006 napsal, zrežíroval a produkoval Aaron Russo.\n\nZahrnuje několik témat jako IRS (americký federální úřad zabývající se výběrem daní a jeho vynucováním), legálnost daně z příjmu fyzických osob, Federální rezervní systém, národní identifikační karty a REAL ID Act, USA PATRIOT Act, implantovatelné RFID čipy (čipová totalita), volební stroje firmy Diebold, globalizace, fenomén Velkého bratra, zneužívání elektrických paralyzátorů (taserů) a užití teroru ze strany vlády jakožto prostředku k potlačení práv občanů. Veškerá tato problematika (jak podtitul filmu naznačuje), ústí v autorovu myšlenku, že Spojené státy se za bezmála posledních sto let své existence mění ze svobodné země, kde peníze lidí byly kryty zlatem, v totalitní stát.\n\nNěkolik měsíců po vydání se umísťoval mezi nejsledovanějšími videi na Google Video. Kritici však filmu vyčítají některé nepřesnosti.\n\n\n\nNa Google Video se \"America: From Freedom to Fascism\" stalo jedno z nejsledovanějších a nejvíce sdílených videí.\n\n\n"}
{"id": "253562", "url": "https://cs.wikipedia.org/wiki?curid=253562", "title": "DR-CAFTA", "text": "DR-CAFTA\n\nDominican Republic–Central America Free Trade Agreement (DR-CAFTA; do ledna 2004 Central America Free Trade Agreement, CAFTA, angl. Dominikánsko–středoamerická smlouva o volném obchodu) je obchodní dohoda (právně vzato pakt podle mezinárodního práva, nikoli práva Spojených států amerických), původně ve formě smlouvy mezi USA a středoamerickými státy Kostarika, Salvador, Guatemala, Honduras a Nikaragua. Původní běžně užívaná zkratka pro tuto dohodu, CAFTA, se změnil v lednu 2004, když do ní vstoupila Dominikánská republika, na DR-CAFTA.\n\nPůvodní vztah mezi státy Střední Ameriky a Spojenými státy byl rozšířen o Kanadu a Mexiko a v současné době DR-CAFTA představuje soubor vzájemných bilaterárních obchodních vztahů tří největších severoamerických států s výše jmenovanými státy Střední Ameriky.\n\nÚčelem této dohody bylo vytvoření zóny volného obchodu podobné NAFTA, která v současné době zahrnuje USA, Kanadu a Mexiko. DR-CAFTA měla též znamenat odrazový můstek pro FTAA (\"Free Trade Area of the Americas\" - volná obchodní zóna (obou) Amerik), která by do volné obchodní zóny zahrnula i státy Jižní Ameriky. Pokud by byla zmíněnými státy přijata, okamžitě zmizí 80 % z exportních cel USA a zbytek by postupně ubýval v průběhu následující dekády. Projekt FTAA již však není nadále rozvíjen. \n\nI s Dominikánskou republikou se DR-CAFTA stala pro USA šestnáctým největším ekonomickým partnerem, s celkovým objemem obchodu 53 miliard dolarů ročně. DR-CAFTA je považována za nezbytný krok před stavbou ambiciózního plánu Puebla Panama Interamerické rozvojové banky, jehož součástí je např. i stavba dálnice spojující Ciudad de Panamá, Ciudad de México a Spojené státy.\n\nDR-CAFTA obecně redukuje cla, jež jsou formou daně, nicméně každá země si může určit takovou míru zdanění, jakou uzná za vhodnou.\n"}
{"id": "253580", "url": "https://cs.wikipedia.org/wiki?curid=253580", "title": "Chamsara", "text": "Chamsara\n\nChamsara na horním toku Čoigan-Chem (rusky \"Хамсара\", \"Чоиган-Xем\") je řeka v Tuvinské republice v Rusku. Je 325 km dlouhá. Povodí má rozlohu 19 400 km².\n\nPramení ve Východních Sajanech. Na horním toku protéká přes dvě jezera, níže pak pokračuje Todžinskou kotlinou. V jejím povodí je mnoho jezer. Ústí zprava do Velkého Jeniseje (\"Bij-Chem\").\n\nZdroj vody je smíšený s převahou dešťového. Průměrný roční průtok vody ve vzdálenosti 178 km od ústí činí 87 m³/s.\n"}
{"id": "253584", "url": "https://cs.wikipedia.org/wiki?curid=253584", "title": "High-Level Data Link Control", "text": "High-Level Data Link Control\n\nHDLC, , česky doslova \"Vysokoúrovňové řízení datového spoje\" je komunikační protokol linkové vrstvy vycházející z protokolu Synchronous Data Link Control vyvíjený od roku 1979 Mezinárodní organizací pro normalizaci (ISO) ve spolupráci s Mezinárodní elektrotechnickou komisí (IEC). HDLC pokrývá široké spektrum sériové komunikace:\n\n\nZ HDLC je odvozena celá řadu protokolů jako LAPB, LAPD, LAPF, LAPM a IrLAP, které jsou používány pro rozličné formy komunikace (v sítích X.25, v digitálních telefonních sítích, v lokálních sítích, pro modemovou komunikaci, pro komunikaci pomocí infračerveného světla), a další protokoly jako PPP, MTP-2 byly protokolem HDLC inspirovány. Některé jeho vlastnosti přebírá i IEEE 802.2 LLC, což řadí HDLC k nejvlivnějším linkovým protokolům.\n\nStandard HDLC byl definován postupně v řadě samostatných dokumentů, které stanovovaly formáty rámců a postupy při komunikaci na sériovém spoji a později byly sloučeny do ISO/IEC 13239.\n\nPo zkušenostech se znakově orientovanými protokoly vyvinula firma IBM v první polovině 70. let 20. století bitově orientovaný přenosový protokol SDLC, který v roce 1975 použila ve své sadě síťových protokolů SNA. Protokol byl dále rozvinut Mezinárodní organizací pro normalizaci (ISO) a American National Standards Institute (ANSI), které jej v roce 1979 publikovaly jako HDLC (ISO: High-Level Data Link Control) a ADCCP (ANSI: Advanced Data Communications Control Procedures). HDLC a ADCCP rozšiřují SDLC o některé nové vlastnosti, jako je například asynchronní vyvážený režim, a ruší omezení velikosti rámce na násobky osmi bitů; na druhou stranu některé procedury a zprávy (např. zprávy CFGR a BCN) nepřevzaly.\n\nProtokol HDLC je poměrně komplikovaný a díky jeho postupnému vývoji jej popisovalo několik ISO standardů:\n\n\nKteré byly později spojeny do ISO/IEC 13239.\n\nExistuje množství protokolů odvozených z HDLC; část funkcionality HDLC byla převzata:\n\n\nHDLC inspiroval protokol LLC v IEEE 802.2 a je základem pro mechanismus vytváření rámců používaný protokolem PPP na synchronních linkách, který používá mnoho serverů pro připojení k WAN, nejčastěji k Internetu.\n\nHDLC je implicitním zapouzdřením pro sériové rozhraní na routerech firmy Cisco Systems. Mírně odlišná verze se používají pro řídicí kanály na linkách E1, v Digital cross connect system a na mnohakanálových telefonních linkách SONET. Existují protokoly, které používají nízkoúrovňové techniky HDLC pro vytváření rámců, ale ke standardní HDLC hlavičce přidávají další protokolová pole (například Cisco HDLC), nebo ji zcela nahrazují jinou hlavičkou (například MTP-2).\n\nHlavní službou protokolu HDLC je spolehlivý přenos informací vyšší vrstvy s použitím mechanismu zpětné vazby s automatickým opakováním. Ke spolehlivému přenosu dat slouží informační rámce (I-rámce), které obsahují uživatelská data vyšší vrstvy spolu s číslem přenášeného rámce N(S). Hodnota N(S) se zvětšuje o jedničku pro každý vyslaný rámec; při opakování rámce se použije stejná hodnota N(S) jako při jeho prvním vysílání. Pole N(S) má omezenou velikost; v základních režimech je tříbitové; proto lze přenášet pouze spodní tři bity čísla rámce, což dovoluje odesílat bez potvrzení nejvýše 7 rámců. Jinak řečeno rámce se číslují aritmetikou modulo 8.\n\nI-rámce zajišťují také potvrzování rámců přenášených opačným směrem; tento přenos potvrzení pro jeden směr komunikace spolu s uživatelskými daty posílanými opačným směrem se nazývá . Pro potvrzování slouží pole N(R), které vždy obsahuje číslo očekávaného (prvního dosud nepřijatého) rámce. Uvedení určité hodnoty N(R) znamená, že všechny rámce s nižší hodnotou byly v pořádku přijaty.\n\nPokud má stanice poslat potvrzení a nejsou k dispozici uživatelská data, ke kterým by se potvrzení přibalilo, použije dohlížecí rámec (S-rámec), který neobsahuje žádná uživatelská data ani N(S), ale pouze číslo příštího očekávaného rámce N(R). Existují dva základní typy dohlížecích rámců: RR a RNR; první signalizuje, že stanice je připravena přijímat další rámce, druhý, že stanice další rámce přijímat nemůže (např. kvůli naplnění vyrovnávacích pamětí). Používání dalších dvou typů dohlížecích rámců REJ a SREJ, které představují záporné potvrzení dovolující používat selektivní opakování a tím snížit zpoždění při ztrátě nebo poškození rámce, je volitelné rozšíření.\n\nNa linkách pracujících velkou rychlostí a s velkým zpožděním nemusí číslování rámců modulo 8 stačit, proto jsou k dispozici režimy používající vícebitové hodnoty N(S) a N(R) podle následující tabulky:\n\nPosledním typem HDLC rámců jsou nečíslované rámce (U-rámce), které, jak napovídá jejich název, neobsahují ani N(S) ani N(R). Díky tomu je jejich řídicí pole vždy osmibitové. Nečíslované rámce umožňují:\n\n\nVšechny druhy HDLC rámců popsané výše shrnuje následující tabulka:\n\nHDLC se používá na sériových linkách, které přenášejí data jako nečleněný proud bitů nebo bytů. Jedním z úkolů HDLC je proto poskytnout metodu pro identifikaci začátku a konce rámce. HDLC k tomu používá křídlové značky ( ), také nazývané \"oddělovač rámců\" nebo \"příznak\". Křídlová značka je tvořena posloupností bitů '01111110' nebo v šestnáctkovém zápisu 0x7E, kterou každý rámec začíná i končí. Křídlová značka na konci rámce může zároveň označovat začátek dalšího rámce.\n\nPokud simplexní nebo plně duplexní synchronní HDLC spoj nepřenáší žádné rámce, vysílají se nepřetržitě křídlové značky. Při použití linkového kódu NRZI-S (bit 0 = změna úrovně, bit 1 = bez změny úrovně) vzniká jeden z níže uvedených průběhů signálu podle počátečního stavu:\n\nTento průběh používají modemy pro trénink a synchronizaci hodin pomocí fázového závěsu. Některá zařízení dovolují, aby nulový bit na konci křídlové značky byl sdílen s křídlovou značkou na začátku dalšího rámce, tj. '011111101111110'.\n\nPři poloduplexní komunikaci nebo při komunikaci point-to-multipoint, kdy linku sdílí několik stanic, není v mezirámcových mezerách aktivní žádný vysílač, což přijímače interpretují jako dlouhou řadu jedničkových bitů.\n\nJedním z požadavků při vytváření protokolu SDLC a HDLC byla možnost přenášet uvnitř rámce libovolná data (tzv. datová transparence).\nProtože se v uživatelských datech může vyskytnout bitový vzorek nebo byte shodný s křídlovou značkou, musí vysílač taková data upravit, aby je přijímač chybně nedetekoval jako ukončení rámce. Způsob úpravy závisí na tom, zda se používá bitově orientovaný nebo znakově orientovaný přenos.\n\nSynchronní spoje používají bitově orientovaný přenos, který umožňuje používat metodu vkládání bitů ( ): kdykoli se v datech objeví 5 po sobě jdoucích jedničkových bitů, vloží se za ně jeden nulový bit. To zaručuje, že se uvnitř rámce nikdy (pokud neuvažujeme chyby přenosu) neobjeví více než 5 za sebou jdoucích jedničkových bitů. Právě 6 jedničkových bitů obklopených nulami signalizuje křídlovou značku; 7-15 jedničkových bitů za sebou se používá pro násilné ukončení přenosu rámce (). Více než 15 jedničkových bitů za sebou je interpretováno jako klidový stav linky. Přijímač při přijetí pěti jedničkových bitů následovaných nulovým bitem, tento nulový bit odstraní; pokud přijímač zaznamená posloupnosti šesti jedničkových bitů, jedná se buď o křídlovou značku (pokud sedmý bit je nulový) nebo o násilné ukončení přenosu rámce (pokud je sedmý bit jedničkový).\n\nChování přijímače při přijetí posloupnosti několika po sobě jdoucích jedničkových bitů popisuje následující tabulka:\n\nPři použití kódování NRZI-S, které kóduje nulový bit změnou úrovně signálu a jedničkový bit signálem bez změny úrovně, dochází při přenosu rámců ke změně úrovně signálu nejvýše po 7 jednotkových intervalech, což umožňuje udržovat synchronizaci vysílače a přijímače bez nutnosti přenosu hodinového signálu zvláštním vodičem.\n\nNové protokoly mohou používat výhodnější kódování jako například kódování 8b/10b.\n\nMá-li HDLC pracovat na linka používající arytmický přenos, jako je například standardní sériový port podle standardu RS-232 nebo V.24/V.28, který sdružuje bity po 5-8 do slabik, nelze použít mechanismus vkládání bitů. Aby bylo možné v rámcích přenášet bitové kombinace a znaky, které mají speciální význam, používá se metoda únikového znaku ( ). Jako únikový znak slouží znak s kódem 0x7D. Pro zakódování libovolného znaku, který se nesmí přímo objevit v přenášených datech, se používá dvoubytová posloupnost (únikový znak, n), kde n je původní znak s invertovaným bitem 5 (s váhou 32, tj. 0x20). Je-li aktivní volitelná funkce číslo 15.1, budou se znaky se speciálním významem, které se vyskytnou datech, kódovat podle následující tabulky:\n\nHDLC umožňuje dojednat, aby se stejným způsobem přenášely i jiné rezervované hodnoty oktetů (jako například XON a XOFF – volitelná funkce 15.2, případně všechny řídicí znaky – volitelná funkce 15.3), pokud to přenosová linka vyžaduje.\n\nV základním režimu používá HDLC následující formát rámce:\n\nPo dohodě o režimu činnosti nebo o rozšířeních lze používat další formáty rámce:\n\nFormát rámce typu 0 je určen pro prostředí s omezenou šířkou pásma, kde se používají krátké rámce s délkou 5 až 127 oktetů. Tento formát minimalizuje délku hlavičky.\n\nPoužívání pole formát rámce je volitelná funkce číslo 22, používání adres proměnné délky volitelná funkce číslo 7, rozšířené číslování rámců se nastavuje příkazy SNRME, SARME nebo SABME nebo pomocí volitelné funkce číslo 10.\n\nDélka rámce typu 1 je 5 až 4095 oktetů. Formát rámce typu 1 je navržen tak, aby se co nejvíce podobal základnímu formátu rámce, ale v poli formát rámce obsahuje délku rámce, což umožňuje vypnout vkládání bitů nebo oktetů (volitelná funkce číslo 24). Používání kontrolních součtů jiné délky než 16 bitů je volitelná funkce číslo 14.\n\nDélka rámce typu 2 je 5 až 2047 oktetů. Formát rámce typu 2 se používá, pokud je nutná zvýšená ochrana proti chybám případně delší rámce. Používá segmentační podpole, takže podpole délky ve formátu rámce má 11 bitů, což umožňuje vypnout vkládání bitů nebo oktetů (volitelná funkce číslo 24). Rámce bez informačního pole neobsahují HCS, ale pouze FCS. Používání kontrolních součtů jiné délky než 16 bitů je volitelná funkce číslo 14.\n\nPoužívání kontrolního součtu pouze pro hlavičky (pole HCS) je volitelná funkce číslo 26. Délka HCS je vždy stejná jako FCS.\n\nDélka rámce typu 3 je 7 až 2047 oktetů. Formát rámce typu 3 se používá, pokud je třeba použít adresu odesilatele a příjemce; používání dvou adres se zapíná jako volitelná funkce číslo 21. Ostatní informace jsou stejné jako u formátu rámce typu 2.\n\nPři vysílání dat rámce mezi křídlovými značkami se nejméně významný bit přenáší jako první (nezaměňovat s little-endian pořadím, které se vztahuje na řazení bytů ve vícebytových polích).\n\nKřídlová značka ( ) na konci jednoho rámce může být (ale nemusí) zároveň křídlovou značkou na začátku dalšího rámce.\n\nHDLC standardně používá jednu adresu osmibitovou adresu, která slouží při provozu v režimu point-to-multipoint k rozlišení podřízených stanic; to znamená, že rámec vždy obsahuje adresu podřízené stanice. Pokud je potřeba, mohou stanice po vzájemné dohodě používat delší adresu.\n\nNěkteré varianty HDLC rozšiřují adresní pole o druhou adresu, takže vždy obsahuje zdrojovou i cílovou adresu případně bit pro explicitní rozlišení příkazu a odezvy.\n\nŘídicí pole slouží k rozlišení typu rámce, k přenosu informace o čísle přenášeného rámce a pro potvrzování přenesených rámců. V základním režimu má řídicí pole následující formát:\nV rozšířených režimech se v I-rámcích a S-rámcích používá rozšířený (dvou, čtyř nebo osmibytový) formát řídicího pole. I v něm se nejméně významný bit (v této tabulce zcela vpravo) vysílá jako první. V I-rámci pak následuje 7, 15 nebo 31-bitové pole s hodnotou N(S), bit P/F a\n7, 15 nebo 31-bitové pole s hodnotou N(R). S-rámce obsahují místo pole N(S) jeden nulový bit, dva bity s typem rámce a 4, 12 nebo 28 nevyužitých bitů s hodnotou 0. Pokud byl režim nastaven příkazem SNRME, SARME nebo SABME je řídicí pole dvoubytové a hodnoty N(S) a N(R) sedmibitové. Pro nastavení režimu se čtyřbytovým řídícím polem (a 15-bitovými čísly N(S) a N(R)) a s osmibitových řídicím polem (a 31-bitovými čísly N(S) a N(R)) se používá příkaz SM, který má v informačním poli uvedenu velikost N(S) a N(R).\n\nDélka dat je násobkem 8 bitů, ale vyžadují to pouze některé varianty HDLC; ostatní dovolují zarovnání dat na jiné než 8-bitové hranici.\n\nKontrolní posloupnost rámce (FCS) je cyklický redundantní součet vypočítaný z adresního, řídicího a informačního pole. Standardně se používá 16-bitový CRC, komunikující stanice mohou dojednat použití 32-bitového nebo 8-bitového. Jestliže hodnota FCS vypočtená v přijímači nesouhlasí s hodnotou, kterou vypočítal odesilatel a přidal do rámce, znamená to, že rámec byl přijat chybně. Přijímač rámce se špatným CRC zahazuje a neposílá žádné potvrzení. Vysílač po vypršení prodlevy pro potvrzení odešle nepotvrzený rámec znovu. Pokud se obě strany dohodnou na posílání záporných potvrzení a odesilatel posílá více rámců za sebou, příjemce může poslat záporné potvrzení, pokud se v posloupnosti čísel rámců objeví díra.\n\nPoužité algoritmy pro výpočet FCS jsou schopny odhalit ztracené bity, bity se změněnou hodnotou a bity navíc. Tím se výrazně zvyšuje (zejména pro větší délku FCS) pravděpodobnost odhalení chyby. Pravděpodobnost neodhalené přenosové chyby se však zvyšuje s délkou zabezpečovaných dat, proto FCS může implicitně omezovat praktickou délku rámce.\n\nFCS bylo implementováno protože mnoho starších komunikačních spojů mělo relativně vysokou bitovou chybovostí a FCS lze počítat jednoduchým rychlým obvodem nebo softwarově. Nové protokoly mohou používat efektivnější samoopravné kódy.\n\nHDLC rozlišuje 2 konfigurace datového spoje (linky):\n\n\nPři nesymetrické (nevyvážené) konfiguraci datového spoje existuje na spoji právě jedna nadřízená stanice, která provoz na spoji řídí (posílá příkazy k nastavení režimu provozu, řídí tok dat, zajišťuje funkce řízení zabezpečení a zotavení z chyb při komunikaci). Při použití spojovaných režimů se nadřízená stanice nazývá primární stanice ( ), při použití nespojovaných režimů řídicí stanice ( ). Ostatní stanice jsou podřízené (na spoji jich může být jedna nebo více). Podřízené stanice se ve spojovaných režimech nazývají sekundární stanice ( ), v nespojovaných režimech vedlejší stanice ( )\n\nPři symetrické konfiguraci datového spoje komunikují na spoji vždy právě dvě stanice, které se při použití spojovaných režimů nazývají kombinované stanice ( ), při použití spojovaných režimů rovnocenné stanice ( )\n\nPříkaz ( ) je v HDLC rámec vyslaný primární nebo řídicí stanicí. Při vyvážené konfiguraci datového spoje je to takový rámec vyslaný kombinovanou nebo rovnocennou stanicí, který obsahuje adresu druhé stanice.\n\nOdezva ( ) je v HDLC rámec vyslaný sekundární nebo vedlejší stanicí. Při vyvážené konfiguraci datového spoje je to takový rámec vyslaný kombinovanou nebo rovnocennou stanicí, který obsahuje vlastní adresu.\n\nProtokol SDLC byl navržen pro propojení jednoho počítače s mnoha periferními zařízeními. Původní „režim normální odezvy“ je režimem nadřízený-podřízený, kde počítač (neboli primární stanice) dává každé periferii (sekundární stanici) oprávnění vysílat. Protože zdrojem nebo cílem veškeré komunikace je nadřízená stanice, rámce obsahují pouze adresu sekundární stanice; primární stanici není žádná adresa přiřazena. Mezi příkazy posílanými primární stanicí na sekundární a odezvami posílanými sekundární stanicí na primární je výrazný rozdíl.\n\nHDLC tradičně definuje 3 základní třídy komunikačních postupů pro spojovanou komunikaci; 2 nesymetrické (NRM a ARM) a 1 symetrický (ABM). Novější verze přidávají a po jednom nesymetrickém a symetrickém nespojovaném (UCM a BCM).\n\nNové verze HDLC definují 5 základních tříd komunikačních postupů; 2 nesymetrické spojované (NRM a ARM), 1 symetrický spojovaný (ABM) a po jednom nesymetrickém a symetrickém nespojovaném (UCM a BCM).\n\nHDLC definuje 3 režimy provozu:\n\n\nDalším režimem je \"Rozpojený režim\". V tomto režimu je sekundární stanice až do okamžiku, kdy je inicializována primární stanicí, nebo po přijetí příkazu DISC (odpojení). V tomto režimu odpovídá sekundární stanice na téměř každý jiný rámec než příkaz nastavení režimu odezvou DM „Disconnected mode“. Účelem tohoto režim je umožnit primární stanici spolehlivě odhalit, zda sekundární stanice je funkční. V tomto režimu může také probíhat výměna uživatelských dat v rámcích UI, která je však nespolehlivá (není zaručeno doručení dat).\n\nV režimu normální odezvy si musí být primární stanice vědoma, že při komunikaci přes poloduplexní komunikační spoj nemůže vysílat, když předala oprávnění sekundární stanici.\n\nRežim asynchronní odezvy je HDLC rozšíření pro použití přes duplexní spoje. Sice rozlišuje primární/sekundární stanici, ale sekundární stanici umožňuje vysílat kdykoli.\n\nAsynchronní vyvážený režim přináší koncept kombinované stanice, které může fungovat jak jako primární tak jako sekundární stanice. Přestože u většiny vlastností protokolu HDLC nezáleží na tom, zda jsou použity v příkazu nebo odezvě, u některých na tom záleží a je třeba kontrolovat adresní pole přijatého rámce pro zjištění, zda obsahuje příkaz (přijatá adresa je naše) nebo odezvu (přijatá adresa patří jiné stanici).\n\nNa určitý režim komunikace mohou být stanice předem nastaveny, nebo může být dojednán pomocí příkazů a odpovědí XID nebo pomocí příkazu SM či jiných příkazů pro změnu režimu (SNRM, SARM, SABM, SNRME, SARME, SABME).\n\nSoučástí každého rámce je bit P/F ( ). Jeho základním účelem je předání oprávnění k vysílání podobně jako v sítích Token ring; jakmile v poloduplexním režimu odešle stanice rámec s nastaveným bitem P/F, musí přestat vysílat a čekat na odpověď od druhé stanice. Druhá stanice může vyslat jeden nebo více rámců, ale odesláním rámce s nastaveným bitem P/F předává řízení první stanici. Protože se rámec s nastaveným bitem P/F může ztratit, řídicí stanice musí po jeho odeslání pustit časovač, a pokud dojde k jeho vypršení, opakovat vysílání.\n\nP/F je jeden bit se dvěma jmény. Nazývá se Poll když je nastaven primární stanicí pro získání odezvy od sekundární stanice a Final když je nastaven sekundární stanicí pro indikaci odezvy nebo konce přenosu. Ve všech jiných případech je bit vynulovaný.\n\n\nStanice, která funguje jako kombinovaná stanice, musí rozlišovat bity P a F, protože se mohou používat dva zpětnovazební cykly současně. Bit P odeslaný v příkazu ze vzdálené stanice není odezvou na náš bit P; je jí bit F vyslaný v odezvě.\n\nZákladní operace:\n\n\n\nHDLC modul, který přijme inicializační rámec, odpoví rámcem UA, pokud požadavek přijímá; pokud požadavek zamítá, vrátí odezvu DM (disconnect mode).\n\nPříkaz nebo odezva RR indikuje, že odesilatel rámce je schopen přijímat další data a zároveň potvrzuje přijetí rámců až do rámce N(R)-1; pokud je nastavený bit P, žádá, aby protistrana zaslala informaci o svém stavu.\n\nPříkaz nebo odezva RNR funguje stejně jako RR, ale indikuje nepřipravenost odesilatele přijímat další data.\n\nPříkaz nebo odezvu REJ indikuje, že odesilatel přijal všechny rámce s čísly do N(R)-1, a požaduje, aby příjemce opakoval rámce od čísla N(R).\n\nRámec SREJ lze použít pouze jako odezvu a pouze v rozšířeném režimu (modulo 128), v LAPB i v super režimu (modulo 32768 nebo 2147483648). Informační pole obsahuje seznam čísel rámců, které nebyly přijaty; seznam může obsahovat jednotlivá čísla rámců (mají nulový nejnižší bit) i intervaly (jsou tvořeny dvojicí čísel, obě mají jedničkový nejnižší bit).\n\nRámce UI, XID a TEST obsahují data vyšší vrstvy a lze je použít jako příkazy i jako odezvy.\nRámec FRMR obsahuje data popisující chybný rámec. První 1 nebo 2 byty jsou kopií odmítnutého řídicího pole, další 1 nebo 2 byty obsahují aktuální pořadová čísla N(S) a N(R) a následující 4 nebo 5 bitů indikují důvod odmítnutí rámce.\n\n\n\nSynchronous Data Link Control|\n\n\n\n"}
{"id": "253589", "url": "https://cs.wikipedia.org/wiki?curid=253589", "title": "Legoland", "text": "Legoland\n\nLegoland je řetězec zábavních tematických parků stylově vycházejících ze stavebnic Lego. Legoland zahrnuje tyto parky:\n\nJediným připravovaným Legolandem je Legoland New York, ten se bude nacházet v okrese Orange County. Legoland Billund byl otevřen v roce 1968 a je tak nejstarším z celého řetězce parků.\n\nParky jsou navrženy pro mladé rodiny s dětmi, ačkoliv se v nich nachází množství horských drah, ty jsou však svou konstrukcí uzpůsobeny právě dětem.\n\nParky jsou rozděleny do různých oblastí, které jsou pro všechny parky společné. Např. v každém parku se nachází Lego miniland, což je modelová vesnice obsahující modely pamětihodností a významných budov z celého světa, vytvořené z milionů pravých Lego kostek. Další oblastí je centrum Lego Mindstorms (učení se zábavnou formou), Duplo Gardens (pro nejmenší), řidičská oblast (zahrnující atrakce jako řidičské bazény, školy plavby, balónkové školy a hasičská akademie), dále sekce My Town, Wild Woods a Knight's Kingdom.\n\nAtrakce v parku jsou všechny na téma Lego - mnoho z nich vypadá, jako by byly z Lego kostek postaveny. Je snaha, aby určité atrakce byly postaveny z určité série stavebnic Lego, např. populární atrakce ve všech čtyř parcích, horská dráha Dragon Coaster, která je volně vázaná na sadu stavebnic s rytířskou tematikou Knights' Kingdom. Další populární atrakce je řidičská škola, kde mohou děti řídit malá elektrické autíčka, která vypadají jako postavená z Lega. Autíčka jedou po malé síti silnic, po jejichž absolvování dítě obdrží dětský řidičský průkaz.\n\nLegoland v dánském Billundu je největší a nejstarší. Je rozdělen na 9 různých světů: Duplo Land, ImaginationZone, LEGOREDO Town, Adventure Land, Miniland, Pirate Land, Lego City, Knights Kingdom, Viking land a Polar Land (otevřen v květnu 2012). Park byl otevřen v roce 1968 a ročně jej navštíví 1,6 milionu návštěvníků, což z tohoto parku činí největší turistickou atrakci v Dánsku mimo Kodaně.\n\nLegoland California je umístěn ve městě Carlsbad v North San Diego County. Park byl otevřen 20. března 1999 a je rozdělen do 8 sekcí: The Beginning, Dino Island, Explore Village, Fun Town, Knight's Kingdom, Miniland USA, Imagination Zone a Pirate Shores.\n\nLegoland Deutschland je umístěn v německém Günzburgu a byl otevřen v roce 2002.\n\nLegoland Windsor byl postaven na místě předchozího Windsor Safari Parku a otevřen v roce 1996. V současnosti je park rozdělen na 10 území, zahrnující: The Beginning, Imagination Centre, Miniland, Duplo Land, Traffic, LEGO City, Land of the Vikings, Wild Woods, Knights Kindom a Adventure Land.\n\nLegoland Florida je druhý největší Legoland, otevření v roce 2011. Najdeme tu části Knightts Kingdom, Adventure land, Cypres Gardens, The Beggining, Lego City, Miniland a další.\n\nLegoland Malaysia je k 1. 1. 2016 nejnovější park, otevřený v roce 2012.\n\nLegoland Dubai je park otevřený v roce 2016.\n\nLegoland Japan je park otevřený v roce 2017.\n\nLegoland New York, třetí park v USA, zatím ve fázi výstavby.\n\nParky s vodními atrakcemi, zahrnující různé skluzavky, bazény s umělým vlnobitím nebo klidnou řekou. Parky fungují pod některými legolandy a je do nich oddělený vstup. K 1. 1. 2016 existují 3 parky pod legolandy v Kalifornii (1999), na Floridě (2011) a v Malajsii (2012). Plánovaný je ale i vodní park pod Legolandem v Dubaji. V parku se často nachází i obchod se suvenýry či restaurace.\n\nKryté zábavní centrum, které často provozuje podobné atrakce. K 1. lednu 2016 fungují tyto parky:\n\n\nSpeciální hotel s tematickými Lego pokoji. Nachází se v každém parku. Hotel často nabízí i bazén či restauraci. V některých parcích se můžete ubytovat i chatkách nebo stanech tee-pee.\n\n"}
{"id": "253598", "url": "https://cs.wikipedia.org/wiki?curid=253598", "title": "Klaun (rozcestník)", "text": "Klaun (rozcestník)\n\nSlovo Klaun může mít více významů:\n\n"}
{"id": "253600", "url": "https://cs.wikipedia.org/wiki?curid=253600", "title": "M14 (puška)", "text": "M14 (puška)\n\nM14 je původně automatická, později samonabíjecí puška americké armády zavedená do výzbroje koncem 50. let 20. století. Již v průběhu vietnamské války byla vyřazena z výzbroje prvoliniových jednotek a nahrazována útočnou puškou M16. V pozdější době jsou používány většinou jen speciální modifikace.\n\nPuška M14 byla vyvinuta ve spojených státech v 50. letech jako zbraň pro nově zavedený standardní náboj Severoatlantické aliance 7,62 x 51 mm NATO. Zbraň konstrukčně dosti blízce vycházela z osvědčeného válečného modelu M1 Garand. Do výzbroje byla zavedena roku 1957.\n\nŠlo o pušku velmi přesnou a balisticky výkonnou (vývoj střelivin umožnil, že přes zkrácení nábojnice z 64 na 51 mm se výkon vojenských verzí nábojů .30-06 Springfield a 7,62 x 51 mm NATO nijak drasticky neliší), při plně automatickém režimu střelby (dávkami) však byla velmi těžko ovladatelná a při déle trvající střelbě dávkami docházelo k přehřívání hlavně. Zavedením možnosti střelby dávkou navíc vzrostla její hmotnost, neboť bylo nutno zesílit konstrukci pro zvětšené namáhání při plně automatické palbě. Většina zbraní byla později upravena pouze pro střelbu jednotlivými ranami.\n\nPřes pečlivě zpracovanou konstrukci, vysokou odolnost a životnost byla M14 ve výzbroji americké armády velmi krátkou dobu, neboť ji během války ve Vietnamu postupně nahradily zbraně typu M16, resp. AR-15 které jsou v dnešní době, po boku systému Kalašnikov (AK) bezesporu nejrozšířenější na celém světě.\n\nPušku M14 používala americká námořní pěchota na počátku vietnamské války, po jejím nahrazení puškou M16 byla zařazena jako druholiniová zbraň, až na speciální varianty používané odstřelovači.\n\nV dnešní době jsou zbraně řady M14 používány jako odstřelovací pušky - nejčastěji ve variantě DMR. Pušky M14 v klasickém provedení, tedy s dřevěným pažbením (a často s povrchovou úpravou kovových částí chromováním nebo niklováním) jsou zbraněmi čestných jednotek\n\nJednotky \"Delta Force\" jsou užíváním M14 známé. Jak je vidět z filmu Black Hawk Down (Černý Jestřáb Sestřelen), podle skutečné události - bitva o Mogadishu, jeden z této jednotky, Seržant Randy Shughart, využívá M14 k odstřelování z helikoptéry aby podpořil své jednotky během pozemních operací. Jeho M14 je vybavena optikou Aimpoint 3000.\n\nSystém zbraně je v podstatě stejný jako u pušky M1 Garand. Zbraň používá systém uzamčení závěru rotačním závorníkem. Rozdíly oproti M1 Garand jsou hlavně změna ráže - z .30-06 na 7,62 x 51 mm NATO a možnost volby režimu střelby. Dalším významným rozdílem byla změna zásobovacího ústrojí. Zbraň oproti Garandu používá schránkové odnímací zásobníky. Toto vysoce zvýšilo užitnou hodnotu zbraně.\n\nVarianta označovaná jako M15 měla nahradit lehký kulomet, od základního modelu se odlišovala těžší hlavní s větší tepelnou jímavostí, sklopnou dvojnožkou a vyšší hmotností. Příliš se však neosvědčila ani nerozšířila, pro plnění úkolů lehkého kulometu byla příliš lehká, s nedostatečnou palebnou mohutností, a jako útočná puška zase dost těžká a neohrabaná.\n\nStandardní M14 s volbou střelby (automat/poloautomat). Tento model (M14E2) byl zaveden jako standardní pěchotní automatická puška a v roce 1966 přejmenován na M14A1.\n\nM14 M je pouze poloautomatická verze standardní M14 a byla vytvořena pro civilní účely. Speciálním mechanismem bylo zabráněno využití plně automatické střelbě.\n\nDalší civilní verze armádní M14, konkrétně vyráběná americkou zbrojovkou Springfield Armory, Inc. od roku 1974. Střelba je pouze poloautomatická a nemůže být modifikována na plně automatickou. Ačkoliv bylo i vyrobeno několik kusů s volbou střelby na plně automatickou, musely tyto kusy podlehnou zvláštní registraci.\n\nVarianta M14 byla zavedena do výzbroje jako odstřelovačská puška M21, která se vyznačovala pečlivějším zpracováním hlavně a dalších součástek (zejména spoušťového mechanismu), zvláště tuhou pažbou z vrstveného laminovaného dřeva, přítomností lištové montáže pro optický zaměřovač na pouzdru závěru, a také absencí možnosti střelby dávkou.\n\nM25 je puška vyrobená pro U.S. Army Special Forces (speciální jednotky) a U.S. Navy SEALs. Označení \"White Feather\" nese podle obávaného námořního odstřelovače z Vietnamské války Carlose Hathcocka. Až na několik detailů, jako je jiná optika, je zbraň stejná jako M21. Je stavěná jako odstřelovací puška a oproti ostatním verzím vůbec nemá pevná mířidla. přesnost je srovnatelná s puškami Remington 700, což je vzhledem k poloautomatické střelbě velmi obdivuhodné a dává této zbrani (při nasazeném nejdelším zásobníku) velikou palebnou sílu porovnatelnou s útočnou puškou na vzdálenost, která přesahuje dosah běžného vojáka s útočnou puškou. Ve válce v Perském zálivu byla hodně využita již zmiňovanými U.S. Army Special Forces a U.S. Navy SEALs.\n\nModifikovaná verze základní M14ky, používaná americkou Námořní pěchotou (US Marines). V současné době je u námořnictva nahrazována modernější M39 EMR.\n\nToto je modernizovaná varianta M14 vyráběná americkou zbrojovkou Sage International. Na zbrani je k dispozici několik R.I.S. lišt pro optiku, kolimátor, svítilnu atp.. Modernizace si vyžádala upuštění od klasické dřevěné pažby, ta je nyní kompletně z lehkých slitin a její délka je plně nastavitelná, stejně jako lícnice. M14 EBR samozřejmě využívá stejné ráže jako její \"stará předchůdkyně\" 7,62×51 mm NATO.\n\nZaložena na základu M14 EBR, používaná americkou Námořní pěchotou (US Marines). V současnosti postupně nahrazuje starší M14 DMR, taktéž užívanou námořnictvem.\n\n"}
{"id": "253603", "url": "https://cs.wikipedia.org/wiki?curid=253603", "title": "Konference", "text": "Konference\n\nKonference (z lat.: \"conferre\", \"confero\", \"contuli\", \"collatum\"; česky: shromáždit) je obvykle kratší diskusní setkání kompetentních osob k určitému tématu. Může být jednorázové nebo periodické, někdy je to i trvalá instituce. \n\n\n\n\n\n\n"}
{"id": "253609", "url": "https://cs.wikipedia.org/wiki?curid=253609", "title": "August Breithaupt", "text": "August Breithaupt\n\nJohann Friedrich August Breithaupt (18. května 1791 Probstzella, Durynsko – 22. září 1873 Freiberg) byl německý mineralog.\n\nWilhelm Karl von Haidinger po něm pojmenoval v roce 1859 minerál \"breithauptit\". V roce 1863 byl Breithaupt zvolen členem akademie Leopoldina a v roce 1872 se stal čestným občanem města Zwickau.\n\nSynem Augusta Breithaupta byl geolog Hermann Theodor Breithaupt a synovcem chemik Clemens Winkler.\n\n"}
{"id": "253610", "url": "https://cs.wikipedia.org/wiki?curid=253610", "title": "Diodóros Sicilský", "text": "Diodóros Sicilský\n\nDiodóros Sicilský, řecky Διόδωρος Σικελιώτης, (asi 90 př. n. l. – asi 27 př. n. l.) byl starověký řecký historik.\n\nO Diodórově životě je prakticky známo jen to, co o sobě napsal v úvodu svého historického díla \"Bibliothéké historiké (Historická knihovna)\". Narodil se v Agyriu (dnes Agira) na Sicílii. Své dílo sepisoval třicet let a za účelem bádání prý podnikl celou řadu nebezpečných cest po Evropě, Asii a Africe. Moderní kritici však našli v jeho vyprávění překvapivé chyby, kterých by se očitý svědek nemohl dopustit a tak je jisto jen to, že v období 180. olympiády (v letech 60–56 př. n. l.) pobýval v Egyptě a že dlouhý čas žil v Římě.\n\nPro svou práci použil Diodóros celou řadu zdrojů (Hekataios z Abdéry, Hieronymos z Kardie, Duris ze Samu, Timaios, Polybios, Poseidónios a další) a již název \"knihovna\" napovídá, že jde v podstatě o jejich kompilaci. Spis obsahoval čtyřicet knih, zachovaly se však jen knihy 1 až 5 a pak knihy 10 až 20, z ostatních jen fragmenty a zlomky. V prvních šesti v podstatě etnografických knihách Diodóros popisuje historii, kulturu i mytické dějiny Egypta, Mezopotámie, Indie, Skythie, Arábie, severní Afriky, Řecka a zbytku známé Evropy. Sedmou až sedmnáctou knihu věnoval Diodóros chronologickému líčení dějin světa počínaje Trojskou válkou a konče smrtí Alexandra Velikého. Poslední část díla se začíná popisem historických událostí za válek diadochů a pravděpodobně končí začátkem Caesarovy galské války (konec díla je ztracený, ale Diodóros to slíbil v úvodu).\n\nPřestože dílo nemá dostatečnou uměleckou kompozici a zcela spolehlivou chronologii, je velmi cenným historickým pramenem, neboť mnohé události vypravuje Diodóros jako jediný.\n"}
{"id": "253611", "url": "https://cs.wikipedia.org/wiki?curid=253611", "title": "Igor Ardašev", "text": "Igor Ardašev\n\nIgor Ardašev (* 2. srpna 1967 v Brně) je český virtuóz ve hře na klavír. Vystupuje se svou manželkou klavíristkou Renatou Ardaševovou.\n\nStudoval na Konzervatoři, později na JAMU v Brně pod vedením Inessi Janíčkové, v mistrovských kurzech vedených Paulem Badurou-Skodou v Rakousku a Rudolfem Serkinem v USA. Měl mnoho úspěchů v dětských soutěžích. V osmdesátých a devadesátých letech 20. století se stal laureátem Čajkovského soutěže v Moskvě, soutěže Pražského jara, soutěže královny Alžběty v Bruselu (tamtéž získal cenu belgického rozhlasu a televize) a soutěže Marguerite Long-Jacques Thibaud v Paříži. Roku 1990 obdržel 1. cenu v soutěži Marie Callasové v Aténách.\n\nZúčastňuje se evropských hudebních festivalů (například Schleswig-Holstein, Jodoigne v Belgii, Hannover, Neapol, Pražské jaro).\n\n"}
{"id": "253612", "url": "https://cs.wikipedia.org/wiki?curid=253612", "title": "Jan Antonín Pitínský", "text": "Jan Antonín Pitínský\n\nJan Antonín Pitínský, vlastním jménem Zdeněk Petrželka (* 30. října 1955 Gottwaldov) je český básník, spisovatel, dramatik a divadelní režisér. Žije v Brně, Luhačovicích, Zlíně a Praze. Za svoji práci již několikrát oceněn Cenou Alfréda Radoka, v říjnu 2007 též cenou Ministerstva kultury České republiky.\n\nVe svých divadelních režiích původní autorův text sám literárně dotváří a upravuje.\n\nPo vystudování gymnázia a střední knihovnické školy vystřídal několik zaměstnání. V roce 1975 založil soubor Dětské studio Divadla na provázku, kde chtěl vychovat novou generaci herců. Za tři roky na to se stal inspicientem Divadla na provázku do roku 1980. Roku 1979 začal připravovat scénář z poezie ruských básníků s názvem \"Lyrická agrese\" a rok na to uskutečnil hru \"Pocta Dostojevskému\" na ulici Česká v Brně. Vše skončilo po 10 minutách, kdy účastníky zatkla policie a odvedla je na výslech. Po výslechu byl udělen všem účinkujícím i J. A. Pitínskému zákaz činnosti, proto odjel na tři 3 roky do podhůří Jeseníků, kde pracoval mimo divadlo. Poté se vrací zpátky do Brna, kde začíná formovat soubor \"Ochotnický kroužek\" s Petrem Osolsobě v Obvodním kulturním a vzdělávacím středisku na Šelepově ulici a dávají dohromady a začínají zkoušet hru Amerika od Kafky. V této době si vytvořil pseudonym Jan Antonín Pitínský, kvůli jeho zákazu činnosti. Pseudonym vznikl narychlo z vesnice Pitín ze kterého pocházel jeho otec. V \"Ochotnickém kroužku\" napsal a poté i zrežíroval několik her.\n\nRoku 1988 se Ochotnický kroužek dělí o prostor s HaDivadlem, kde nakonec mezi nimi vznikne vztah. Když se HaDivadlo stěhuje na Sukovu ulici do nového prostoru vzniká už pouze soubor HaDivadlo, kde se v roce 1990 J. A. Pitínský stává druhým režisérem souboru vedle Arnošta Goldflama a tak se stává profesionálním režisérem. Předtím než nastupuje do Hadivadla, inscenuje s absolventským ročníkem činoherního herectví na JAMU hru \"Touha stát se indiánem\" od Franze Kafky. Poté s celým kolektivem HaDivadla dává dohromady prostor Kabinet Múz, kterému dává ducha a začíná zkoušet autorskou hru \"Tutuguri,\" kterou odpremiéruje 20.5.1991. Poté má ještě několik dalších představení v HaDivadle do roku 1992, kdy opouští soubor, kvůli osobním problémům. Začíná hostovat po celé České i Slovenské republice.\n\nV roce 1996 se vrací znovu do HaDivadla, kde začíná zkoušet hru Jób, za kterou nakonec dostává cenu Alfréda Radoka.\n\nVýběr inscenací: v Mahenově divadle \"Město plné prachu\" (1991) a \"Rosmersholm\" (2003), v pražském Divadle Na zábradlí to byly mimo jiné \"Táňa, Táňa; Ritter – Dene – Voss;\" \"Divadelník;\" v Městském divadle ve Zlíně \"Osm a půl (a půl), Její pastorkyňa, Proces, Dialogy Karmelitek, Smrt Hippodamie\", v HaDivadle v Brně \"Král Oidipús, Deadwood\", v pražském Dejvickém divadle režíroval \"Sestru Úzkost a Spřízněné volbou\", v Divadle v Dlouhé \"Kouzelný vrch\", v plzeňském Divadle J. K. Tyla operu \"Dido a Aeneas\", ve Slováckém divadle v Uherském Hradišti \"Gazdinu robu\" a \"Bratry Karamazovy\", v Divadle Husa na provázku \"Evangelium svatého Lukáše\" atd.\n\n\n\n\n"}
{"id": "253614", "url": "https://cs.wikipedia.org/wiki?curid=253614", "title": "ICOM", "text": "ICOM\n\nICOM může označovat: \n\n"}
{"id": "253615", "url": "https://cs.wikipedia.org/wiki?curid=253615", "title": "Chantajka", "text": "Chantajka\n\nChantajka ( ) je řeka v Krasnojarském kraji v Rusku. Je 174 km dlouhá. Povodí má rozlohu 30 700 km².\n\nOdtéká z Malého Chantajského jezera, do kterého přitéká průtok z Chantajského jezera. Jezernatost řeky je 5,4 %. Ústí zprava do Jeniseje.\n\nZdroj vody je sněhový a dešťový. Průměrný roční průtok vody činí 590 m³/s. Zamrzá v říjnu a rozmrzá v první polovině června.\n\nVodní doprava je možná do vzdálenosti 63 km od ústí. Na řece byla vybudována Usť-chantajská přehrada.\n"}
{"id": "253638", "url": "https://cs.wikipedia.org/wiki?curid=253638", "title": "Pilotní licence", "text": "Pilotní licence\n\nPilotní licence neboli pilotní průkaz je průkaz, který opravňuje držitele k řízení letadel. U motorových letadel rozlišujeme tři základní typy pilotních licencí:\n\nPrůkaz soukromého pilota, základní stupeň pro motorové létání. Tento průkaz opravňuje vykonávat jakýkoliv let, ne však za úplatu, na jednomotorovém letadle do maximální vzletové hmotnosti 5 700 kg (např. AN-2 pro 12 lidí ma vzletovou hmotnost 5 500 kg a je jednomotorová). Formulace \"ne však za úplatu\" znamená, že si nesmíte vzít peníze za práci pilota, smíte však se s někým podílet na ceně za letovou hodinu. K získání této licence je zapotřebí nalétat minimálně 45 letových hodin, z toho minimálně 25 ve dvojím řízení (dual), a minimálně 10 hodin sólo letů, jeden sólo přelet o minimální délce 270 km se dvěma plnými přistáními na letišti jiném než letiště vzletu. Pokud v rámci výcviku student dělá noční doložku, což je po zavedení v nedávné době již téměř standardní, musí žák nalétat 5 hodin v noci, z toho 5 sólo vzletů. Nejčastějším letounem používaným pro výcvik PPL je zcela jistě Cessna 152, která je i celosvětově nejrozšířenějším výcvikovým letadlem. Díky své váze do jedné tuny je levná na přistávací poplatky, které se platí za tunu MTOW (maximální vzletové hmotnosti). Cessna 152 je velice jednoduchá a „hodná“ – je snadná na ovládání, které je absolutně nezáludné, a dají se na ní \"levně\" získat perfektní návyky na větší typy letounů Cessna, například řady 170 nebo 180. Taky cena je celkem příznivá, v ČR se cena pohybuje běžně do 3000 Kč bez daně, v USA jsou ceny mnohem příznivější, nejlevněji se dá cessna 152 půjčit za 70 USD wet (vč. paliva). \n\nNěkteré letecké školy v ČR provádějí výcvik na typu Zlin Z-142. Tento letoun Československé konstrukce je mnohem výkonnější než americké Cessny a řízení je velmi citlivé. Stodvaačtyřicítky jsou konstruovány i na výcvik akrobacie a ta se na nich také stále vyučuje. Nevýhodou tohoto výkonného letounu, na kterém se \"z kluků stávaji chlapi\", je servisní režim a dvojnásobná spotřeba než má letoun Cessna – a tím pádem také dvojnásobná cena za hodinu provozu. Na tomto typu letounu také dnes začínají svoji profesionální kariéru vojenští piloti. \n\nV Československu byl nejčastěji užívaným výcvikovým letounem některý z řady Zlin Z-x26 (Z-126, 226, 326, 526). Tento cvičný dolnoplošník s klasickým podvozkem s ostruhovým kolem je v posledních verzích vybaven výkonným motorem. Na těchto typech začínala létat akrobacii světoznámá Chrudimská čtyřka (dnes Flying Bulls) a je opravdovou prověrkou pilotního umění. Dodnes je tento typ pro své výkony nejpoužívanější vlečný letoun v ČR (používá se k vlekání větroňu). \n\nS licencí PPL si můžete užívat krás létání, v létě letět na dovolenou nebo se jen pobavit s kamarády ve vzduchu. K licenci PPL je možno získat různé doložky. Např.: MEP (multi engine piston), rozšíření na vícemotorová letadla nebo IR (instrument rating), přístrojová doložka, která opravňuje pro let podle přístrojů.\n\nPrůkaz obchodního pilota opravňuje pro létání za úplatu. S licencí CPL můžete létat jako druhý pilot na letadla nasazeném na obchodní let. Pro získání tohoto stupně kvalifikace je nutné první získat PPL a mít minimální nálet 200 hodin, z toho minimálně 100 jako PIC (velitel letadla – pilot in command). Samotná délka výcviku je závislá na tom zda pilot vlastní IR doložku nebo ne. Pokud ji vlastní, CPL je 15 hodin na letadle, z toho 5 hodin na komplexním letadle (stavitelná vrtule, zatahovací podvozek); pokud licenci IR nemá, je to 25 hodin a zase 5 hodin na komplexním letadle. Kurz CPL může zahájit při náletu 150 hodin a dokončit při 200 hodinách. Pilot s CPL, IR, MEP a ATPL teorií může vykonávat práci u letecké společnosti jako druhý pilot. Výhodne je pro CPL piloty během svého náletu si udělat IR výcvik, který je 50hodinový a část letů může být nalétána na simulátoru. Do 200 hodin CPL se počítá maximálně 10 hodin ze simulátoru.\n\nLicence dopravního pilota opravňuje létat jako kapitán letadla. Pro získání této kvalifikace musíte mít splněnu teorii ATPL (ATPL frozen) – cca 650 hodin studia (10 měsíců a 14 zkoušek na ÚCL) a nálet 1500 hodin na vícepilotních letadlech. Znamená to, že pilot s licenci CPL, MEP, IR a ATPL frozen může létat jako druhý pilot na dopravních letadlech, jakmile jeho nálet dosahuje 1500 hodin, dostává kvalifikaci ATPL a má právo vykonávat funkci kapitána letadla.\n\nV dnešní době, pokud má uchazeč zájem, čas a peníze, není problém se od nuly na pravou sedačku dopravního letadla dostat za zhruba 1 rok. Celkový nálet bude přesahovat něco málo přes 200 hodin.\n\nK získání PPL je nutno vlastnit \"medical class 2\" což je jen krátké nenáročné vyšetření zdravotního stavu.\nK licencím CPL a ATPL je nutno vlastnit \"medical class 1\". Vstupní prohlídku k získání tohoto zdravotního osvědčení je nutné absolvovat na ÚLZ (Ústav leteckého zdravotnictví). Jedná se o dvoudenní důkladnou prohlídku, kterou byste měli zvládnout, pokud nemáte nějaké vážnější zdravotní problémy. Obnovovací roční prohlídku může od roku 2013 vykonat kterýkoliv pověřený letecký lékař.\n"}
{"id": "253643", "url": "https://cs.wikipedia.org/wiki?curid=253643", "title": "Těžký kulomet vz. 37", "text": "Těžký kulomet vz. 37\n\nTěžký kulomet vz. 37 také zvaný ZB-53 je palná zbraň, kterou vyvinuli konstruktéři z brněnské firmy Čsl. zbrojovka, akc.spol. ve třicátých letech 20. století. Hlavním konstruktérem byl Václav Holek. Kulomet vznikl vylepšením předchozí verze vz. 35. Touto verzí byly vybaveny tanky a objekty těžkého opevnění na úseku Moravská Ostrava. Vyrobeno bylo zhruba 1000 ks. Se zaváděním kulometů vz. 37 byly tyto zbraně postupně stahovány a odprodány do zahraničí.\n\nSériová výroba této zbraně byla započata v roce 1937. Ráže kulometu byla 7,92 mm. Konstrukce zbraně byla vyřešena tak, aby vydržela nepřetržitou pětiminutovou palbu, to odpovídá 2500 vystřelených ran. Poté se musela vyměnit hlaveň. Jde o vzduchem chlazený systém.\n\nZbraň byla úspěšně vyvážena, mimo jiné do Velké Británie, Jugoslávie, Rumunska, Íránu, Afghánistánu, Číny nebo států jižní a střední Ameriky. Ve Velké Británii byl kulomet vz. 37 vyráběn v licenci (asi 60 000 ks) a montován do obrněných vozidel pod značením BESA. Důležité uplatnění zbraň našla také v budovaném československém opevnění.\n\nByly jimi osazovány i československé lehké tanky LT-35 a LT-38. Kulomety nebyly použity v poli u pěchoty, protože až do obsazení Československa armáda nedisponovala polními trojnožkami. Po rozbití a obsazení Československa nacistickým Německem byly velké počty kulometů převzaty Wehrmachtem a během války používány i rumunskou armádou a jednotkami Waffen SS.\n\nZbraň byla vybavena buď těžkou hlavní (masivní s hladkým povrchem), která byla určena pro použití v těžkém opevnění a v tancích. Anebo pěchotní s lehkou hlavní a žebrovaným chladičem. Kulomet určený na export do Rumunska má v zadní části rámu nad spouští vložený nástavec pro silnější pružinu závěru, která byla nutná z důvodu méně kvalitních rumunských nábojů.\n\nKulomet funguje na principu odběru prachových plynů, které jsou odebírany ve středu hlavně regulovatelným otvorem a přiváděny do plynového válce pod hlavní. Zde plyny tlačí na píst, který je součástí nosiče závorníku a tím uvádějí do pohybu mechanismus závěru. Uzamčení závěru je shodné konstrukce jako u kulometu vz. 26 pomocí vertikálně sklopného závorníku, jehož zadní část se při uzamčení opírá o výstupek v horní části pouzdra závěru. Hlaveň při střelbě koná krátký pohyb vzad a tím tlumí vibrace kulometu na podstavec či lafetu. Zbraň střílí z otevřeného závěru. Kovový nábojový pás se do zbraně vkládá z pravé strany. v zadní části pouzdra závěru se nachází zrychlovač kadence ovladaný páčkou na levé straně rámu. Při spodní poloze páčky se sklopí zrychlovač kadence, který zkrátí chod závěru a tím zrychlí nabíjecí cyklus. Ve spodní části vzadu pouzdra závěru se nachází spoušťový mechanismus s rukojetí na obou stranách. Pro natažení závěru se musí stisknou pojistka nad spouští, poté se celý spoušťový mechanismus posune dopředu, kde dojde k zachycení závěru poté se závěr natáhne vzad.\n\nKulomet byl původně navržen jen pro použití v tancích a opevnění a protože se neuvažovalo o jeho zavedení u pěchoty nebyla polní trojnožka potřeba. Teprve s poptávkou po této zbrani ze zahraničí začala Zbrojovka Brno vyvíjet polní trojnožku pro export především do Jugoslávie a Rumunska. První sériovou verzí trojnožek po řadě různých prototypových řad byla ZB 308, která se dočkala také nasazení Wehrmachtem ve válce. Tato verze (viz obrázek nahoře) má vpředu 2 nohy a vzadu jednu podobně jako kulomet Schwarzlose. Po válce vznikla novější verze ZB 309, ta má vpředu jednu nohu a vzadu 2 nohy. K oběma typů lafet se dodával ještě nástavec, pro použití kulometu proti letadlům. Často se lze ještě setkat s polní trojnožkou rumunské výroby. Vyznačuje se nízkou výškou, malýma výškově nestavitelnýma nohama a masivním obdélníkovým rámem ze svařených profilů.\n\nSeznam států používajících kulomety ZB vz. 35 a ZB vz. 37:\n\n"}
{"id": "253649", "url": "https://cs.wikipedia.org/wiki?curid=253649", "title": "Wiprecht Grojčský", "text": "Wiprecht Grojčský\n\nWiprecht Grojčský nebo též Wiprecht z Grojče (něm. \"Wiprecht von Groitzsch\"; kolem 1050 – 22. květen 1124 Klášter Pegau) byl německý šlechtic, přítel, bojovník a rádce českého krále Vratislava II. Jako Wiprecht II. byl purkrabí župy Balsamgau, od roku 1070 hrabě z Grojče a jako Wiprecht I. od roku 1123 markrabě míšenský a lužický.\n\nWiprecht byl synem Wiprechta, který měl držby v panství Stendal-Tangermünde a Sigeny z Grossleinungen. Panství svého otce vyměnil okolo roku 1070 za purkrabství v Grojči u Lipska. Když Vratislav II. poskytl roku 1080 pomoc Jindřichovi IV. v bitvě u Flarcheimu proti římskému protikráli Rudolfovi Švábskému, čeští bojovníci museli ustoupit. Wiprecht z Grojče, Vratislavův spojenec, jehož území bylo dobyto Rudolfem, utekl do Čech.\n\nV roce 1083 stál Vratislav opět na straně Jindřicha IV. při dobývání Říma. Jindřicha podpořilo 300 českých bojovníků vedených Vratislavovým synem Bořivojem II. a Wiprechtem z Grojče, který přivedl asi 60 svých ozbrojenců. Češi utrpěli těžké ztráty, ale Vratislav byl nakonec odměněn královskou korunou. V roce 1086 Vratislav naopak věnoval Wiprechtovi ruku své dcery Judity. Věnem Wiprecht získal od české princezny zemi nedaleko českých hranic, Donínsko, území Nišanů, Labskou kotlinu k Drážďanům a oblast kolem Budyšína. V roce 1089–90 se ho tamní opozice ovšem pokusila zabít. Wiprecht dal spiklence zatknout, oslepit a zabavil jim majetek. Aby odčinil tyto skutky, vydal se na pouť do Říma a Santiaga de Compostela. Když v roce 1091 založil Wiprecht z Grojče benediktínský klášter Pegau, jeho tchán král Vratislav přispěl k jeho výstavbě darem 1 000 talentů stříbra.\n\nNásledujícího roku Wiprecht povolal do Pegau čtyři mnichy z Münsterschwarzachu. Klášter byl vysvěcen 26. červenec 1096. Slavnostního vysvěcení se zúčastnil magdeburský arcibiskup, čtyři biskupové, sourozenci Wiprechtovy manželky a mnoho šlechticů z Durynska a východního Saska. Sama Wiprechtova manželka věnovala klášteru při této příležitosti královskou korunu zdobenou zlatem a drahokamy.\n\nZaložil dvě rotundy: v Grojči a Knautnaundorfu a společně s Juditou vybudovali hrad Schwerzau.\n\nWiprecht se aktivně zapojoval do české politiky i po smrti Vratislava II. Když v roce 1107 sesadil Svatopluk Olomoucký Bořivoje II. z knížecího stolce, Bořivoj se svých nároků nevzdával. Jednak uplatil Jindřicha V., aby Svatopluka zajal, a jednak se s Wiprechtovou družinou vydal do Čech. U Donína se ale družina rozprchla před vojáky Svatopluka pod vedením jeho bratra Oty II. Černého. Wiprecht z Grojče byl pravděpodobně jedním z iniciátorů zavraždění Svatopluka Olomouckého. Svatoplukův vrah totiž patřil mezi jeho družiníky. Wiprecht kvůli podpoře Bořivoje nakonec upadl v nemilost u císaře. Stal se z něj vůdce saské proticísařské opozice a nakonec strávil tři roky ve vězení. Ke konci života ovšem ještě zvětšil své državy, když mu císař Jindřich V. v roce 1123 udělil markrabství míšeňské a lužické. Míšeňsko se mu však nikdy nepodařilo ovládnout, a to dokonce ani s českou pomocí, neboť ho pevně držel Konrád z Wettinu, stoupenec soupeře císaře Jindřicha V., saského vévody Lothara. Wiprecht Grojčský zemřel 22. květen 1124 v klášteře Pegau. Jeho náhrobek je nyní možné spatřit v kostele sv. Vavřince v Pegau.\n\nZ dětí Wiprechta a Judity se tři dožily dospělosti – kolem roku 1088 se narodil Wiprecht III. (Václav), poté Jindřich a dcera Berta, provdaná za hraběte Dediho z rodu Wettinů. Judita Grojčská zemřela 17. prosince 1108 a Wiprecht se oženil podruhé, s dvojnásobnou vdovou Kunhutou z Orlamünde, dcerou mišeňského markraběte Oty I.\n\n\n"}
{"id": "253650", "url": "https://cs.wikipedia.org/wiki?curid=253650", "title": "Sasanky", "text": "Sasanky\n\nSasanky (Actiniaria) je řád, které zahrnuje mořské dravé živočichy z třídy korálnatců (Anthozoa). Jsou pojmenované po sasance, rostlině rodu Anemone.\n\nSasanky jsou příbuzné korálům, červnatcům a medúzám.\n\nVětšinou jsou větší než koráli, některé druhy mají i 30 – 50 cm. Rozšířenou spodní stranou těla se mohou pomalu posouvat po dně. Nemají schránku, jen pevnější pokožku. Jejich trávení je už typicky extracelulární – dokáží strávit i větší rybky, které omráčily knidoblasty na ramenou. Typickým zástupcem je např. sasanka koňská (Actinia equina). Ve Středomoří je běžná Aiptasia mutabilis. Na prázdných ulitách, obývaných rakem poustevníčkem (Pagurus prideauxi) žije Adamsia palliata. Rak se s ulitou pohybuje, takže sasanka má o potravu postaráno; sasanka ho zas chrání svými žahavými buňkami. Jde o zjevný příklad mutualismu.\n\nV příbřežních vodách severských oblastí je častá např. sasanka karafiátová.\n\n"}
{"id": "253661", "url": "https://cs.wikipedia.org/wiki?curid=253661", "title": "Textař", "text": "Textař\n\nTextař je tvůrčí pracovník, který systematicky a cílevědomě upravuje nebo vytváří krátké či kratší jednoúčelově zaměřené jazykové útvary (krátké texty) často přísně utilitárního účelu. Někdy se jedná o útvary literární či literárně-dramatické povahy. Jsou to například texty umělých písní, předvolební hesla, reklamní slogany a reklamní a propagační texty obecně (copywriteři), sportovní pokřiky, krátké průpovídky, aforismy, informační cedule apod. V zásadě je možné textaře rozdělit do několika skupin.\n\n\nV podstatě se jedná o několik dílčích podskupin tvůrců, které se ovšem v praxi dost často vzájemně překrývají. Tito tvůrci mají povahou své práce velmi blízko ke klasické poezii a literatuře, nejlepší písňové texty jsou také s poezií plně kompatibilní a tudíž i zaměnitelné. Není proto vůbec náhodou, že mnozí renomovaní básníci byli i výbornými písňovými textaři a naopak, nejlepší písňoví textaři bývají obvykle i dobrými básníky.\n\nZabývají se tvorbou reklamních textů a sloganů pro propagaci nějakého konkrétního výrobku či služby, nejčastěji na přímou objednávku od zadavatele respektive objednatele (neboli zákazníka reklamní firmy). Tyto více či méně zdařilé výtvory pak obšťastňují lidstvo na bilboardech, v nejrůznějších reklamních tiskovinách, v mnoha reklamních inzerátech, slyšíme je v rozhlase, vídáváme je v televizi či v kinech. Jazyková úroveň některých reklamních textů někdy bývá, a nejen v dnešní hektické době, velmi slušně řečeno, někdy i z více společenských či jazykových hledisek velice sporná.\n\n\nPříležitostná nesystematická tvorba doplňkových textů typu na bázi volné lidové tvořivosti:\n\n\n\n"}
{"id": "253662", "url": "https://cs.wikipedia.org/wiki?curid=253662", "title": "Rafi Ejtan", "text": "Rafi Ejtan\n\nRafael „Rafi“ Ejtan (: רפי איתן), (23. listopadu 1926, Ejn Charod – 23. března 2019, Tel Aviv) byl agent Šin bet, který se podílel na únosu Adolfa Eichmanna, šéf tajné služby Lakam a předseda strany izraelských důchodců Gil.\n\nEjtan se narodil v Palestině v kibucu Ejn Charod v rodině ruských sionistických přistěhovalců z roku 1923. Jeho otec, Noach Hantman byl básník, matka Miriam Lucanská žena v domácnosti. Kromě Rafiho měli ještě další tři děti; Odeda, Rinu a Ami. Celá rodina žila v Ramat ha-Šaron sestávající ze 100 rodin. V roce 1940 Rafi dostudoval střední zemědělskou školu a poté odešel studovat do Londýna, kde získal titul BSc v ekonomii.\n\nV roce 1938, jako 12letý vstoupil do Hagany, aby se o něco později stal příslušníkem Palmachu, elitní části Hagany. V tajných operacích pomáhal židovským uprchlíkům prchajícím před nacismem do Palestiny. Nejslavnější operací, které se v té době zúčastnil byla likvidace britského radaru na horu Karmel nedaleko Haify. Při operaci se musel plazit kanály, čímž získal přezdívku Smraďoch, která mu už zůstala (a odlišovala ho od jiného Rafaela Ejtana, známého izraelského politika). V té době se Ejtan také poprvé setkal s pozdějším izraelským premiérem Jicchakem Rabinem.\n\nV průběhu války za nezávislost sloužil u armádních zpravodajců. Po založení Šin Bet odešel pracovat do této služby a stal se šéfem jejích operací. V této pozici se účastnil i únosu Adolfa Eichmanna jako šéf komanda.\n\nV průběhu let 1964–1966 vedl dva roky trvající operaci proti německým vědcům pracujícím na vývoji raketových zbraní pro Egypt. Též byl zapojený do přípravy plánu na likvidaci iráckého jaderného programu, který vyvrcholil v červnu 1981 útokem izraelského letectva na irácký nukleární reaktor v Osiraku.\n\nV roce 1972 opustil Šin Bet a přešel do soukromého sektoru. Zabýval se například lovem tropických ryb a dalšími zemědělskými podniky.\n\nV roce 1978 dostal od ministra vlády Menachema Begina nabídku, aby se stal jeho poradcem pro otázky terorismu, neboť na tomto poli patřil Ejtan k nejrespektovanějším expertům.\n\nV roce 1981 byl jmenován šéfem průmyslové a vědecké rozvědky Lakam, ve které působil až do roku 1985, kdy byla tato výzvědná služba rozpuštěna jako důsledek neautorizované špionáže proti spojenci, USA (tzv. \"aféra Pollard\")\n\nPodle knihy \"Gideonovi vyzvědači\" od Gordona Thomase během vlády Margaret Thatcherové navázala v roce 1980 s Ejtanem vztahy britská MI6 a ten začal působit jako poradce v boji proti severoirským teroristům. Tento vztah vyvrcholil v roce 1985, kdy agenti Mosadu vystopovali bombové komando IRA v Gibraltaru. Za nejasných okolností potom byli tři členové IRA zabiti příslušníky SAS. Následně se informace o účasti Ejtana a Mosadu na této operaci objevila v tisku a IRA vydala příkaz svým příslušníkům, aby Ejtana našli a zabili. Kvůli této hrozbě (a rozpakům, do kterých se izraelská vláda kvůli Ejtanově neautorizované účasti na operaci v Gibraltaru dostala) opustil Ejtan Velkou Británii a ukončil svou spolupráci s jejími tajnými službami. Tento incident poté ještě několik let zatěžoval izraelsko-britské vztahy.\n\nPo rozpuštění Lakamu v roce 1985 mu bylo nabídnuto místo ředitele státní chemické korporace, kterou řídil až do roku 1993. Firma pod jeho vedením prodělala silnou expanzi a stala se jednou z největších v zemi. V roce 1992 dostal, prostřednictvím úspěšného brazilského obchodníka I. Semmela nabídku na zemědělský kontrakt na Kubě zahrnující kultivaci největšího kubánského citrusového háje. Poté, co tento kontrakt vyhrál, založil se čtyřmi dalšími podnikateli společnost \"GMB Grupo BM\", ve které zastupuje izraelskou společnost \"Reesimex\". GMB později získala i kontrakt na stavbu Památníku holokaustu v centru staré Havany. Za svou práci v oblasti zemědělství byla GMB nedávno kubánskou vládou vyznamenána. Kromě Kuby GBM obchoduje i v jiných zemích Latinské Ameriky. Mezi jinými například řídí zemědělské projekty v Dominikánské republice.\n\nZačátkem roku 2006 založil stranu GIL (VĚK), která se při březnových volbách téhož roku dostala do Knesetu a získala 7 parlamentních křesel. Strana je zajímavá zejména tím, že si jako primární cíl určila obranu izraelských důchodců.\n\nVe volném čase se věnoval sochařství. Na svém kontě měl přes 100 soch. Uspořádal i samostatnou výstavu v prostorách high-tech společnosti \"Brown\". Zemřel 23. března 2019 ve věku 92 let v nemocnici Ichilov v Tel Avivu. Následující den byl pohřben v Netanje.\n\n"}
{"id": "253663", "url": "https://cs.wikipedia.org/wiki?curid=253663", "title": "Sasanka", "text": "Sasanka\n\nSasanka (\"Anemone\") je rod rostlin z čeledi pryskyřníkovitých (\"Ranunculaceae\").\n\nPojetí rodu \"Anemone\" se u jednotlivých autorů dosti lišilo. Existuje nejširší pojetí, kdy nejsou uznávány rody jaterník (\"Hepatica\") a koniklec (\"Pulsatilla\") a zástupci jsou pak řazeny do rodu \"Anemone\". Toto pojetí zastává např. Flóra Severní Ameriky. Jiní rody \"Hepatica\" a \"Pulsatilla\" uznávají, např. Flóra Číny. Stejně jako většina recentních středoevropských autorů. Existuje ale ještě užší pojetí, které užíval třeba Dostál (1989) nebo Květena ČR, kde kromě toho z rodu \"Anemone\" vyjímá další menší rody \"Anemonoides\" a \"Anemonastrum\". Kubát 2002 rody \"Anemonastrum\" a \"Anemonoides\" neuznává, ale rody \"Hepatica\" a \"Pulsatilla\" ano. V nejnovější době středoevropští autoři uznávají rody \"Hepatica\" a \"Pulsatilla\", rod \"Anemonoides\" neuznávají a druhy řadí pod \"Anemone\", zato se však vrací k samostatnému rodu \"Anemonastrum\", česky větrnice. Ze středoevropských druhů pouze větrnice narcisokvětá (sasanka narcisokvětá) (\"Anemone narcissiflora\"). V tomto pojetí rod popisuje i tento článek\n\nJedná se o vytrvalé byliny s podzemním oddenkem, který může být dlouhý a válcovitý nebo hlízovitě zkrácený Lodyhy jsou lysé nebo chlupaté. Přízemní listy mohou chybět, jindy jsou přítomny, pak jsou dlouze řapíkaté, jsou zpravidla trojčetné, někdy až pětičetné nebo jen dlanitě dělené. Lodyžní listy (popř. listeny, záleží na interpretaci) jsou podobné přízemním, v trojčetném přeslenu, jsou zpravidla také trojčetné. Květy jsou většinou jednotlivé, řidčeji po několika, různých barev, bílé, žluté, ale i červené nebo modré. Okvětních lístků bývá nejčastěji 5–20 Jedná se ale ve skutečnosti po petalizované (napodobující korunu) kališní lístky, kdy korunní lístky chybí. Tyčinek je mnoho. Opylení probíhá pomocí hmyzu (entomogamie). Gyneceum je apokarpní, pestíků je mnoho. Plodem je nažka, která může být řídce až hustě chlupatá nebo až huňatá a je zakončená zobánkem. Na bázi nažky je někdy olejnaté masíčko. Nažky jsou uspořádány do souplodí. Jsou rozšiřovány větrem (anemochorie) nebo pomocí mravenců (myrmekochorie).\n\nJe známo asi 150 druhů. Počet však závisí na taxonomii, jak široce je rod chápán, může to být i o něco méně. Jsou rozšířeny na všech kontinentech kromě Antarktidy, ovšem těžiště rozšíření je v mírném pásu Evropy, Asie a Severní Ameriky. Z celé Evropy je udáváno asi 14 druhů.\nVe střední Evropě můžeme potkat 5 druhů, pokud nepočítáme druhy pěstované a zřídka zplanělé. V České republice rostou tři druhy. Nejběžnější je sasanka hajní. V teplejších oblastech je poměrně hojná i sasanka pryskyřníkovitá. Na teplá stanoviště je vázána i sasanka lesní. Sasanka narcisokvětá byla přeřazena do rodu větrnice (\"Anemonastrum\"). V Alpách dále roste sasanka baldenská a sasanka trojlistá.\n\n\n"}
{"id": "253673", "url": "https://cs.wikipedia.org/wiki?curid=253673", "title": "Don Airey", "text": "Don Airey\n\nDonald Smith Airey (* 21. června 1948, Sunderland, Anglie) je britský hráč na klávesové nástroje, který od roku 2002 hraje v rockové skupině Deep Purple, kde nahradil Jona Lorda.\n\nTvoří a na hudební scéně se pohybuje již mnoho let, spolupracoval s muzikanty jako Gary Moore, Ozzy Osbourne, Judas Priest, Black Sabbath, Jethro Tull, Whitesnake, Colosseum II, Sinner, Michael Schenker, Uli Jon Roth, Rainbow, Divlje jagode a\nLiving Loud, spolupracoval též s Andrew Lloyd Webberem.\n\nNa piano začal hrát v 7 letech, vystudoval univerzitu v Nottinghamu a v roce 1974 se přesunul do Londýna, kde se připojil ke skupině Cozy Powella – \"Hammer\".\n\n\nMimo sestavu Deep Purple se Don Airey představil se svým úspěšným sólovým projektem Don Airey & Band již několikrát i v ČR a to v sestavě: Carl Sentance – zpěv, Darrin Mooney – bicí, Simon McBride – kytara, Laurence Cottle – baskytara a Don Airey – klávesové nástroje. V roce 2012 koncertovali v Plzni v KD Šeříková, poté v roce 2014 v Praze (Nová Chmelnice) a ve Zlíně a naposledy roku 2015 taktéž v Praze a ve Zlíně.\n"}
{"id": "253681", "url": "https://cs.wikipedia.org/wiki?curid=253681", "title": "Jana Hlaváčová", "text": "Jana Hlaváčová\n\nJana Hlaváčová (* 26. března 1938 Praha) je česká herečka a emeritní profesorka DAMU.\n\nZájem o divadlo v ní vzbudil otec, který hrál ochotnické divadlo. Po maturitě na gymnáziu vystudovala DAMU (1960). Její první angažmá bylo v Divadle J. K. Tyla v Plzni (1960–1965, kde také vstoupila do místní organizace komunistické strany), posléze se stala členkou Národního divadla v Praze, kde zažila svou vrcholnou éru (\"Hippodamie\" v trilogiii J. Vrchlického, Raněvská ve \"Višňovém sadu\", Getruda v \"Hamletovi\", Emilie Marty ve \"Věci Makropulos\", Markýza de Merteuil v \"Nebezpečných vztazích\"). Na naší první scéně setrvala do roku 1990, kdy odešla společně se svým manželem pro neshody s tehdejším vedením činohry. Od roku 1994 je členkou hereckého souboru Divadla na Vinohradech, kde ztvárnila mnoho výrazných rolí. Jmenujme například Jeannette Burmeisterovou v muzikálu \"Donaha!\", Hanu Kennedyovou ve hře \"Marie Stuartovna\", sedmdesátiletou Albertinu ve hře \"Albertina\", Mag Folanovou v \"Krásce z Leenane\" a Emmu Cristano ve hře \"Famílie\".\n\nJejí mladší sestra Dana Hlaváčová je také herečkou, působila dlouhá léta v Divadle E. F. Buriana a její dcera Lucie Matoušková je absolventkou DAMU.\n\nPrvním manželem Jany Hlaváčové byl herec Jiří Michný, který však zemřel. Z prvního manželství má dceru Terezu (* 1963). Následně se provdala za herce Luďka Munzara, se kterým má dceru Barboru Munzarovou (* 1971), která je také herečkou.\n\nNa filmovém plátně se uvedla už jako studentka DAMU – rolí průvodkyně Čedoku Mefistofely v úspěšné filmové komedii režiséra Zdeňka Podskalského \"Kam čert nemůže\" (1959) spolu s Miroslavem Horníčkem v hlavní roli. Od 70. let hraje i v kostýmních úlohách historických osobností (\"Tajemství velikého vypravěče\", \"Koncert na konci léta\", \"Lev s bílou hřívou\", \"Veronika\"). Od poloviny 80. let se objevuje převážně v komediích, kde se zapsala zejména jako sestra Tonička ve filmech o „Básnících“.\n\nVýznamně se uplatnila i v televizních inscenacích a dabingu. Spolupracuje s rozhlasem, pedagogicky působí na DAMU jako profesorka (2006) oboru dramatická umění – herectví činoherního divadla.\n\nDiváci ji znají také z televizního seriálu \"Hraběnky\" a z vysílání České televize pro děti. V roce 2011 přerušila svoji uměleckou činnost z důvodů deprese související s diagnostikovanou Parkinsonovou nemocí.\n\nKrátce se angažovala i politicky. Ve volbách roku 1990 zasedla do Sněmovny lidu Federálního shromáždění (volební obvod Západočeský kraj) za Občanské fórum, ale již v červenci 1990 na mandát rezignovala a fakticky jej nevykonávala.\n\n\n\n\n\n\n\n"}
{"id": "253684", "url": "https://cs.wikipedia.org/wiki?curid=253684", "title": "Třebíč (zámek)", "text": "Třebíč (zámek)\n\nZámek v Třebíči, původně benediktinský klášter v Třebíči, je národní kulturní památka v Třebíči-Podklášteří. Vznikl přestavbou původního benediktinského kláštera v průběhu 16. století. Byl sídlem majitelů třebíčského panství. Obnova počatá v roce 1957 upravila podstatnou část zámku pro potřeby Západomoravského muzea (a archivu), od roku 2003 Muzea Vysočiny Třebíč. V roce 2018 byl zapsán na seznam UNESCO, spolu s židovskou čtvrtí, bazilikou a židovským hřbitovem. Rada Kraje Vysočina odsouhlasila memorandum o spolupráci správců třebíčských objektů zapsaných v UNESCO.\n\nZámek v Třebíči se vypíná ve středu Třebíče, na levém břehu řeky Jihlavy. Od řeky ho dělí podzámecká niva, široká asi 50 metrů a dlouhá přes 300 metrů, ve východní části zastavěná. Hlavní vchod i vjezd je z ulice 9. května. Do areálu zámku se však lze dostat též od jihu z podzámecké nivy, od západu parkem z ulice U Obůrky a od bývalého hospodářského dvora ulicí Nad Zámkem.\n\nV roce 2008 převzalo město Třebíč zámecký park do svého majetku, původní návrh pochází z roku 2010 a počítal s vystavěním kavárny a fontány. Ten se neuskuteční, bude potřeba obnovit stromový porost. Budou také obnoveny cesty v parku a osvětlení a umístěny lavičky a drobné vodní prvky. Historicky byla součástí parku i lávka přes rokli, která vedla k odpočívce v podobě houby, které se říkalo Paraple.\n\nV roce 2019 proběhly výzkumy možného využití bývalého zámeckého statku v ulici Nad zámkem.\n\nTřebíčský benediktinský klášter založili roku 1101 Litold Znojemský a Oldřich Brněnský. Stalo se tak v místě, kde se pravděpodobně stýkaly hranice údělů moravského a znojemského; hranice měla vytvářet řeka Jihlava. V tomto jejich společném podniknutí lze spatřovat jednak politický akt (jednota rodu Přemyslovců), jednak si tím budovali památník své knížecí moci. Klášter zřízený u křižovatky dvou starých obchodních cest – rajhradsko-chýnovské (později brněnsko-jihočeskou) a cesty vedoucí z Rakous, jižní Moravy přes Třebíč dál na Kamenici a Polnou a do Čech, na Libici a Chrudimsko – plnil i funkci strážní a obrannou. Klášter vznikl v blízkosti staršího opevněného knížecího dvorce (týna), snad slavníkovského.\n\nPůvodní klášter z 12. století se nedochoval a ani není známo jeho přesné místo. Začátkem 13. století započala výstavba klášterních budov v dnešním místě. Tou dobou vznikla trojkřídlá budova kláštera společně s kostelem vytvářející Rajský dvůr. Tato stavba je dnes dochována jen zdivem ve sklepích a v přízemí budov zámku, zejména v západním a východním traktu.\n\nKlášter byl ve 13. a 14. století střediskem vzdělanosti v kraji. Svou činnost zde pravděpodobně vyvíjela benediktinská klášterní škola, která laikům dávala základy gramatiky, logiky, rétoriky, aritmetiky, geometrie, astrologie a hudby. Činností kláštera vznikaly ručně psané a malířsky zdobené liturgické a jiné knihy.\n\nHospodářsky byl klášter zajištěn množstvím obcí v blízkém i vzdálenějším okolí (klášterní statky). Hospodářské postavení kláštera se zhoršovalo od konce 14. století, husitské války tento stav ještě prohloubily. Během nich táborité a sirotci klášter obsadili a drželi v letech 1421–1426.\n\nVýznamnou postavou dějin kláštera je opat Trojan. Za něho – v polovině 15. století – byl klášter dobudován jako mohutná pevnost. Klášter byl opevněn pásem hradeb, baštami a věžemi. Jedna věž stála na jihovýchodním nároží jihozápadního traktu, další hranolová věž byla postavena v severním vstupním traktu. Další věž, která byla původně vstupní, stála na východě. Věž má i západní křídlo severního vstupního traktu; tato věž je též pozdně gotická. Ve své vrcholné pevnostní podobě měl klášter opevněné předpolí v místě hospodářského dvora, opevněné předhradí se dotýkalo u podklášterského mostu řeky. Soustavu opevnění doplňovaly menší tvrze, z nichž jedna stála na západ od kláštera.\n\nKlášter byl svědkem dobytí města Třebíče uherskými vojsky 14. května 1468 i útočištěm množství uprchlíků i obránců. Další týdny se v něm bránila část českého vojska pod vedením Viktorina, syna Jiřího z Poděbrad, a vojevůdce Václava Vlčka. Viktorinovi se z obležení podařilo uprchnout a probít 6. června 1468 přes Hrádek k táboru svého bratra Jindřicha. Vlček a zbytek obránců klášter vyklidili o devět dní později, 15. června. Klášter byl silně poškozen, kostel vypálen.\n\nKlášter, který až do roku 1472 neměl opata, a klášterní zboží dal Matyáš Korvín pánům ze Šternberka jako náhradu za škody, které utrpěli v jeho službách. Ti na klášteře seděli ještě v roce 1479, tedy v době, kdy se už město Třebíč obnovovalo. 10. září 1486 o osudu třebíčského kláštera jednali oba králové: Matyáš Korvín a Vladislav Jagellonský. Klášter měl být vrácen do statu quo ante. O čtyři roky později král Vladislav v Trnavě udělil panu Vilémovi z Pernštejna plnou moc k vyplacení zástavních věřitelů třebíčských statků; klášterní statky tak přešly do světských rukou. Vilém z Pernštejna zastavené statky vykoupil a klášter začal značnými náklady, které si nechával králem uznat (a tedy i zapsat), opravoval. Poslední mnichy z kláštera vyhnal roku 1525 Arkleb Trnavský z Boskovic.\n\nKlášter byl přestavěn na renesanční zámek. Celé jižní křídlo kvadratury bylo pravděpodobně zbouráno a vystavěno nově. Ambit byl upraven do současné podoby. Zrušeno bylo předhradí a v něm vznikl mlýn, upuštěno bylo od obnovy západního předpolí. Další majitelé panství – Osovští z Doubravice – sledovali hodně hospodářské zřetele, a tak došlo k  přeměně baziliky na pivovar (v kryptě byla spilka). Dále vystavěli vysunuté jihozápadní křídlo zámku přistavěné ke starší ohradní zdi, v přízemí mající renesanční dvoulodní halu se čtyřmi žulovými sloupy a křížovou klenbou; v patře byly vybudovány obytné prostory. Osovští dále přistavěli další patro hlavní trojkřídlé budovy. Dále zbudovali severní vstupní trakt a v něm nový hlavní vstup do areálu zámku. Pozdější je i západní křídlo vstupního traktu. Z konce 17. století dále je třípatrový barokní štít obrácený do ulice 9. května. Z původní vstupní věže na východě, která ústila na „sálu kopeček“, se na čas stalo vězení. Přístupová cesta z Žerotínova náměstí k této věži byla zastavěna. V bývalé věži, dnes čp. 163, má sídlo \"Centrum Adonaj\", organizační složka \"Třebíčské unie křesťanské mládeže\".\n\nHlavní zámecký sál – \"kamenný sál\" – vznikl koncem 17. století za Rudolfa Františka Augustina z Valdštejna. Je obdélníkového půdorysu a měl mramorovou podlahu. Znakové a ornamentální rokokové výmalby se sál dočkal v 18. století. Ty byly obnoveny v letech 1959–1960 a od té doby sál opět slouží účelu, kterému často sloužil i v minulosti, v době před vybudováním Národního domu ve městě: příležitostným shromážděním, např. slavnostním zasedáním zastupitelstva, předáváním maturitních vysvědčení, koncertům vážné hudby a podobným kulturním a společenským událostem.\n\nPosledním waldštejnským majitelem zámku byl od roku 1932 Emanuel hrabě Waldstein-Wartenberg (1911–1979). Zámek a jeho příslušenství byly konfiskovány. Roku 1945 zámek spravoval Národní pozemkový fond a od roku 1946 místní národní výbor v Třebíči. Své prostory v zámku po důkladných stavebních úpravách našlo Západomoravské muzeum (1953), dnes Muzeum Vysočiny Třebíč.\n\nV letech 2011 a 2012 proběhla rekonstrukce prostor zámku a zámeckého parku. Byly zrekonstruovány interiéry Muzea Vysočiny, zámecký park, kašna a barokní most. V rámci rekonstrukce investované krajem Vysočina došlo také k otevření nových expozic (Svět neživé přírody; Svět portálů a bran; Valdštejnové na Třebíči; Lidé. Místa. Osudy). Celkové náklady rekonstrukce dosáhly 91 milionů Kč, na investici se podílel i Regionální operační program NUTS 2 Jihovýchod. V červnu 2016 začala oprava zámecké ledárny a zámeckého příkopu. Součástí úprav je i vybudování mlatové cesty, která propojí stávající cestu ze Žerotínova náměstí směrem do zámeckého příkopu kolem torza hradeb. Cesta byla propojena i na můstek z ulice 9. května. Opraveny budou i opěrné stěny a úpravy sadů v zámeckém příkopu. V zámecké ledárně došlo k opravám oblázkové podlahy a klenutého stropu, dojde také k instalaci vzduchotechniky, osvětlení a také zabezpečení. V ledárně jsou vystaveny kamenné prvky nalezené při předchozí rekonstrukci zámku. Stavební úpravy měly skočit 16. září a jejich očekávaná cena je 5 milionů Kč. Otevřena byla v dubnu 2017.\n\nNa podzim roku 2016 ČR zpracovává aktualizaci územních podkládů okolo prostor památek UNESCO. Od roku 2018 zařazen celý komplex zámku a kláštera mezi památky UNESCO. Dne 22. dubna 2017 bude otevřena budova zámecké ledárny, která je umístěna v zámeckém příkopu, nově je také upravena přístupová cesta bývalým zámeckým příkopem. V roce 2017 také vichřice zlomila strom na zámecké zahradě.\n\nDne 28. září 2017 bylo otevřeno zábavní centrum pro děti v bývalé sýpce u třebíčského zámku. Oprava sýpky vyšla na 18 milionů korun. Nedaleko sýpky chce společnost Ifre, jež je investorem rodinného centra, postavit dva bytové domy s celkem 32 byty. Zábavní centrum bylo pojmenováno Labyrint, součástí je labyrint, který se nachází ve čtyřech patrech budovy.\n\nRoku 2019 byla v areálu třebíčského zámku připravena ve spolupráci s Turistickým informačním centrem v areálu zámku nová prohlídková trasa pod názvem Příběh benediktinského opatství. Prochází okolím zámku, přes zahrady, příkop a kolem Baziliky.\n\nV roce 2019 byla připravena revitalizace zámeckého parku, přibude osvětlení, mobiliář, budou připraveny schody do řeky z podzámecké nivy a upraveny cesty.\n\nPodzámecká niva, resp. panská louka jako luka mezi zámkem a řekou, pozbyla své hospodářské využití a slouží společenským akcím, pravidelně například hudebnímu festivalu Zámostí nebo středověkým slavnostem zápisu města Třebíče do Seznamu světového dědictví UNESCO.\n\nO podzámecké nivě se traduje, že ji kdysi od zámku oddělovalo koryto náhonu podklášterského mlýna; to se táhlo od skály těsně podél svahu, na němž stojí zámek. Vybudováním tohoto náhonu vznikl ostrůvek, který si rozdělili obyvatelé Stařečky a měli ho za luka. Později jim toto počítání vrchnost zapověděla a od té doby se nivě říkalo též \"Plakánek\".\n\nVedle toho byly v letech 1923–1925 na nivě zřízeny studny pro zásobování pivovaru vodou; trubky vedly potrubím pod řekou. V roce 1936 vyrostly na nivě tenisové kurty a o čtyři roky později v západní části louky též zahradnictví, na něž upomínají do dnešní doby terasy. Mezi zahradnictvím a kurty byly výběhy pro jezdecké koně.\n\nNeúplný seznam:\n\n"}
{"id": "253691", "url": "https://cs.wikipedia.org/wiki?curid=253691", "title": "Kalolis", "text": "Kalolis\n\nKalolis či filtrační lis je zařízení k tlakové filtraci kapalin. Užívá se zejména v cukrovarnickém a pivovarnickém průmyslu a při čištění odpadních vod.\n\nRámový kalolis je soustava rýhovaných desek a rámů, opatřených držadly pro manipulaci a zavěšení na nosné konstrukci, oddělených od sebe filtrační tkaninou (plachetkou) a stlačovaných tlakem cca 15 MPa. Rámy mají otvory zvlášť pro přívod suspenze a filtrační kapaliny.\n\nSuspenze se přivádí do rámů, rozděluje se v nich na obě strany, filtrát protéká plachetkami do desek a odvádí se jimi, zatímco na plachetkách se z kalu vytváří filtrační koláč. Po naplnění prostoru uvnitř rámů kalem se uzavře přívod suspenze a do každé druhé desky se přivede promývací kapalina, nejčastěji voda. Ta z desek prochází přes oba sousední rámy, kde promývá koláč, do dvou sousedních desek, odkud vytéká. Poté se rámy s deskami sundají z nosné konstrukce a oškrábe se z nich kal. Po očištění se znovu zavěsí a stlačí.\n\nKomorový kalolis se liší od rámového tím, že nemá rámy; je tvořen pouze deskami potaženými plachetkami, přičemž každá deska má vlastní odvod filtrátu. Desky jsou tvarovány tak, aby mezi nimi bylo místo pro filtrační koláč – komory. Suspenze i promývací kapalina se přivádějí otvorem umístěným uprostřed desky.\n\nAutomatický kalolis je výhodný v tom, že jej není nutné po každé filtraci pracně čistit. Rámy s deskami nejsou ve vodorovné, ale svislé poloze a plachetka, která je odděluje, tvoří nekonečný pás. Při filtraci je celý systém stlačen a plachetka se nepohybuje. Po ukončení filtrace se zařízení rozevře, plachetka se uvede do pohybu a vynese filtrační koláč ven, čímž že se mezi desky dostane čistá část plachetky, zařízení se opět uzavře a může dojít k další filtraci.\n\nFunkce komorového kalolisu (en)\n"}
{"id": "253693", "url": "https://cs.wikipedia.org/wiki?curid=253693", "title": "Rys kanadský", "text": "Rys kanadský\n\nRys kanadský (\"Lynx canadensis\") je jeden ze čtyř druhů rysů. Vyskytuje se v severní části Severní Ameriky. Je přizpůsoben životu v chladnějších částech lesů mírného pásu a v kanadské tajze. Vyznačuje se velmi hustou a jemnou kožešinou.\n\nRys kanadský dosahuje délky 67–107 cm a v kohoutku měří 48–56 cm. Charakteristickým znakem je nápadná srst na tvářích a až 10 cm dlouhý hustý a jemný kožich, v létě světle šedé a v zimě stříbrobílé barvy. Ocas je 5–15 centimetrů dlouhý, pahýlovitý s černým koncem. Dosahuje hmotnosti 4,5–17,3 kg (průměr 8–11 kg), což je asi poloviční váha oproti rysu ostrovidovi. Nohy má rys relativně dlouhé, zadní jsou delší než přední, což kočce dodává charakteristickou siluetu. Typickým morfologickým znakem jsou velmi široké tlapy připomínající sněžnice, které snižují plošné zatížení a umožňují rysovi pohybovat se s jistotou po zasněžené zemi. Srst, jež tlapy pokrývá, je obzvláště hustá a dlouhá.\n\nRysi kanadští jsou samotářská zvířata, která žijí převážně nočním životem. Velikost jejich teritoria se pohybuje od 11 do 300 km² (průměr 15–50 km²).\n\nJsou to výhradní masožravci. Jejich hlavní kořistí jsou zajíci měniví (\"Lepus americanus\"), na jejichž životních cyklech (populační křivka má desetiletý interval) jsou kočky do značné míry závislé. V průměru uloví jednoho za 1–2 dny. Někde je to jejich prakticky jediná kořist (až 97 %), na jiných místech loví i jiná zvířata, především hlodavce, ptáky a ryby. Jsou schopni zdolat i nemocné, slabé či velmi mladé kopytníky (především karibu). Pokud mají příležitost, konzumují i mršiny.\n\nRysi se páří v nejčastěji v březnu (některé zdroje udávají leden-únor). Po cca 56–70 dnech březosti vrhnou samice 1–6 mláďat (nejčastěji 2–3). Mláďata zůstávají se svou matkou přibližně 10 měsíců, sourozenci spolu mohou být ještě o něco déle. Pohlavní zralosti dosahují samice (21 měsíců) dříve než samci (33 měsíců). V přírodě se dožívají věku do 14–15 let, v zajetí to může být až 26–27 let.\n\nÚmrtnost mláďat silně závisí na hojnosti hlavní kořisti, tedy zajíce měnivého - pokud je jeho populace velké, úmrtnost mláďat je nízká.\n\nV České republice chovala rysy kanadské např. Zoo Ostrava – od roku 1998 se zde podařilo odchovat téměř třicet mláďat, v roce 2010 však zoo s chovem skončila. Je chován v Zoo Brno, ZOO Dvorec a Zoo Plzeň. Mimo to jej lze najít i v soukromých chovech. Na Slovensku je chován v Zoo Bratislava a v minulosti i v Zoo Bojnice.\n\n \n"}
{"id": "253699", "url": "https://cs.wikipedia.org/wiki?curid=253699", "title": "Operace Nordwind", "text": "Operace Nordwind\n\nOperace Nordwind (německy \"Severní vítr\") byla posledním významným pokusem o německou ofenzívu na západní frontě během druhé světové války. Začala 1. ledna a skončila 25. ledna 1945. Poté co neuspěl německý útok v oblasti Arden, byl Adolfem Hitlerem naplánován útok proti americké 7. armádě generálporučíka Alexandra M. Patche v oblasti horních Vogéz (oslabené odesláním části jednotek na pomoc americké 3. armádě) s cílem prolomit její linie, a skrze ně proniknout do týlu americké 3. armády generála George S. Pattona bojující v Ardenách. Na útoku, který skončil německým fiaskem, se podílely části německých skupin armád „G“ Gerda von Rundstedta a „Oberrhein“ Heinricha Himmlera.\n\n"}
{"id": "253700", "url": "https://cs.wikipedia.org/wiki?curid=253700", "title": "Luděk Munzar", "text": "Luděk Munzar\n\nLuděk Munzar (20. března 1933 Nová Včelnice u Kamenice nad Lipou – 26. ledna 2019 Praha) byl český herec, dlouholetý člen činohry Národního divadla v Praze, které opustil v roce 1990 spolu se svojí manželkou herečkou Janou Hlaváčovou.\n\nAbsolvoval Vyšší hospodářskou školu v Hradci Králové. V letech 1952 až 1956 studoval herectví na pražské Divadelní fakultě Akademie múzických umění, v ročníku vedeném Vítězslavem Vejražkou. Po ukončení studia nastoupil na sezónu 1956–1957 do Městského oblastního divadla v Mladé Boleslavi. Od října 1957 byl angažován jako člen činohry Národního divadla v Praze. V roce 1990 Národní divadlo opustil, protože se neshodl s tehdejším vedením. Podle Munzara „\"Můj vztah k Národnímu divadlu byl obrozenecký, národovecký a oni tam začali hrát jako v malém sklepním divadle. Národní divadlo není jen ta budova, to je součást našeho kulturního dědictví. Jestli někdo tu tradici ironizuje a posmívá se jí, tak se posmívá svým předkům.\"“\n\nSpolu s Janou Hlaváčovou byli jedni z mála českých umělců, kteří nepodepsali tzv. Antichartu odsuzující prohlášení Charty 77. Munzar o tom v roce 2013 řekl: „\"Komunisti udělali Antichartu a já ji nepodepsal, ale nikde jsem o tom nemluvil. To je celé.\"“\n\nPracoval také v dabingu a v televizi. Svůj hlas propůjčil zejména americkému herci Paulovi Newmanovi. Měl slabost pro rozhlas a účinkoval v řadě rozhlasových pořadů. Od ledna 2015 připravoval pro Dvojku Českého rozhlasu společně s Františkem Novotným pořad \"Okouzlení slovem\".\n\nDne 12. června 1957 se oženil se svojí první manželkou, loutkoherečkou Naděždou Munzarovou, se kterou měl dceru Johanu (* 1962). Po rozvodu v roce 1964 se oženil s Janou Hlaváčovou, se kterou měl druhou dceru Barboru Munzarovou, která je také herečkou. A ještě vyženil dceru Terezu (* 1963), kterou měla Jana Hlaváčová z prvního manželství s Jiřím Michným. Jeho první manželka Naděžda Munzarová se v roce 1967 vdala za Ivana Krause, bratra Jana Krause a v roce 1968 spolu s dcerou Johanou emigrovali.\n\nMezi soukromé zájmy Luďka Munzara patřilo letectví a automobilové závody. V roce 1989 získal s Tatraplánem Sport 602 titul mistra Evropy v závodech automobilových veteránů.\n\nZemřel ve spánku dne 26. ledna 2019 v Praze-Modřanech ve věku 85 let. Hrob Luděk Munzar nemá. Dne 11. května 2019 byl jeho popel pouze rozsypán na rozptylové loučce zbraslavského hřbitova.\n\n\n\n\n\n\n\n"}
{"id": "253701", "url": "https://cs.wikipedia.org/wiki?curid=253701", "title": "Toasting", "text": "Toasting\n\nToasting nebo také raggamuffin je hlasový projev kombinující techniku rapu a zpěvu. \n\nJeho vznik se dá vypátrat až do 60. let 20. století na Jamajce, kdy ještě v éře ska DJ hrající z desek improvizovaně promlouval do písně. Později se toho začalo využívat i v instrumentálních písních a proto se pro osobu, která takhle promlouvala do písně dostalo označení DJ. Na Jamajce se totiž od té doby DJ označuje jako „selector“ a právě MC jako „d.j.“. Když přišlo reggae, z původně jen rýmovaného mluvení se stále více začínalo stávat něco mezi mluvením a zpíváním. Tento toasting má ale ještě mnohem více společného se zpěvem, někteří DJs i částečně zpívali a pak zase mluvili. V druhé polovině 70. let se už toasting blíží víc tomu co dnes známe jako raggamuffin. Později se s vlnou jamjských emigrantů dostal do USA i toasting, místní černošská komunita, kde právě vznikal hip hop, se nechala jamajskými DJs inspirovat a vznikl rap. V 80. letech se začíná toasting díky nově vzniklému stylu ragga označovat jako raggamuffin, protože toasting je jeho hlavním znakem.\n"}
{"id": "253702", "url": "https://cs.wikipedia.org/wiki?curid=253702", "title": "PSR B1913+16", "text": "PSR B1913+16\n\nPSR B1913+16 je pulsar v souhvězdí Orla, který spolu s další neutronovou hvězdou tvoří binární systém obíhající kolem společného těžiště. Objevili jej v roce 1974 Russell Alan Hulse a Joseph Taylor pomocí radioteleskopu Arecibo. Za výzkum tohoto pulsaru, který vedl k potvrzení gravitačních vln podle obecné teorie relativity, obdrželi oba vědci v roce 1993 Nobelovu cenu.\n\nZkracování doby oběhu obou složek je 0,000 076 5 s za rok, hlavní poloosa oběhu se zkracuje o 3,5 metru za rok. Očekává se, že zhruba za 300 milionů let obě složky splynou.\n\n"}
{"id": "253703", "url": "https://cs.wikipedia.org/wiki?curid=253703", "title": "Carl Nielsen", "text": "Carl Nielsen\n\nCarl August Nielsen (9. června 1865, Nørre-Lyndelse – 3. října 1931, Kodaň) byl dánský dirigent, houslista a skladatel období romantismu, nejznámější a jedna z nejdůležitějších osobností dánské hudby, která je známa především svými šesti symfoniemi. Výjimečné a známé jsou i jeho sólové koncerty pro housle, klarinet a flétnu a několik dalších skvělých kusů.\n\nPocházel z velmi chudých poměrů. Narodil se ve vesničce Nørre-Lyndelse na ostrově Fyn, asi deset mil na jih od Odense. Jeho otec byl malířem pokojů, ale rovněž i vesnický hudebník - houslista a kornetista - a matka, kterou velmi miloval, byla zpěvačkou. Právě od svých rodičů získal blízký a kladný vztah k hudbě a rád se chodíval dívat na představení, kde vystupoval alespoň jeden z jeho rodičů. I sami rodiče ho k hudbě vedli a jeho matka ho nějaký čas hudbě i učila. Již osmiletý, naprosto ponořen do kouzla hudby, hrál v malém amatérském orchestru na housle, ale učil se hrát i na trubku. I jeho první skladba vznikla někdy v této době, byla to polka pro housle.\n\nVe velice raném věku, ve svých čtrnácti letech (1879), byl vyslán také do vojenského orchestru v Odense, kde se seznámil s barovým klavíristou, který ho seznámil v té době pro něj novými skladateli jako byl Bach, Haydn, Mozart a Beethoven. To Carla tak zaujalo, že si začal hudbu těchto velkých předků pročítat a poslouchat. Měli na něho tak obrovský vliv, že okamžitě zhotovil smyčcový koncert s dalšími hudebníky z armádní kapely, aby mohl pozorovat hudbu vídeňských klasiků. Velice ho zaujala i komorní hudba, kterou začal skládat v letech 1882 až 1883, včetně smyčcového kvartetu, houslové sonáty a kvartetů pro žesťové nástroje.\n\nV roce 1884 se mu splnil jeho celoživotní sen - byl přijat na kodaňskou konzervatoř. Nastal však zásadní problém, a tím byly peníze. Protože byl chudý, musel si přivydělávat hraním na housle v orchestru v Tivoli, kodaňském největším zábavném podniku. I přes tento zásadní problém patřil na konzervatoři, kde strávil dva roky, mezi pilné a spolehlivé žáky a brzy si získal přízeň většiny lidí, kteří zde měli vyšší postavení. Mezi takové patřil Niels Wilhelm Gade (1817-1890), vedoucí osobnost dánské hudby, s nímž se spřátelil a udržoval písemný kontakt ještě dlouho let poté, co konzervatoř opustil.\n\nPoté však následovaly tři neúspěšné roky (až na rok 1888, kdy bylo jeho dílo \"Malá Suita\" poprvé uvedeno v koncertní hale v Tivoli, i když také bez velkého úspěchu). Záchrana přišla až v létě roku 1889, kdy vyhrál konkurz do orchestru Královské kaple. Pobyt v Paříži rapidně změnil jeho život k lepšímu a on sám byl naprosto okouzlen krásami Francie. Později se setkal s dánskou sochařskou Anne Marie Brodersenovou, do které se hluboce zamiloval a během měsíce si ji vzal za ženu.\n\nNásledující léta byla vcelku úspěšná. Hlavně rok 1892, kdy dokončil svou fantastickou první symfonii. V březnu téhož roku, kdy se na její uvedení přijela podívat i dánská královna s rodinou, musel po jejím ukončení vystoupit na jeviště a děkovat se.\n\nTato událost mu znatelně dodala sebedůvěry a začal překvapivě rychlým, ale zároveň velmi pilným způsobem tvořit další skvostná díla. I přes velký úspěch jeho děl měl vždy problém s nedostatkem peněz, aby mohl uživit svou, v té době už pětičlennou, rodinu. Proto nakonec nuceně přijal místo dirigenta v královském divadle, kde působil od roku 1908 po celých šest let, ale brzy zjistil, že ne všichni kritici jsou spokojeni s jeho interpretací studovaných děl.\n\nNakonec toto místo opustil a daleko radši spolupracoval s Kodaňskou hudební společností, kde působil od roku 1915 do roku 1927.\n\nNadále neuvěřitelně pilně komponoval, a to i po srdeční příhodě, kterou prodělal v roce 1925 a od této doby musel zůstávat ve větším klidu. Téhož roku oslavovalo celé Dánsko šedesáté narozeniny skvělého dánského skladatele, ale světu zůstal v této době skladatel Nielsen neznámým, ba i lhostejným. Jeho zdraví se však s přibývajícím věkem rapidně horšilo, až se nakonec nemohl pořádně hnout ani ze své postele. Poslední hudbu uslyšel 1. října 1931, a to rozhlasové uvedení houslového koncertu. O dva dny později ve svých šedesáti šesti letech zemřel na chorobu, kterou trpěl již několik měsíců. Zvláštní shodou je, že se právě tentýž večer uváděla jeho známá opera \"Maškaráda\" v kodaňském královském divadle.\n\nI v nejstručnější poznámce o jeho díle by neměla chybět alespoň malá zmínka o jeho šesti symfoniích, které ho učinily v hudebním světě nesmrtelným a z kterých nejméně tři patří k hudebním skvostům 20. století. Již jeho první symfonie poukazuje na autora jako na skvělého symfonika. I jeho druhá symfonie, nazývaná jako \"Čtyři živly\" či \"Čtyři povahy\" je stejně dokonalá a jeho třetí symfonie patří k nejvýznamnějším v celé kolekci šesti symfonií. Je povzbudivá a inspirující, se svěžím optimismem první věty a křehkým tanečkem, který symfonii uzavírá. Jeho čtvrtá symfonie (nazývaná jako \"Neuhasitelná\") je asi nejznámější. Je v ní neuvěřitelně skvěle zachycena válka a boj o přežití a i za Nielsenova života hned po prvním uvedení ohromovala dánské diváky. V jeho předposlední, páté symfonii, je atmosféra boje zachycena ještě lépe, než ve čtvrté, a vedlejší buben má za úkol hrát co nejhlasitěji s cílem narušit průběh symfonie v naprosto účinné metafoře. Šestá symfonie se nedočkala velkého úspěchu.\n\nI ve svých raných dílech se snažil dokázat něco nového, ale za dodržování „starých metod“. Jeho dílo je obsáhlé, tvoří jej jak dvě opery a šest už výše zmiňovaných symfonií, tak i komorní hudba, kantáty, tři sólové koncerty (pro housle, klarinet a flétnu) a spousta písní. Patří sem i scénická hudba, jejíž nejznámějším zástupcem je \"Alladin\".\n\nV jeho dílech je zřetelný velký vliv Mozarta, Bacha, Haydna, Brahmse a Wagnera.\n\n\n\n\n\n\n\n\n"}
{"id": "253705", "url": "https://cs.wikipedia.org/wiki?curid=253705", "title": "Glam metal", "text": "Glam metal\n\nGlam metal je podžánr heavy metalu, který se objevil na přelomu 70. a 80. let. Často je také uváděn jako hair metal nebo pop metal. Vyznačuje se hedonistickými texty, které se zaměřují na sex, ženy, alkohol a drogy. V hudbě se většinou jako kytarový efekt používá distortion, rychlá sóla, tvrdé údery bicích a jako doplněk baskytara. Také obsahuje prvky klasického (často zjemněného) heavy metalu a popové muziky. Styl oblékání má napodobovat prostitutky. Roztrhané punčochy, make-up; i muži si dávají rtěnku a používají sprej na vlasy. Mezi nejznámější představitele patří kapely, Def Leppard, W.A.S.P., Poison, Mötley Crüe, Twisted Sister a Steel Panther\n\nV letech 1981–1984 bylo několik významných alb, která stvořila tvar žánru, a změnu kurzu hudby během osmdesátých let. Byla mezi nimi tato alba:\n\n\nSkupiny, které již byly dlouhodobě zavedeny v heavy metalové a hard rockové hudbě, byly v sedmdesátých letech paradoxně ovlivněny glam metalovými kapelami a začaly experimentovat se žánrovou stylovostí. Příkladem je album od Kiss \"Lick It Up\". Koncem osmdesátých let potom mnoho jiných skupin vystupovalo podobně jako Alice Cooper v roce 1989 s albem \"Trash\", a albem od Aerosmith \"Permanent Vacation\", či Whitesnake s jejich albem z roku 1987, které uvedlo velice úspěšný hit \"Here I Go Again\". Během glam metalové éry vydali Judas Priest v roce 1986 album Turbo a aby udrželi krok s dobou, akceptovali pestřejší a barevnější image a přidáním syntezátorů dali své hudbě větší pocit opojení.\n\nStřední 80. léta byla definována dvěma oddíly. Na normální straně byly skupiny jako Bon Jovi, jejíž album \"Slippery When Wet\" mělo obrovský úspěch v Top 40 rádiích a MTV, stejně jako Europe se singlem \"The Final Countdown\" byli hitem číslo jedna v 26 zemích; skupiny v tomto stylu byly a stále jsou popisovány jako \"Pop Metal\".\nPodobné kapely včetně Firehouse a Winger byla plochou v další části tohoto desetiletí.\n\nLos Angeles podporovalo více ostrovní scénu kolem Sunset Strip od roku 1984-1985.\nToto hnutí se nakonec plodilo kapely jako Poison, Faster Pussycat, London, a L.A. Guns.\n\nJiné skupiny, které byly spojeny s tímto stylem, přišly i z Hollywoodu, jako např. Cinderella, Britny Fox, jako i některé skupiny z Philadelphie jsou hlavním příkladem. Také v polovině 80. let Styper přinesl křesťanské texty do glam metalu, takže Christian Metal byl také populární v procesu.\n\nDruhá vlna glam metalu dokázala být nejvíce komerčně úspěšná pro žánr jako celek, a těšila svůj rozšířený úspěch během 80. let, ale kapely se občas ocitnou na špatné straně kritiků a některých částí hudebního průmyslu.\n\nNěkteré z hlavních alb od 1985-1991 byly:\n\n\nPozoruhodný příklad přišel v roce 1987 s vydáním alba od skupiny Mötley Crüe \"Girls, Girls, Girls\".\n\nPřed založením \"Soundscan\" v roce 1991, alba grafu Billboardu byla kombinace zpráv od maloobchodníků, velkoobchodníků, a dalších filmových profesionálů, spíše než na skutečných prodejů alba.\n\nJako kapela na související týden MTV v Rock týdnu, Girls, Girls, Girls vyšplhalo se až na 2 na grafy vývěšení tabule, takže to bylo ve skutečnosti nejvyšší prodávané album tohoto týdne.\n\nNicméně profesionálové dali extra váhu s Whitney Houston a jejího druhého alba, které jí umožnilo udržet první příčku. Skupina je názoru, že průmysl jednoduše nedovolí jejich album držet na 1. místě. Skupina Mötley Crüe nakonec dobyla první příčku s jejich dalším albem Dr. Feelgood, které se stalo nejlepším albem jejich kariéry.\n\nGlam metal pokračoval v růstu svých fanoušků, jak postupovala 80 léta. Def Leppard v roce 1987 s albem Hysteria plodilo sedm úspěšných singlů, a nakonec se prodalo více než 12 milionů kopií v USA.\n\nToto se později stalo jedním z nejpopulárnějších Hairmetalových alb všech dob, je jedním z nejpopulárnějších alb v 80 letech.\n\nPoison a jejich druhé album \"Open Up and Say...Ahh!\" plodilo úspěch např. jejich Power Balladou \"Every Rose Has It's Thorn\" a nakonec prodala 8 milionů kopií po celém světě s jejími dalšími hity z alba.\n\nSkid Row vydali svoje stejnojmenné debutové album, mělo tvrdší zvuk než mnoho jiných kapel v tomto bodě.\n\nGuns N' Roses změnili směr glam metalu v roce 1987. Jejich hudba byla více hardrocková s prvky blues-rocku, zatímco drželi některé znaky z glam metalu.\n\nMěli velký úspěch díky skladbám jako Sweet Child O' Mine, Welcome to the Jungle, Paradise City a prodali miliony alb.\n\nDalší kapely, které vznikly kolem tohoto času s podobnými hudebními styly jsou Faster Pussycat, L.A. Guns, Roxx Gang a Dangerous Toys.\n\nPodobná hnutí se také objevila v Londýně přibližně ve stejnou dobu.\nStejně jako Guns N' Roses byly tyto skupiny silně ovlivněny rock & rollem a punk rockem. Jako Hanoi Rocks, kapely byly z tohoto anglického hnutí jako jsou Dogs D'Amour, London Quireboys nepovažovali se bohužel za Metal, ale Rock & Roll, ale jsou někdy nesprávně přiřazovány k Glam metalu.\n\nBěhem dnešní doby se Sleaze/Glam Metal vrátil trochu díky Buckcherry a Brides of Destruction, později vrátili rysy hudby členové některých Glam metalových skupin jako Nikki Sixx a Tracii Guns.\n\nMezi moderní glamové kapely se považují napřiklad Steel Panther, či The Poodles.\n\nMezi moderní glamové kapely se považují napřiklad Steel Panther, The Poodles, Reckless love, Crashdïet či Santa cruz.\n\nNejen tvrdý metal se v zemích skandinávského poloostrovu, ale i o hodně jemnější kousky ovlivněné rockovou klasikou. Patří mezi ty nejznámnější a nejlepší kapely současné scény. \nCrashdïet\nReckless love\nSanta cruz \nCrazy lixx\nHardcore Superstar\nA mnoho dalších. \n\nOd roku 2011 máme i my Češi svou, tehdy první v celé historii českého glam metalu, a to Sweet leopard z Ostravy. Dlouho tu sami nezůstali, na scéně se objevili Nasty ratz, Bad jocker's cream,Sleazy roxxx. V Ostravě se koná jediný glam metalový festival v České republice. Pořádají jej kluci ze Sweet leopard a na jarní ročník 2017 přijel Chris Holmes, zakladatel W.A.S.P., se svou kapelou Mean man. \n\nDalší kapely\nJettblack \nThe Treatment\nThe Darkness\nSpeed stroke\nCream pie\na další\n"}
{"id": "253708", "url": "https://cs.wikipedia.org/wiki?curid=253708", "title": "Masada", "text": "Masada\n\nMasada (: , מצדה, \"mecada\" – „pevnost“) je starověká pevnost na vrcholu izolovaného skalního útesu na východním okraji Judské pouště, asi 3 km západně od jižního konce Mrtvého moře. Pevnost byla postavena Herodem Velikým v 1. století př. n. l., během první židovské války se Masada stala posledním místem odporu židovských povstalců proti Římanům. Roku 2001 byla lokalita zapsána jako památka světového dědictví na seznam UNESCO.\n\nPevnost se nachází na jižním okraji Judské pouště v blízkosti Mrtvého moře a letoviska Ejn Gedi. Již v antice poblíž procházely dvě dálkové trasy – jedna z Jeruzaléma a Ejn Gedi do Edómu, druhá centrem Judské pouště do Moábu. Samotná pevnost byla postavena v poušti bez lidského osídlení, na vrcholu příkré skály o rozměrech asi 650 × 300 metrů, jehož jižní polovinu ohraničuje po většinu roku vyschlé řečiště \"vádí Masada\" a na severu \"vádí Ben Jar\". Východní strana je vysoká asi 450 metrů, západní asi 150 metrů nad koryty vádí a asi 100 metrů nad vrcholem původního akvaduktu, přivádějícího vodu do prostřední linie cisteren pevnosti. Vrcholová plošina se rozkládá přibližně 450 metrů nad hladinou Mrtvého moře, přesto její nadmořská výška je jen 30 metrů nad hladinou světového oceánu. Je to dáno úrovní hladiny Mrtvého moře, které je asi 430 metrů pod úrovní hladiny Středozemního moře.\n\nPodle Flavia Josefa vybudoval prvotní pevnost velekněz Jonathan. Historiky je ztotožňován s králem Alexandrem Jannaiem, jehož mince zde byly při vykopávkách nalezeny. Přesné určení a datování této epochy ale není dosud z vykopávek možné. Zásadní přestavbu pevnosti provedl král Herodes Veliký, který si zde po ukončení bojů s hasmóneovskou dynastií o vládu nad Judeou vybudoval zimní palác a útočiště pro případ, že by nedokázal čelit vnitřním nebo vnějším nepřátelům na bitevním poli. Umístění v odlehlé neobydlené oblasti s nepříznivými přírodními podmínkami poblíž významných cest význam pevnosti umocňovalo, takže byla považována za nejvýznamnější z Herodových pevností.\nVrchol hory byl obehnán kasematovou hradbou v celkové délce 1 290 metrů, tvořenou 70 místnostmi, jejichž šířka činí 4 metry a délka až 35 metrů, nejčastěji však 10 metrů. Šířka vnější zdi dosahuje 1,4 metru, vnitřní je o něco slabší – jen 0,95 metru. Výška hradeb se odhaduje od čtyř do osmi metrů podle polohy hradebního úseku v terénu. Hradbu chránilo 27 věží, které byly postaveny ve vzdálenosti 35 – 90 metrů od sebe, a pravděpodobně byly dvoj- či trojpatrové.\nTyto věže mimo obranného významu sloužily i jako řemeslné dílny pro zpracování kůže nebo k chovu holubů, kteří byli chováni pro maso a trus, používaný jako hnojivo. Místnosti v kasematové hradbě složily pro ubytování obyvatel pevnosti. Na severním okraji plošiny se nacházel tříúrovňový palác krále Heroda, obydlí velitele pevnosti, strážnice, administrativní a reprezentativní místnosti spolu s velkými zásobárnami obilí, vína, olivového oleje a dalších potravin, umožňující přečkat i velmi dlouhé obležení. K obranným účelům zde byly uskladněny i zásoby zbraní a surovin, zejména železa, bronzu a cínu. Flavius odhaduje, že skladovaná výzbroj a výstroj stačila pro 10 000 mužů. Dalšími velkými stavbami byl Herodův palác na západní straně, kasárna vojáků poblíž něho a tři menší paláce pro Herodovy hosty. Pohodlí krále a jeho hostů zajišťovaly mimo koupelen v palácích i lázně v římském stylu a velký plavecký bazén na jižní straně, koně měli stáje na západní straně. Zásoby vody zajišťoval velký počet ve skále vytesaných cisteren. I přes tuto stavební aktivitu zůstala většina rozlohy plošiny volná a mohla být využita buďto k ubytování ustupující armády ve stanech, nebo k pěstování zemědělských plodin. Po obsazení pevnosti židovskými povstalci byly paláce předěleny příčkami pro ubytování většího počtu rodin, provedena decentralizace přípravy jídla vybudováním malých pecí, namísto lázní byly v budovách vytvořeny mikve a stáje přebudovány na synagogu – mikve a synagoga jsou dnes (spolu s Gamlou) jednou z nejstarších dochovaných v Izraeli.\n\nDo pevnosti se původně vstupovalo strmou stezkou z východní strany takzvanou \"Hadí stezkou\", \"Vodní bránou\" ze severu a pravděpodobně i z jihu jižní bránou. Po dobytí pevnosti Římany vznikla \"Byzantská brána\" na západní straně s použitím navršeného valu, po kterém byla pevnost dobyta a v dnešní době je možná i pohodlná doprava lanovkou z východní strany vedle brány Hadí stezky.\n\nPodle Josefa Flavia zpočátku pevnost střídavě držely obě strany konfliktu o nástupnictví mezi hasmóneovskou a herodovskou dynastií. Poté, co pevnost znovu obsadil Herodes, tedy ještě před přestavbou, se zde skrývali jeho nejbližší příbuzní a bratr Josef. Herodes jim zde ponechal 800 mužů jako ochranu, zatímco sám bojoval se svým vojskem o Judské království. Tato posádka dokázala odolat obléhání Herodova protivníka Antigona II. Matitiáše, podporovaného Parthy. V době obležení měla pevnost sice dostatečné zásoby potravin, ale nedostatek vody, takže Josef již uvažoval nad opuštěním pevnosti a útěkem do Arábie. Noc před útěkem se však naštěstí spustil silný déšť, který naplnil cisterny a umožnil jim přečkat dobu, než jeho bratr Herodes posílil svoji armádu a dokázal je vyprostit. Po vítězství v boji o Judeu a stabilizaci své vlády zahájil Římem nově jmenovaný král Herodes v celém království rozsáhlou stavební činnost, která zahrnovala i přestavbu Masady. Měl ještě v čerstvé paměti nestabilitu během válek o nástupnictví, nadále čelil odporu části svých poddaných a také nebezpečí, že římský vojevůdce Marcus Antonius podlehne požadavkům egyptské královny Kleopatry na Herodovo odstranění a předání Judeje pod egyptskou správu, bylo v době přestavby velmi vysoké. Druhá polovina jeho vlády byla klidnější než první, takže si při pobytech zde spíše užíval vybraných lahůdek mimo jiné z Itálie a Španělska, jak bylo vykopávkami doloženo ze zbytků jídel v amforách. Po Herodově smrti a anexi Judeje Římem roku 6 sídlila na Masadě až do začátku židovského povstání římská posádka.\n\nMenachem byl po zavraždění velekněze Annáše II. zvolen na jeho místo, ale kvůli rozpoutané hrůzovládě byl spolu s většinou povstalců po vzpouře protivníků zabit a jen několika z nich se podařilo uprchnout do bezpečí. Jedním byl i Menachemův příbuzný El'azar ben Ja'ir, který se následně stal velitelem na Masadě. Ke komunitě se postupně přidávali další členové, včetně svých rodin, takže finální počet v době římského obléhání měl činit 960 osob. Z důvodu odlehlé polohy a nepřístupnosti zůstala Masada po porážce povstání posledním ohniskem odporu v Judeji. Proto na začátku roku 73 nebo 74 přitáhla k pevnosti 10. legie Fretensis pod velením nového prokurátora Judeje Flavia Silvy spolu s pomocnými jednotkami a několika tisíci zajatci z dobytého Jeruzaléma.\n\nPo dobytí zůstala na Masadě římská posádka následujících 40 let až do začátku druhého století našeho letopočtu, poté pevnost zůstala opuštěná. Od pátého století našeho letopočtu si zde poustevníci postupně postavili křesťanský kostel a klášter. Po dobytí oblasti vyznavači islámu v sedmém století byli mniši vyhnáni, klášter zanikl a Masada byla na dlouhá staletí zapomenuta. Znovu bylo místo identifikováno roku 1838, v roce 1842 byl proveden první výstup na vrchol a v roce 1875 byla pevnost poprvé novodobě popsána a zmapována.\n\nPřestože se v okolí pevnosti nenachází žádný pramen, má pevnost do dnešní doby vody dostatek. Zdrojem vody byla dvě vádí, ve kterých se voda objevuje jen při vydatném dešti v horách – po ostatní dobu jsou vyschlá. Jejich koryta byla svedena pomocí dvou akvaduktů do cisteren, vytesaných ve skále. Akvadukty byly vytesány a vyzděny na severozápadní straně skaliska pevnosti a chráněny předsunutou obrannou věží na úbočí skály, jejíž pozůstatky jsou i dnes patrné. Vody z \"vádí Ben Jar\" byly svedeny do spodní řady čtyř cisteren, vody z \"vádí Masada\" do prostřední řady osmi cisteren na západní straně útesu. Cisterny měly samostatná vtoková stavidla, umožňující regulovat, do které cisterny voda poteče a vchody se schodištěm, vedoucím na dno cisterny. Obsah cisteren byl přibližně 40 000 m vody, což v době krále Heroda postačovalo i na několik let běžné spotřeby mírového stavu posádky. Ze zádržných cisteren se voda dopravovala pomocí konvojů oslů nebo mul do vrcholových cisteren přímo v pevnosti. Ze spodní řady cisteren konvoj obcházel severní stranu a na východě se napojil na \"Hadí stezku\" vzhůru, z horní řady cisteren vedla cesta přímo po západní straně do \"Vodní brány\". Po dosažení vrcholové plošiny byla voda vlévána do kanálů, které končily v některé ze čtrnácti vrcholových cisteren. Z nich byla voda odebírána pro potřeby koupelen, lázní, bazénu nebo k běžné spotřebě. Vybavení a výzdoba lázní dokazuje zálibu krále Heroda v římském životním standardu, i když výzdoba bez figurálních motivů odkazuje na vliv židovské tradice nezobrazovat živé bytosti. Cisterny jsou volně přístupné poměrně zachovalými akvadukty, vstup k nim je ale zakázán výstražnou tabulkou z důvodu špatného stavu skály nad akvadukty a nebezpečí padajícího kamení. Přímo v pevnosti je ještě volně přístupná jedna cisterna, ostatní jsou uzavřené nebo zasypané.\n\nV okolí pevnosti je možné zhlédnout unikátní pozůstatky obléhacích prací římské armády, které se zachovaly díky odlehlosti lokality a pouštnímu podnebí. Nejvýraznější je ochranná hradba tábora A, která byla pravděpodobně znovu dostavěna. Spolu s tábory B a C střežil tábor A vyústění \"Hadí stezky\" a původního toku \"vádí Masada\" směrem k Mrtvému moři. Tábor D na severní straně pevnosti mimo ostrahy severní části valu ve spodní části pevnosti pozoroval dění v severním paláci. V táborech E a F bydleli vojáci budující obléhací val a následně útočící na pevnost, přičemž v táboře F je jasně patrný oddělený prostor tábora, určený zřejmě veliteli Flaviu Silvovi. Tábor G hlídal soutěsku \"vádí Masady\" a tábor H kontroloval z vyvýšeného skaliska přes údolí dění na náhorní plošině pevnosti. Tábory byly spojeny ochrannou zdí se strážními věžemi, pozůstatky zdí jsou rovněž dobře rozeznatelné. Obléhací val vedoucí k \"Byzantské bráně\" je možné si prohlédnout ze souběžné cesty, i když je již patrné odplavení horní části rampy deštěm. V místě přiblížení k hradbám je zřetelný podkop místa původní hradby, pahorek dole pod obléhacím valem má být hrobem obránců Masady. Všechny pozůstatky obléhacích prací jsou v terénu volně přístupné, protože je ale okolí Masady vyhlášeno národním parkem, je zde pohyb možný pouze po vyznačených cestách. Po nich lze Masadu obejít dokola buďto samostatně, nebo v rámci organizovaných výletů.\n\nMasada je známa jen ze spisů Flavia Josepha, žádný jiný židovský pramen neexistuje. O pevnosti se nezmiňuje ani Mišna ani podobné prameny, dokonce ani babylonský či Jeruzalémský talmud. Verze příběhu s několika vylepšeními se objevuje až v židovské kronice Josipon z 10. století.\n\nDůvodem mlčení byla mimo jiné kontroverznost příběhu, neboť obsahoval upřednostnění sebevraždy před zajetím. Velmi podobný příběh se nachází i v , kde spáchal sebevraždu z podobného důvodu jako zélóti král Saul. Dalším důvodem mohlo být, že zélóti nepatřili k farizejskému proudu judaismu, který se po zničení Druhého chrámu prosadil.\n\nV literatuře se Masada začala objevovat až se vznikem sionistického hnutí. Funkce příběhu však nebyla ani tak vědecká, jako spíše mýtická a obrodná.\n\nPo dlouhé době zapomenutí byla Masada objevena roku 1838, avšak rozsáhlé vykopávky byly prováděny až v letech 1963 – 1965, vedl je přední izraelský archeolog Jigael Jadin s pomocí mnoha dobrovolníků z celého světa. V březnu 1949 území Masady dobyla v rámci Operace Jicuv izraelská armáda.\n\nDnes je možné se na vrchol nechat vyvézt lanovkou, nebo k pevnosti vystoupat pěšky po \"Hadí stezce\" či po římském náspu. Každoročně se na Masadě také koná přísaha vojáků.\n\n\n\n"}
{"id": "253709", "url": "https://cs.wikipedia.org/wiki?curid=253709", "title": "Václav Holek", "text": "Václav Holek\n\nVáclav Holek (24. září 1886, Malé Nepodřice – 13. prosince 1954, Brno) byl český zbrojní konstruktér. Holek je považován za nejdůležitějšího konstruktéra zbraní v předválečné ČSR. Za svůj život přihlásil více než 75 patentů. Konstrukcí zbraní se rovněž věnovali jeho bratři František (* 1894) a Emanuel (* 1899).\n\nVáclav Holek se vyučil puškařem a poté i studoval v Písku. Od roku 1905 pracoval u firmy \"Anton Mulacz\" ve Vídni. Od roku 1910 pracoval u pražské firmy \"Jan Nowotný\" a podílel se zde na zdokonalování a vývoji brokovnic systému \"Holland & Holland\". Firma během první světové války vyráběla i děla pro rakouskou armádu.\n\nV roce 1918 přešel do firmy Zbrojovka Praga nově založené synem Jana Nowotného. Zde podle jeho návrhu vznikla služební samonabíjecí pistole pro československou armádu a policii. Zde také zkonstruoval na jaře 1921 lehký kulomet, ze kterého vývojem vznikl kulomet do československé armády zavedený pod označením \"PRAGA vz. 24.\" Z něj poté vznikl licenční kulomet ZB vz. 26. V prosinci 1924 odešel Václav Holek do československé Zbrojovky v Brně. Anglická zbrojovka Royal Small Arms Factory v Enfieldu zakoupila licenci a vyrobila 220 000 kulometů vz. 26 pod označením BREN. V třicátých letech Václav Holek vyvinul těžký kulomet ZB vz.37, který byl v Británii pod označením BESA vyroben v sérii 60 000 kusů.\nBěhem druhé světové války a v období po ní vyvíjel Václav Holek řadu moderních automatických zbraní, které však až na Vz. 52 nebyly sériově vyráběny.\n\n\n"}
{"id": "253714", "url": "https://cs.wikipedia.org/wiki?curid=253714", "title": "Komunistický režim", "text": "Komunistický režim\n\nKomunistický režim je totalitní politický režim států ovládaných komunistickými stranami, které se snaží stát vybudovat na ideologických základech komunismu. Reálně však nejde těchto idejí zcela dosáhnout a tyto ideje se promítnou do státní filosofie jen částečně. Tento stav je obvykle nazýván jako reálný socialismus.\n\nPrvní komunistický režim vznikl krvavým převratem v roce 1917 v Rusku pod vládou bolševiků v čele s Leninem a Trockým. Komunistické strany dodnes vládnou v Číně a několik dalších státech. Některé názorové proudy, například trockisté, tvrdí, že režimy v Rusku od Stalina do Gorbačova a režimy Východního bloku včetně Kuby, Severní Koreje a Číny neměly s myšlenkou komunismu nic společného, a nazývají je proto režimy stalinistickými. Státy s komunistickým režimem se samy neoznačovaly jako komunistické – nazývaly se (nazývají se) jako lidově demokratické (např. Československo v letech 1948–1960, Severní Korea), lidové (např. Čína, Polsko, Maďarsko) nebo socialistické (např. Československo v letech 1960–1989, Rumunsko). \n\nKomunisty ovládané státy vždy propadaly politické despocii, ekonomické stagnaci a kulturnímu zaostávání. Pro prosazení své moci komunistické strany používají teroristické metody a podle nejvyšších odhadů se celosvětový počet jejich obětí může blížit až ke 100 milionům mrtvých. \n\nV období 1948 až 1989 Komunistická strana Československa ovládala tehdejší Československo. Zákonem č. 198/1993 Sb. ze dne 9. července 1993 \"O protiprávnosti komunistického režimu a o odporu proti němu\" byl komunistický režim v Československu označen za protiprávní a zavrženíhodný.\n\nNěmečtí filozofové Karl Marx a Friedrich Engels rozpracovali vlastní materialistické pojetí dějin, ve kterém je podle nich stav v každé společnosti nástrojem útlaku jedné společenské třídy nad druhou, tento stav bude odstraněn nastolením beztřídní, komunistické společnosti.\n\nPrvním státem vedeným komunistickou stranou se stalo 7. listopadu 1917 převratem Rusko, kde bylo přijato marxistické učení diktatury proletariátu. Hlavním ideologem a vůdcem této země byl Vladimir Iljič Lenin, který se navrátil z exilu v Curychu. Němci očekávali, že Lenin svojí revolucí paralyzuje bojeschopnost ruské armády a ukončí válku na východní frontě. Jeho transport měl na německém území právo exteritoriality, střežili ho němečtí vojáci a jeho revolucionáři pobírali finanční podporu od Německého ministerstva financí.\n\nLenin se rychle zbavil opozice a omezil soukromé vlastnictví. Nahradil ho Novou hospodářskou politikou (NEP), jakožto uvolněné formy státního kapitalismu, kterou Stalin později zrušil, aby získal více peněz na materiální zajištění obranné války se západními sousedy SSSR. V červenci 1918 byl bolševiky zavražděn car Mikuláš II. a jeho rodina.\n\nV Československu vzniká samostatná KSČ v roce 1921. Již od počátku se všechny tyto strany řídily (snad s výjimkou německé KS s vlastním silným vedením a jugoslávské KS pod vedením Tita) pokyny a rozkazy z Moskvy řízené Komunistické internacionály. Po druhé světové válce zaznamenala komunistická strana nebývalé popularity, v parlamentních volbách 1946 dosáhla v českých zemích nejlepších výsledků, v únoru 1948 následoval puč a KSČ tak postupně získala moc v celém Československu.\n\nBrzy se však KS ve svých praktikách přiblížily KSSS, s níž byly spřízněny. Svojí vládu vykonávaly prostřednictvím zastrašování a teroru, mnohdy docházelo i k porušování zákonů napsaných v duchu socialismu v jednotlivých zemích východního bloku. Po rozpadu Sovětského bloku vliv komunistických stran poklesl, avšak až na výjimky (například Slovensko) zůstávají zastoupeny v parlamentech.\n\nNa konci 80. let 20. století se státy, jejichž státní zřízení bylo založeno na ideji komunismu, dostaly do rozsáhlých krizí; stejně tak se nepodařilo převychovat občany komunistických států podle potřeb komunistické ideologie. To si v různé míře uvědomovala i vedení jednotlivých komunistických stran, a proto byl postupně prosazován pojem \"reálný socialismus\", jenž měl ve slovníku ideologů označovat jakýsi \"reálný\" předstupeň té pravé komunistické společnosti, jež byla umisťována do blíže nespecifikované budoucnosti. V zemích ovládaných komunistickými stranami však byla ideologie pouze využívána pro udržování nedemokratické, totalitní vlády, takže nakonec z původního plánu „budování nové společnosti“ mohlo být realizováno jen velmi málo.\n\nV konkurenci států s tržní ekonomikou tyto státy neobstály a nakonec se navrátily k více či méně demokratickým formám vlády založených na soukromém vlastnictví. Na začátku 21. století tak zbylo jen několik států, kde se podařilo udržet totalitní režim za cenu tvrdého útlaku a až na výjimky pokračující hospodářské stagnace. Příkladem je Vietnam, Kuba, pevninská Čína nebo Severní Korea. S výjimkou Severní Koreje byly tyto země v 90. letech vzhledem ke krizím nuceny systém reformovat; v jisté míře povolily západní investice a soukromé vlastnictví a díky tomu zažívají někdy i relativně velký hospodářský růst. Naproti tomu však zůstala cenzura a trest smrti například i pro názorové oponenty se stále v některých zemích běžně uplatňuje. Ukazuje se tak, že negativa spojená s komunistickými režimy (jako je např. porušování lidských práv, omezování svobody projevu a shromažďování atd.) nejsou v rozporu se svobodným trhem, resp. s ekonomikou neoliberalismu.\n\nVztah komunismu (ať již v sovětských zemích či lidově demokratických) k náboženství je vyloženě nepřátelský; z pohledu celé ideologie je \"opiem lidstva\", protože dává lidem falešné uspokojení ze zjednodušeného výkladu světa a dává jim, z komunistického pohledu, sílu, kterou mohou dočasně překonávat třídní rozpory. Proto musí být náboženství odstraněno. V praxi to však vedlo téměř vždy k jeho plíživému nahrazení uctíváním zasloužilých vůdců komunistických vlád, a to buď postupně, během několika desetiletí (ČSSR), nebo rychle (Albánie). Aplikace tohoto Marxova názoru se však v SSSR během Stalinovy vlády do jisté míry změnila. Původní myšlenku „Čím více svobody, tím méně bohů!“, obrátil Stalin svojí antikomunistickou interpretací v praxi: „Čím méně bohů, tím více svobody!“.\n\nVe všech komunistických režimech to v praxi vedlo k pronásledování věřících a zejména náboženských představitelů, nicméně postupně se ve většině z nich prosadila snaha o postupnou likvidaci, spojená se snahou podmanit si a postupně využít některé skupiny věřících k propagandistickým účelům. Náboženské a církevní společnosti, které se podřídily vedení komunistických stran v oblasti politiky a vnějších projevů, dostaly vhodné podmínky k činnosti (byť ani u nich se nepředpokládalo jejich zachování po konečném vítězství nového řádu). Naopak skupiny, které na to nebyly ochotny přistoupit, musely čelit krutým perzekucím. Jako nejnebezpečnější oponent byla ze strany komunistů hodnocena katolická církev, neboť její hlava a nejvyšší struktury sídlily mimo jejich dosah a podmanit si je nebylo možné; navíc církev sama v západních zemích nenásilnou formou komunismus ve východním bloku narušovala. To vyvolávalo snahy vytvořit na území komunistických států odštěpenecké národní církve, což se ovšem většinou nesetkalo s výraznějšími úspěchy (jediným úspěšným státem se v tomto ohledu stala Čína). Potlačovaným náboženstvím se stal také islám, který byl rozšířen v Povolží a na jihu SSSR. Zde však komunistické snahy o ateizaci společnosti nepokročily tak daleko jako v křesťanském prostředí.\n\nDalším aspektem, do určité míry úspěšným, byla důsledná ateistická výchova na školách a v sociálních zařízeních pro mladistvé, která byla navíc jištěna cíleným vyřazováním věřících ze vzdělávacího procesu (řadě z nich bylo znemožněno vysokoškolské nebo i středoškolské studium, prakticky vyloučené pak bylo, aby se aktivní věřící stal učitelem). Obvykle sice byla svoboda náboženství garantována ústavou, výuka náboženství na školách však byla omezena mnohými restrikcemi a její navštěvování, které se zaznamenávalo do posudků, většinou znamenalo automatické znemožnění studia na středních a vysokých školách.\n\nPodle antikomunistů byl čistě nepřátelský: Stát se snažil církev potlačit. To však platilo zejména za Lenina, později byl vztah mnohem diferencovanější.\n\nV roce 1922 zabral SSSR veškeré církevní cennosti na financování boje proti hladomoru. Zbylý církevní majetek byl sekvestrován. Mezi kněžími se našlo pár kolaborantů, kteří byli ochotni s bolševiky spolupracovat. Kněží Alexandr Vedenskij a Vladimír Krasnitskij zorganizovali Dočasnou vyšší církevní správu. Získala podporu mezi „bílými“ (ženatými) kněžími, jimž byl podle církevního práva zapovězen postup do úřadu biskupa. S pomocí „pracující inteligence“ (pokrokářů) byla nakonec ustanovena tzv. Živá církev (Живая церков).\n\nJosif Vissarionovič Stalin byl vystudovaný pravoslavný kněz (nesložil pouze závěrečné zkoušky). Znal proto církev dobře zevnitř. Věděl, že církev není možné zničit, že ji však lze jako každou jinou byrokratickou strukturu přimět ke spolupráci. Církev není záležitost jednoho člověka, nýbrž společenství mnoha lidí. Živou církev zrušil a její příslušníky zařadil do oficiální ruské pravoslavné církve. Dne 8. listopadu 1943 byl patriarchou moskevským a vší Rusi zvolen Sergej (Sergius; původním jménem Ivan Nikolajevič Stragorodskij), dnes mnohými považovaný za symbol kolaborace a hereze sergianismu.\n\nBěhem tohoto režimu byly statisíce lidí z politických důvodů uvězněny, internovány nebo umístěny do pracovních či koncentračních táborů či PTP a tisíce dalších se staly obětí justičních vražd nebo zemřely ve vězení či při pokusu o překonání železné opony.\n\nOkupace Tibetu Komunistickou stranou Číny (od 1950):\n\n\nDějiny komunistických režimů zaznamenaly mnoho různých důrazů, stylů vládnutí a kampaní. V samotném SSSR například počáteční válečný komunismus následovala uvolněnější Nová ekonomická politika, tu stalinský plán industrializace a kolektivizace a léta extenzivního rozvoje nakonec Gorbačovova perestrojka. Existuje však soubor politik a opatření, který je společný většině komunistických režimů a vychází obvykle přímo ze spisů Marxe, Engelse a Lenina. Jednotlivé komunisty řízené státy se sice často podstatně liší v míře a způsobu jejich uplatňování, přesto obvykle tato opatření směřující k ochraně dosažené moci a vybudování beztřídní společnosti tak či onak realizují:\n\nVedle toho je častým průvodním jevem, že teoretický marxistický internacionalismus doprovází reálný důraz na nacionalismus; například čeští komunisté na školách vysoce preferovali Aloise Jiráska, jehož dílo je založeno na tezi, že vše dobré pochází od Slovanů, a vše špatné od Němců. \n\nKomunismus – ideální společnost i reálná politika – se stal tématem mnoha významných vědeckých a uměleckých děl. Téma bylo živé zejména v době mezi ruskou revolucí roku 1917 a šedesátými léty 20. století.\n\nKromě Stalinem a Ždanovem na dogma povýšeného „socialistického realismu“, tedy rutinního oficiálního umění, vznikala zejména v prvních dekádách Sovětského Svazu i komunisticky angažovaná díla, jež obstála ve zkoušce času pro svou uměleckou hodnotu. Patří sem například filmy Sergeje Ejzenštejna, grafiky El Lisického, Šolochovův román \"Tichý Don\", básně Vladimira Majakovského, povídky Isaaka Babela nebo režijní experimenty Vsevoloda Mejercholda. Že oba posledně jmenovaní skončili stejně jako mnoho jiných tvůrců před popravčí četou, výmluvně svědčí o podmínkách, v nichž sovětské umění vznikalo.\n\nJeště širší je okruh významných umělců, kteří se komunismem inspirovali, aniž by mu svým dílem sloužili. Prózy jako \"Doktor Živago\" Borise Pasternaka, \"1984\" George Orwella, \"Jeden den Ivana Děnisoviče\" a \"Souostroví Gulag\" Alexandra Solženicyna nebo \"Nesnesitelná lehkost bytí\" Milana Kundery jsou víc než pouhou reflexí jednoho politického režimu. Mimo oblast prózy jsou známé například divadelní hry Václava Havla, tvorba písničkářů Vladimira Vysockého a Karla Kryla, ale třeba i industriální hudba skupiny Laibach.\n\nTéma komunismu zpracovala i nesčetná díla populárního umění od dětského příběhu \"Neználek ve Slunečním městě\" Nikolaje Nosova až po bondovky Iana Fleminga.\n\n"}
{"id": "253715", "url": "https://cs.wikipedia.org/wiki?curid=253715", "title": "Zetor Z-50 Super", "text": "Zetor Z-50 Super\n\nZetor 50 Super je československý traktor vyráběný ve firmě Zetor Brno v letech 1960–1968. Konstrukčně navazuje na svého předchůdce Zetor Z-35 Super a jedná se prakticky o jeho výraznou modernizaci. Dílčí modernizace a změny traktoru Z-50 Super probíhaly i v průběhu jeho sériové výroby.\n\n\n\n\nplatí pro tažnou sílu na rovině rovnoběžné s terénem:\n\nI. převodový stupeň dopředu\nII. převodový stupeň dopředu\nIII. převodový stupeň dopředu\nIV. převodový stupeň dopředu\n\nZpětný chod\n\nNormální:\nI. převodový stupeň dopředu\nII. převodový stupeň dopředu\nIII. převodový stupeň dopředu\nIV. převodový stupeň dopředu\nzpětný chod\n\nMinimální poloměr dráhy předního vnějšího kola při zatáčení: \n\n\nMinimální poloměr dráhy zadního vnějšího kola při zatáčení: \n\n\n\n\n\n\n\n\n"}
{"id": "253716", "url": "https://cs.wikipedia.org/wiki?curid=253716", "title": "Neodvislá strana komunistická v ČSR", "text": "Neodvislá strana komunistická v ČSR\n\nNeodvislá strana komunistická v Československu byla politická strana na území prvorepublikového Československa založená v roce 1925 jako odštěpenecká komunistická formace okolo Josefa Bubníka, která se odtrhla od Komunistické strany Československa.\n\nKomunistická strana Československa prožívala v 1. polovině 20. let několik vnitrostranických sporů frakčního charakteru. Jedním z nejsilnějších byl spor okolo tajemníka 1. pražské organizace strany Josefa Bubníka (takzvaná \"bubnikiáda\"). Bubník a jeho spojenci odmítali těsnější svázání politiky KSČ s direktivami Kominterny. V únoru 1925 byl proto vyloučen ze strany. V Národním shromáždění ČSR Bubník a dalších sedm poslanců opustili poslanecký klub KSČ a vytvořili Klub nezávislých komunistických poslanců. Podpořila je část členské základny i některé organizace strany (Kladensko, Hodonínsko a Brněnsko). Šéfredaktor listu \"Rovnost\" Jaroslav Rouček na podporu Bubníka sepsal takzvané \"Brněnské memorandum\".\n\nVedení KSČ se obrátilo o arbitráž na orgány Kominterny, která vyloučení Bubníka a jeho stoupenců potvrdila. 21. června 1925 proto vyloučení členové založili novou politickou stranu nazvanou Neodvislá strana komunistická v Československu. Tiskovým orgánem byl \"Hlas pravdy\". Formace se zúčastnila parlamentních voleb v roce 1925. Kandidovala tehdy v rámci aliance Neodvislé strany komunistické v Československu a První autonomní pravoslavné strany v Podkarpatské Rusi. Získala ale jen 7813 hlasů a nedosáhla na zastoupení v parlamentu. Většina členů pak přešla do Československé sociálně demokratické strany dělnické, kde působili jako levá marxistická frakce, která ale zároveň zůstávala antistalinská.\n\n"}
{"id": "253719", "url": "https://cs.wikipedia.org/wiki?curid=253719", "title": "Tričko", "text": "Tričko\n\nTričko, lidově též triko, (anglicky \"t-shirt\") je část oblečení, která slouží k zakrytí horní části těla.\nV podstatě jde o druh košile s krátkými rukávy, ačkoliv existují i trička s rukávy dlouhými. Stejně tak tričko může mít límec nebo knoflíky, ale existují i trička bez. Tričko je považováno za méně formální druh oblečení než například zmíněná košile.\n\nTrička jsou běžně vyráběna z bavlněných nebo polyesterových vláken nebo jejich kombinace. Bývají také zdobena textem či obrázky, které se na triko aplikují různými technologiemi - od potisku po nášivky či ruční malbu. Specifický výsledek lze získat tzv. batikováním.\n\nV některých muslimských zemích není ženám dovoleno nosit tričko na veřejnosti.\n\n\n"}
{"id": "253734", "url": "https://cs.wikipedia.org/wiki?curid=253734", "title": "Neodvislá radikální sociálně demokratická strana", "text": "Neodvislá radikální sociálně demokratická strana\n\nNeodvislá radikální sociálně demokratická strana byla malá politická strana vzniklá z levice sociálně demokratické strany, existující v Československu v letech 1921 až 1924). Vznikla odštěpením od marxistické levice Československé sociálně demokratické strany.\n\nPoté, co došlo k roztržce mezi sociálně demokratickou levicí a pravicí (koncem roku 1920), v levici se vytvořily dva názorové směry. Část usilovala o vytvoření komunistické strany na marxistickém podkladě (po vzoru bolševiků), druhá část s marxistickým směřováním nesouhlasila a postavila se též proti vstupu do komunistické internacionály. K úplné roztržce došlo v květnu 1921.\n\nStrana se konstituovala 26. května 1921 v Praze. Předsedou se stal kovodělník Jaroslav Seigl. Strana měla dokonce 3 poslance (označované jako \"centristé\"), zvolené ovšem v posledních volbách za sociálně demokratickou stranu: Viléma Brodeckého, Vincence Charváta, Roberta Kleina. Její vliv byl však zanedbatelný. Určité pozice měla pouze v Odborovém sdružení československém. Vydávala vlastní list \"Sociální demokrat\".\nV únoru 1922 přistoupila k Dvaapůlté internacionále.\n\nVědomí malého vlivu přimělo vedení strany, aby hledala vhodné partnery ke spolupráci.\n\nV první polovině roku 1923 navázali radikální sociální demokraté kontakty s Nezávislou socialistickou stranou (NZS), kterou tvořili vyloučení členové strany národně socialistické (jejího anarchokomunistického křídla v čele s Bohuslavem Vrbenským. Radikální soc. dem. se spojili s NZS ve společný parlamentní klub (než byli 4 poslanci NZS zbaveni v červnu mandátů).\n\nÚzká spolupráce však pokračovala, probíhalo jednání o vytvoření společné strany – Socialistického sjednocení. Pod tímto názvem oba subjekty kandidovaly v obecních volbách, zastoupení kandidátů bylo paritní. Postupně však zavládly spory o další orientaci – Nezávislí socialisté prosazovali úzkou spolupráci s KSČ, radikální sociální demokraté inklinovali k reformismu. I. sjezd Socialistického sjednocení, na kterém se obě strany měly sloučit, sice proběhl (v září 1924), ale radikální soc. dem. spojení odmítli, což de facto znamenalo pro Socialistické sjednocení konec. Ostatně v té době už probíhalo jednání o přistoupení radikálních soc. dem. k sociální demokracii. Stalo se tak 14. září 1924.\n\nVilém Brodecký udělal později v sociální demokracii významnou kariéru, (do 1935 byl poslanec, poté senátor).\n\n\n"}
{"id": "253736", "url": "https://cs.wikipedia.org/wiki?curid=253736", "title": "Aki (provincie)", "text": "Aki (provincie)\n\nProvincie Aki (: 安芸国; \"Aki no kuni\"), nazývaná také Geišú (芸州), byla stará japonská provincie ležící v regionu Čúgoku na západě ostrova Honšú. Sousedila s provinciemi Suó, Iwami a Bingo. Na jejím území se dnes rozkládá část prefektury Hirošima.\n\nNa konci období Heian (12. století) se Aki stala známou díky svatyni Icukušima. Taira no Kijomori svatyni věnoval prostředky na stavbu nového komplexu budov a na svitky se sútrami. Na Icukušimě (Mijadžimě) se nacházel dobrý přístav a zároveň byla strategicky významným místem.\n\nBěhem období Sengoku byla až do roku 1600 základnou klanu Móri. V roce 1555 Motonari Móri zvítězil v bitvě u Icukušimy proti Harutakaovi Sueovi a stal se dominantní silou v západní části Honšú.\n\nTerumoto Móri, jeden z rady pěti regentů Hidejoriho Tojotomi, stál během bitvy u Sekigahary (1600) na straně poraženého Micunariho Išidy a následně ztratil nejen Aki ale i další části svého léna.\n\nPo krátké vládě Masanoriho Fukušimy byl roku 1619 novým daimjóem z Hirošimy ustanoven Nagaakira Asano s lénem v hodnotě 420 000 koku. Klan Asano ovládal skoro celou provincii až do reforem Meidži.\n\nV roce 1871 byla provincie Aki nahrazena prefekturou Hirošima, která se postupně rozrostla až do dnešní podoby.\n"}
{"id": "253737", "url": "https://cs.wikipedia.org/wiki?curid=253737", "title": "Milan Markovič", "text": "Milan Markovič\n\nMilan Markovič (* 14. července 1943) je slovenský humorista, herec, moderátor, původním povoláním pedagog.\n\n\n\n\n\n\n"}
{"id": "253739", "url": "https://cs.wikipedia.org/wiki?curid=253739", "title": "Pita", "text": "Pita\n\nPita (, cyrilicí пита, , , ) je druh pšeničného chleba ve tvaru placky připravovaný z mouky a kvasnic. Jedná se o tradiční jídlo blízkovýchodní a středozemní kuchyně. \n\nPita slouží k namáčení do omáčky nebo hummusu či k přípravě sendvičů.\n\n"}
{"id": "253743", "url": "https://cs.wikipedia.org/wiki?curid=253743", "title": "Clive Burr", "text": "Clive Burr\n\nClive Burr (8. března 1957, East Ham, východní Londýn − 12. března 2013) byl britský bubeník. Byl znám především jako člen heavymetalové skupiny Iron Maiden, ale hrál i v několika dalších skupinách.\n\nV roce 1979 se stal členem skupiny Iron Maiden, kam přišel ze skupiny Samson. Podílel se na třech albech skupiny: \"Iron Maiden\" (1980), \"Killers\" (1981) a průlomovém \"The Number of the Beast\" (1982).\n\nOd Iron Maiden odešel roku 1982 kvůli stresujícímu programu a osobním problémům. Nahradil ho Nicko McBrain. Podílel se na skladbě „Gangland“ pro \"The Number of the Beast\". Jeho další skladba „Total Eclipse“ byla přidána jako b-strana singlu „Run to the Hills“ a později vyšla na remasterované CD tohoto alba.\n\nPo odchodu z Iron Maiden hrál krátce ve francouzské kapele Trust, kde si vyměnil bicí s McBrainem, a krátce hrál v americké skupině Alcatrazz. Objevil se i v krátkodobě fungující skupině Gogmagog, kde zpíval Paul Di'Anno, bývalý zpěvák Iron Maiden a na kytaru hrál jejich budoucí kytarista Janick Gers. Založil si také vlastní kapelu známou jako Clive Burr's Escape (později Stratus) spolu s bývalými kolegy z Praying Mantis, ale vydali jen jedno album a rozpadli se. Poté se připojil k Dee Sniderovi z Twisted Sister a dali dohromady skupinu Desperado, která se nikdy naplno nerozvinula kvůli neshodám s nahrávací společností. V 90. letech hrál s britskými kapelami Praying Mantis a Elixir, ale nestal se členem ani jedné z nich.\n\nLékaři mu v roce 1994 diagnostikovali roztroušenou sklerózu, jejíž léčba ho přivedla do značných dluhů. Iron Maiden uspořádali sérii charitativních koncertů a zapojili se do založení nadace pro financovaní výzkumu roztroušené sklerózy „Clive Burr MS Trust Fund“. On sám byl do konce svého života připoután na invalidním vozíku.\n\nStal se také patronem charitativního spolku Clive Aid, založeného roku 2004. Clive Aid pomáhá shromažďovat finance na programy léčby rakoviny a roztroušené sklerózy organizováním koncertů po celém světě.\n\nLondýnské Hard Rock Cafe získalo roku 2005 bicí s jeho podpisem.\n\nZemřel ve spánku v roce 2013 ve věku šestapadesáti let.\n\nNa dvou albech s Iron Maiden hrál na bubny značky Ludwig a činely Paiste. Jeho nejznámější soupravou byly bicí Tama, které používal v roce 1982 na Beast on the Road Tour.\n\n\n\n\n\n\n\n\n"}
{"id": "253745", "url": "https://cs.wikipedia.org/wiki?curid=253745", "title": "Amatérská jeskyně", "text": "Amatérská jeskyně\n\nJeskynní systém nazvaný souhrnně Amatérská jeskyně se nachází v \"CHKO Moravský kras\" v prostoru mezi propastí \"Macocha\", obcemi \"Sloup\" a \"Holštejn\".\n\nTento jeskynní systém je se svými téměř 45 kilometry nejdelším jeskynním systémem ve Střední Evropě. Protékají jím tři aktivní toky: \"Bílá voda\", \"Sloupský potok\" a \"Punkva\", která vzniká jejich soutokem. Celý jeskynní systém tvoří: \"Sloupsko-šošůvské jeskyně\" s propadáním \"Sloupského potoka\", jeskyně \"Nová Rasovna\" s propadáním \"Bílé vody\", jeskyně \"Piková dáma\", \"Spirálka\", \"C 13\", \"Stará a Nová Amatérská jeskyně\", propast \"Macocha\" a ve vývěrové části \"Punkevní jeskyně\".\n\nNa počátku 20. století Karel Absolon objevil, postupně prozkoumal a zpřístupnil \"Punkevní jeskyně\" a \"Propast Macochu\". Ještě o něco dříve byly prozkoumány \"Sloupsko-šošůvské jeskyně\" s propadáním \"Punkvy\". Významný tok říčky \"Punkvy\" znamenal už při objevu \"Punkevních jeskyní\" předpoklad existence rozsáhlého jeskynního systému, který byl od té doby také aktivně hledán a následně zkoumán. Jeskyně \"Piková dáma\", \"Spirálka\" a \"Třináctka\" nedaleko \"Nové Rasovny\" byly prozkoumány v padesátých letech. V dolních patrech těchto jeskynní byl nalezen aktivní tok \"Bílé vody\". Tohoto úspěchu dosáhla amatérská Speleologická skupina pro výzkum Plániv („Plánivská skupina“) vedená Milanem Šlechtou. Když se ukázalo, že další postup po proudu aktivní vody z jeskyně 13 c („Třináctka“) není možný, obrátila skupina svoji pozornost přímo k Ostrovské plošině, kde začala v roce 1968 prokopávat Cigánský závrt. Po několika měsících usilovné práce dne 18. ledna 1969 dosáhli amatérští speleologové v hloubce 110 m aktivního toku Bílé vody a objevili 1,5 km chodeb, kterým se začalo říkat Amatérská jeskyně (dnes Stará Amatérská). 9. srpna téhož roku zahájili potápěčský průzkum sifonu na konci Povodňové chodby a 16. srpna za ním objevili prostory, nyní zvané \"Nová amatérská jeskyně\".\n\nDne 29. srpna 1970 zahynuli při nenadálé povodni během mapování v \"Nové amatérské jeskyni\" speleologové Milan Šlechta a Ing. Marko Zahradníček. Po této tragické události byl další průzkum dočasně zastaven a pokračoval až od roku 1971 profesionálními speleology pod vedením tehdejšího Geografického ústavu ČSAV v Brně.\n\nRoku 1973 byla z \"Pustého žlebu\" proražena štola, která znamenala bezpečný vstup do \"Nové Amatérské jeskyně\".\n\nV současnosti se výzkum zaměřuje na podrobné mapování systému a potápěčský průzkum nejnižších pater a neprostupných sifonů oddělujících jednotlivé části systému. Nedávným úspěchem jeskyňářů je proplutí mezi \"Sloupsko-šošůvskými jeskyněmi\" a \"Amatérskou jeskyní\"; to se podařilo potápěči Janu Sirotkovi na konci roku 2005.\n\nStará Amatérská jeskyně je nejstarší objevenou částí systému, která byla objevena ze šachty kopané na dně Cigánského závrtu. Hlavní částí je chodba s aktivním řečištěm Bílé vody, která do systému přitéká 100 m dlouhým sifonem z jeskyně C13. Tento sifon byl potápěči překonán poprvé v roce 1983. Přítoková chodba je cestou Holštejnského potoka, pravostranného přítoku Bílé vody od severu. Další významnou částí je Povodňová chodba, která je Povodňovým sifonem propojena s Novou Amatérskou jeskyní. Tato chodba odvádí za povodní část vod Bílé vody. Cestou vody do Nové Amatérské jeskyně za běžných vodních stavů je tzv. Aktivní obtok.\nZnačně rozsáhlejší Nová Amatérská jeskyně byla objevena nedlouho po objevu Staré Amatérské jeskyně překonáním Povodňového sifonu. Jádrem Nové Amatérské jeskyně je část nazvaná Bludiště Milana Šlechty se složitým labyrintem chodeb i největší prostorou Amatérské jeskyně – Říceným dómem. Bludiště částečně se nachází pod jedním z největších závrtů v Moravském krasu – Městikáď, odkud se snažil k jeskyni dostat ve 30. letech 20. století Karel Absolon, kterému pravděpodobně zbývalo k proniknutí do jeskyně jen několik metrů. Ve spodních, zatím neprobádaných patrech jeskyně pod Bludištěm dochází k soutoku Sloupského potoka a Bílé vody v podzemní říčku Punkvu. Od Bludiště severním směrem se jeskyně dělí na dvě části – Rozlehlá chodba a Sloupský koridor pokračují směrem k Sloupsko-Šošůvským jeskyním. Koridor je zakončen několika sifony, z nichž se poslední podařilo proplavat až v roce 2005. Pro lepší možnost přístupu je nově do části jeskyně oddělené sifony proražen umělý vchod. Směrem ke Staré Amatérské jeskyni vede Dioklasová chodba a Chodba samoty s Katedrálou Jiřího Šlechty. Oba koridory se setkávají nejprve v Dómu u Homole a dále u Bludiště. Od Bludiště na jih vede nejdelší chodba jeskyně Macošský koridor, která je pokračováním rozlehlé chodby a začíná Dómem zemních pyramid a končí takřka po kilometru dómem Ráztoka, kde se dělí na dvě části – Západní a Východní Macošskou větev. Do Západní větve je proražená umělá štola z Pustého žlebu a tato větev dále pokračuje Javorovou a Spojovací chodbou k aktivnímu toku Punkvy, Východní větev pokračuje Stupňovitou chodbou do nejnižších partií jeskyně, kde se nachází opět Aktivní řečiště Punkvy, která odtud pokračuje Předmacošským sifonem do Červíkových jeskyní a dále do propasti Macocha.\n\nVětšina hlavních chodeb v Amatérské jeskyni leží nad hladinou aktivních toků Bílé vody, Sloupského potoka a po jejich soutoku i Punkvy. Aktivní toky se v jeskyni objevují jen na několika místech a jejich potápěčský průzkum je zatím v počátcích. Podrobným potápěčským průzkumem může dojít k objevům dalších zatopených chodeb.\n\n"}
{"id": "253751", "url": "https://cs.wikipedia.org/wiki?curid=253751", "title": "Nakladatelství Fragment", "text": "Nakladatelství Fragment\n\nNakladatelství FRAGMENT, s.r.o. vzniklo v roce 1991. Vydává beletrii a populárně naučnou literaturu zejména pro děti a mládež, leporela, učebnice, slovníky a turistické průvodce.\n\nNakladatelství Fragment vzniklo v roce 1991 pod názvem Jan Eisler – Fragment a od května 2007 funguje jako Nakladatelství Fragment s.r.o. V současnosti patří k deseti největším nakladatelům v České republice v počtu vydaných titulů. Od svého vzniku vydalo více než 1900 různých publikací, jejichž prodej přesáhl 19 mil. kusů výtisků. V roce 2011 Nakladatelství Fragment vydalo 179 knižních novinek a podobně tomu bude i v roce následujícím. Nakladatelství Fragment se daří s úspěchem pronikat i na zahraniční trhy. Do konce roku 2011 bylo uskutečněno celkem 437 prodejů původních projektů do zahraničí. \nV roce 2005 byla založena pobočka Vydavateľstvo Fragment, s.r.o., se sídlem v Bratislavě. Do roku 2011 představil stále rostoucí slovenský Fragment 702 knižních novinek.\nMezi převzaté edice, které Fragment vydává, patří například:\n\nNakladatelství Fragment v rámci svých PR aktivit podporuje dětské domovy, ústavy, školy a další instituce, převážně ve formě knižních darů. Plní tak zároveň předsevzaté heslo \"Vraťme děti ke čtení\". \nSponzorské dary putují také na místa konání prospěšných akcí v rámci sociální rehabilitace tělesně a psychicky postižených dětí i dospělých.\n\n"}
{"id": "253753", "url": "https://cs.wikipedia.org/wiki?curid=253753", "title": "Dialýza", "text": "Dialýza\n\nDialýza je děj, při kterém jsou od sebe odděleny látky s různou rozpustností a velikostí molekul. Prakticky se tak děje přechodem analyticky disperzních látek přes polopropustnou membránu z prostředí s vyšší koncentrací těchto látek do prostředí s nižší koncentrací. Důležité je, aby látky tvořící koloidní roztok přes membránu neprocházely.\n\nV lékařství se jedná o proces, který nahrazuje přirozenou funkci ledvin u pacientů, kteří ji ztratili buď dočasně, nebo trvale. Ledviny, pokud fungují správně, odstraňují z krve odpadní produkty (draslík, močovinu apod.) a zbavují tělo přebytečné vody. Vylučovací a očistnou funkci ledvin lze nahradit právě pomocí dialýzy. Tím se v krvi udržuje bezpečná hladina chemických látek a řídí se také krevní tlak. Některé funkce zdravých ledvin však ani dialýza nahradit nedokáže. Především jde o jejich hormonální funkci. Zdravé ledviny vytvářejí hormon erytropoetin, který je nezbytný pro tvorbu krve a dialyzovaným pacientům se dodává injekčně. Dialýza také nedokáže nahradit funkci zdravých ledvin při aktivní tvorbě vitaminu D, který je zodpovědný za správné složení kostí a dalších tkání a orgánů.\n\nHemodialýza, je postup, kdy krev pacienta a jeho organismus je čištěn právě pomocí přístroje nazvaného umělá ledvina. Během hemodialýzy se krev jednou jehlou odvádí mimotělním krevním oběhem do dialyzátoru, kde se z ní filtrují odpadní látky – například močovina (urea), kreatinin a přebytečná voda. Očištěná krev se pak vrací druhou jehlou zpět do pacientova těla. \n\nNa hemodialýzu je obvykle nutno docházet do nemocnice nebo do dialyzačního centra obvykle třikrát týdně na 4 až 5 hodin. Dialyzovaný pacient musí dodržovat dietu a omezený příjem fosforu a draslíku. Také má omezen příjem tekutin. Komplikací dialyzovaného pacienta bývá chudokrevnost, vysoký tlak, nevolnost a únava. Tyto stavy únavy jsou často střídány i dny, kdy je pacientovi dobře, avšak pracovní schopnost je velmi výrazně omezena. Další potíží je psychická zátěž z dialýz, nemožnosti žít a pracovat jako dosud a vědomí toho, že jde o nevyléčitelný stav, který lze vyřešit pouze transplantací ledviny. Tu však nemůže podstupit každý, například pacient s cukrovkou či rakovinou.\n\nPeritoneální dialýza, je druhý způsob čištění organismu od škodlivých látek metabolismu, při tomto způsobu se krev čistí ne vně ale uvnitř těla a to za pomocí pobřišnice (peritoneum). Do těla pacienta se musí denně přivádět roztok, který krev čistí.\n\n\n"}
{"id": "253759", "url": "https://cs.wikipedia.org/wiki?curid=253759", "title": "Krach na newyorské burze", "text": "Krach na newyorské burze\n\nKrach na newyorské burze (též zvaný \"Černý čtvrtek\", anglicky \"Black Thursday\") 24. října 1929 byl největší burzovní krach v dějinách. Většinou je ale ve Spojených státech nazýván Černé úterý, anglicky \"Black Tuesday\", protože největší propad nastal v úterý 29. října 1929, které bývá v anglickojazyčných zdrojích označováno za počátek krachu.\n\nDošlo k němu po předchozím mnohaletém soustavném růstu, v němž byl 3. září 1929 vytvořen nový rekord tzv. Dow Jonesova indexu. Jenom mezi lety 1927 a 1929 došlo ke zdesetinásobení celkového jmění investičních společností.\n\nPrvní známky recese se začaly projevovat již na jaře roku 1929, přestože kurz stále mírně stoupal. Pouhé dva dny po historickém maximu, 5. září 1929, varoval před hrozícím pádem akcií významný finanční analytik Roger Ward Babson s tím, že akcie jsou nadhodnoceny. Jeho varování však většinou nebylo bráno v potaz a po krátkém propadu opět následoval růst, který ovšem nepřekročil rekord ze 3. září.\n\nNa přelomu září a října opět došlo ke krátkodobému propadu. Investoři byli neklidní. Ještě 15. října ujišťovali představitelé bank investory o „výborném zdraví amerických burz“. 20. října noviny informovaly o tom, že ceny mnoha akcií klesly na kritickou úroveň a velcí obchodníci s akciemi stojí před jejich nuceným prodejem. Další varovné signály přišly o den později, v pondělí 21. října. Tyto zprávy způsobily zvýšený prodej akcií investorů, kteří se obávali finanční ztráty.\n\nVe čtvrtek 24. října došlo po počátečním zklidnění k další mohutné vlně prodejů. Šlo o prodeje investorů, kteří si na nákup akcií předtím otevřeli úvěr. V průběhu pouhých 30 minut bylo prodáno zhruba 1,6 miliónů akcií. Došlo k vyčerpání nákupních příkazů a investoři podlehli panice. Následovala nová vlna prodejů akcií, v té chvíli již za jakoukoli cenu. Několikrát dokonce došlo k uzavření burzy a přerušení obchodování. Celková finanční ztráta dosáhla 24. října 11,25 miliard dolarů.\n\nKrach na newyorské burze předznamenal Velkou hospodářskou krizi. Následující pokles akcií byl ukončen až roku 1932, kdy kurz dosáhl minima a nastal vzestup.\n\nNásledky krachu zasáhly postupně celý demokratický svět. Již následující den, tzv. \"Černý pátek\", následky krachu dospěly také do Evropy, na jejíchž burzách došlo ke shodnému efektu. V Evropě ovšem došlo k podobnému dění v menší míře již o dva roky dříve, v pátek 13. května 1927, kdy došlo k nenadálému a citelnému propadu kurzů na berlínské burze. V Americe došlo k podobné události předtím již roku 1869, konkrétně 24. září. V amerických dějinách je také tato událost označována slovy \"Black Friday\".\n\nDesetiletí 1910 až 1919, které vyvrcholilo první světovou válkou a předcházelo krizi, bylo dobou bohatství a nadbytku. Na základě poválečného optimismu se venkovští Američané v průběhu desetiletí stěhovali do měst v obrovských množstvích s vidinou šťastnějšího života v stále více prosperujícím americkém průmyslovém sektoru. Zatímco americká města prosperovala, nadprodukce v zemědělství vyvolávala během desetiletí sílící finanční zoufalství mezi americkými zemědělci. To bylo později označeno za hlavní faktor, který vedl k zhroucení akciového trhu v roce 1929.\n\nNavzdory nebezpečí spekulací se obecně věřilo, že akciový trh bude růst navždy. 25. března 1929, poté, co Federální Rezervní Systém (Fed) varoval před nadměrnými spekulacemi, došlo k malému krachu, neboť investoři začali prodávat akcie rychlým tempem, čímž odkryli vratký základ trhu. O dva dny později bankéř Charles E. Mitchell oznámil, že jeho společnost, National City Bank, poskytne úvěr ve výši 25 milionů dolarů, aby předešel skluzu trhu. Mitchellův tah dočasně pozastavil finanční krizi, nicméně americká ekonomika vykazovala neblahé známky potíží: produkce oceli se snižovala, stavělo se pomalu, prodej automobilů klesal a spotřebitelům rostly vysoké dluhy kvůli snadnému úvěru. Navzdory všem těmto známkám ekonomických problémů a přerušením trhu v březnu a květnu 1929 akcie obnovily svůj chod v červnu a zisky rostly téměř až do začátku září 1929 (Dow Jones mezi červnem a zářím dosáhl více než 20 % mezi červnem a zářím). Trh byl v devítiletém běhu, který znamenal desetinásobný nárůst hodnoty Dow Jones Industrial Avarage (Dow Jonesův index), dosahující vrcholu 381,17 dne 3. září 1929. Krátce před krachem ekonom Irving Fisher vyslovil větu, která se stala jednou z nejcitovanějších frází v historii akciového trhu: „Ceny akcií dosáhly stabilně vysoké hladiny“ (29. října, dva týdny po Fisherově projevu, akcie zkrachovaly). Optimismus a finanční zisky velkého býčího trhu byly otřeseny po zveřejnění předpovědi finančního experta Rogera Babsona, že „se blíží krach.“ Počáteční pokles v září byl proto v tisku nazván „Babsonův zlom“. To byl začátek Velkého krachu, ačkoliv až do těžké fáze krachu, který nastal v říjnu, si mnoho investorů vykládalo “Babsonův zlom“ jako „zdravou korekci“ a příležitost k nákupu.\n\n20. září se londýnská burza zhroutila, když přední britský investor Clarence Hatry a mnoho jeho spolupracovníků byli uvězněni za podvody a padělání. Londýnský krach značně oslabil optimismus amerických investic na zámořských trzích. Ve dnech vedoucích ke krachu byl trh velmi nestabilní. Období prodeje a vysoké objemy byly rozptýleny krátkými obdobími rostoucích cen a zotavení.\n\nProdej se zintenzivnil v polovině října. Dne 24. října (“Černý čtvrtek”) trh ztratil 11 % své hodnoty na začátku obchodního dne na burze při velmi těžkém obchodování. Obrovský objem znamenal, že zpráva o cenách přes tzv. ticker tape (služba poskytující data a informace o objemech obchodů každé transakce na významnějších burzách; ticker tape se krátce nazývá Tape) se v makléřských kancelářích po celém státě opozdila o několik hodin, takže investoři neměli představu, jak to v té které chvíli s akciemi je, čímž stoupala panika. Několik vedoucích bankéřů na Wall Street se setkalo, aby se pokusili zamezit panice a chaosu na obchodní půdě. Setkání se zúčastnil Thomas W.Lamont, jednatel společnosti Morgan bank; Albert Wiggin, ředitel Chase National Bank a Charles E. Mitchell, předseda městské banky v New Yorku (dnes Citibank). Vybrali Richarda Whitneyho, viceprezidenta burzy, aby jednal jejich jménem.\n\nS finančními zdroji od bankéřů za sebou Whitney podal nabídku k odkoupení velkého bloku akcií společnosti US Steel za cenu, která byla vysoko nad tehdejším trhem. Jak obchodníci sledovali, Whitney pak umístil podobné nabídky na další akcie největších a nejziskovějších společností tzv. „blue chip“ (modrý žeton). Tato taktika byla podobná taktice, která ukončila paniku z roku 1907. Tehdy se ji podařilo zastavit. Dow Jones Industrial Avarage (Dow Jonesův index) se zotavil a uzavřel jen 6,38 bodů za den. Shromáždění pokračovalo v pátek 25. října a v sobotu 26. října, ale na rozdíl od roku 1907 byl odklad bohužel jen dočasný.\n\nPřes víkend se noviny zaplnily těmito událostmi po celých Spojených státech. Dne 28. října „Černé pondělí“ se více investorů potýkalo s vyrovnáním marží, rozhodlo se opustit trh a pokles pokračoval s rekordními ztrátami v Dow Jonesově indexu za den 38,33 bodů nebo procentuálně 13 %.\n\nDruhý den „Černé úterý“, 29. října 1929, bylo asi 16 milionů obchodovaných akcií, jelikož prodej z paniky dosáhl vrcholu. Některé akcie vlastně neměly toho dne žádného kupce za žádnou cenu. DJIA ztratil dalších 30 bodů, tedy 12 %. Objem akcií, se kterými se obchodovalo 29. října 1929, byl rekordem, který nebyl překonán téměř 40 let.\n\n29. října 1929 se William C. Durant spojil se členy Rockefellerovy rodiny a dalšími finančními giganty za účelem koupit velké množství akcií, aby veřejnosti prokázali svou důvěru v trh, ale jejich úsilí nedokázalo zastavit velký pokles cen. Vzhledem k masivnímu obchodu s akciemi toho dne ticker nepřestával běžet až do 7:45. Trh za dva dny ztratil více než 30 miliard dolarů, z čehož 14 miliard bylo jen 29. října.\n\nPo jednodenním zotavení 30. října, kdy Dow získal zpět dalších 28.4 bodu (12 %) a zavřel na 258.47, pokračoval trh v pádu až k prozatímnímu dnu 13. listopadu 1929, kdy Dow zavřel na 198.60. Trh se poté zotavoval několik měsíců, kdy před koncem obchodování 14. listopadu získal 18.59 bodu a zakončil na 217.28; dosáhl tak 17. dubna 1930 druhotného maxima (tzv. oddech medvědího trhu) s 294.07 při zavření trhu. Následujícího roku se DJIA pustil do dalšího a mnohem delšího vytrvalého pádu od dubna 1931 do 8. července 1932, kdy skončil na 41.22 - nejnižší úrovni od 20. století a završil tak 89 % ztrátu pro všechny tržní akcie.\n\nPo zbytek 30. let 20. století (počínaje 15. březnem 1933) začal Dow pomalu získávat stabilitu, kterou ztratil během krachu v roce 1929 a ve třech následujících letech. Největší procentní nárůst DJIA nastal po začátku a kolem poloviny třicátých let. Ke sklonku roku 1937 nastal prudký propad na burze, ale ceny se udržely výrazně nad minimy z roku 1932. Do maxim z 3. září 1929 se však trh nevrátil až do 23. listopadu 1954.\n\nPád burzy předcházel spekulativní růst ekonomiky ve 20. letech 20. století. Během druhé poloviny dvacátých let rekordně narůstal obrat v ocelářském, stavebním a automobilovém průmyslu, železniční dopravě a v maloobchodu.  Síť 536 výrobních a obchodních společností měla rekordní 36,6% nárůst zisku v první polovině roku 1929 oproti roku předchozímu. Železo a ocel zaznamenaly během této doby zdvojnásobení ceny. Tyto události vedly ke spekulacím na burze, což vedlo k tomu, že tisíce Američanů začalo na burze investovat. Mnoho z nich si půjčovalo peníze na nákup akcií. V srpnu 1929 běžně půjčovali makléři malým investorům více než dvě třetiny hodnoty akcií, které kupovali. Celková zadluženost byla více než 8,5 miliard dolarů, což je více, než bylo peněz v oběhu v USA v té době.\n\nČím více ceny akcií stoupaly tím více to lidi povzbuzovalo k investicím, protože doufali, že se ještě zvýší. Tyto spekulace podpořily zvýšení cen akcií a vytvořila se tak ekonomická bublina. Kvůli výnosu hrozila investorům ztráta velkého množství peněz, pokud by ceny začaly klesat, nebo pokud by nestoupaly dostatečně rychle. Poměr cena/zisk akcií firmy S&P Composite byl 32,6 v září roku 1929, historicky nejvyšší. Podle ekonoma Johna Kennetha Galbraitha tato hojnost vedla k tomu, že spousty lidí začaly své úspory dávat investičním firmám jako “Blue Ridge Trust” a “Shenandoah Trust” Goldmana Sachse. Ty také roku 1929 zkrachovali což vedlo k bankovním ztrátám 475 miliard dolarů (hodnota v roce 2010, 533,06 miliard v 2017).\n\nDobré úrody nahromadily masu 250 milionů bušlů pšenice, která zbyla do dalšího roku 1929. V květnu byla také připravena sklizeň ozimé pšenice v objemu 560 bušlů v Mississippi Valley. Tento přebytek způsobil propad v cenách pšenice tak velký, že farmářům hrozilo, že zisky z pšenice budou skoro nulové. Burza je vždy citlivá na budoucí ceny komoditního trhu, ale tento propad naštěstí předpovídal Sir George Paish. V červnu 1929 nastala sucha v Dakotách a na kanadském východě, a navíc špatné načasování setby v Argentině a Austrálii zachránili ceny pšenice v USA. Z 97 ¢ za bušl v květnu stoupla cena na $ 1,49 v červnu. Takže akcie stoupaly nahoru.\n\nV srpnu zase cena pšenice klesla, když ve Francii a Itálii měli bohatou sklizeň a situace v Austrálii se zlepšila. To zatřáslo Wall Street a ceny prudce klesly, což ale přilákalo amatérské investory. Kongres odhlasoval pomocný balíček se 100 miliony dolary pro farmáře ve snaze stabilizovat ceny pšenice. V říjnu ale ceny klesly na $ 1,31 za bušl.\n\nDalší ekonomické ukazatele se také zpomalovaly nebo dokonce začaly klesat v polovině roku 1929, včetně cen aut, domů a oceli. Klesající komodity pravděpodobně poškodily Americkou sebedůvěru a burza byla na vrcholu 3. září s hodnotou 381,17 krátce po Dni práce a začala klesat po předpovědi Rogera Babsona o ”krachu burzy”. Na konci září se ceny snížily o 10 % od vrcholu (“Babsonův krach”). Prodeje se zvýšily na začátku a uprostřed října, kdy se cena pohybovala ostře nahoru a dolu. Panický prodej v největší míře nastal v týdnu od 21. října, zvyšoval se postupně do 28., a vyvrcholil 29. října (“Black Tuesday”).\n\nPrezident národní banky Chase to komentoval:\n\n\"Sklízíme, co jsme si zaseli spekulacemi, kterých se miliony lidí zúčastnilo. Bylo to nevyhnutelné, kvůli neuvěřitelnému navýšení množství akcionářů v posledních letech, a počtem prodejců, který byl větší než kdy předtím. Takže když boom skončil, prodávání nahradilo nakupování.\"\n\nV roce 1932 byla zřízena americkým senátem Pecorova komise, která měla za úkol studovat příčiny vzniku krachu. V následujícím roce Kongres Spojených států amerických schválil zákon nazvaný „Glass- Steagall Act“, podle něhož se obchodní banky budou dělit na ty, které přijímají vklady a poskytují úvěry a na investiční banky, které upisují, vydávají a distribuují akcie, dluhopisy a jiné cenné papíry.\n\nPo zkušenostech s krizí v roce 1929 zavedly akciové trhy po celém světě opatření, a to takové, že pozastaví obchodování v případě rychlého poklesu, přičemž tvrdily, že opatření by zabránilo podobným prodejům z paniky. Nicméně, jednodenní pád Černého pondělí 1987, kdy Dow Jones klesl o 22,6 %, byl horší v procentuálním vyjádření, než jakýkoli jiný den krachu z roku 1929 (i když kombinovaný pokles o 25 % v období od 28. do 29. října 1929 byl větší, než 19. října 1987 a zůstává nejhorším dvoudenním poklesem).\n\nAmerická mobilizace za WW2 na konci roku 1941 přemístila z civilní pracovní síly, a do války zhruba deset milionů lidí. Druhá světová válka měla dramatický vliv na mnoho částí ekonomiky a mohla uspíšit konec Velké hospodářské krize ve Spojených státech. Kapitálové výdaje financované vládou představovaly pouze 5% roční investice USA do průmyslového kapitálu v roce 1940; do roku 1943 vláda připsala 67 procent amerických kapitálových investic.\n\nSpolečně s Velkou depresí způsobil krach burzy roku 1929 největší finanční krizi 20. století. Panika z října 1929 se stala symbolem ekonomického otřesu, který zacloumal světem během poslední dekády. Pád cen akcií 24. a 29. října 1929 byl prakticky okamžitý ve všech finančních institucích kromě Japonska.\n\nKrach burzy Wall Street měl obrovský dopad na ekonomiku USA i na světovou a stal se zdrojem intenzivních akademických debat – historických, ekonomických a politických - od jeho dozvuků až do dneška. Někteří lidé házejí vinu na banky, že byly příliš opatrné s vklady a neinvestovaly do akcií.\n\nV roce 1930 mělo 1 352 bank více než 853 milionů dolarů ve vkladech. O rok později, v roce 1931 celkem 2 294 bank zkrachovalo se skoro 1,7 miliardami dolarů ve vkladech.  Mnoho firem zkrachovalo (celkem 28 285, denně 133).\n\nKrach roku 1929 ukončil éru \"zlatých\" 20. let. Jak řekl historik Charles P. Kindlebeger, v roce 1929 nebyl žádný “věřitel poslední záchrany” přítomen. Kdyby byl a fungoval by tak jak má, tak by zkrátil zpomalení obchodu, které následuje po finanční krizi. Krach byl počátek událostí, které měly dlouhodobé následky na celé Spojené státy americké. Historici se stále dohadují, jestli Krach roku 1929 odstartoval Velkou hospodářskou krizí, nebo jestli je pouze jedním z faktorů. Pouze 16 % amerických obyvatel mělo investice na burze před Depresí, což by napovídalo, že tento Krach má aspoň malou spoluúčast na způsobení Deprese.\n\nPsychologický efekt Krachu oběhl celé Spojené státy, když si obchodníci začali být vědomi potíží, které přicházejí se zabezpečením svých investic pro nové projekty a expanzi. Ovlivněni byli také američtí dělníci, kteří jako spotřebitelé čelili nejistotě příjmů. Pokles hodnot burzy způsobil krachy firem a finančních institucí a další makroekonomické potíže.\n\nVýsledná masová nezaměstnanost, která je viděna jako výsledek Krachu, nebyla jediným důsledkem počátku Deprese. Krach burzy Wall Street je viděn jako nejdůležitější činitel událostí, které následovaly a signalizovaly klesající ekonomiku, která způsobila Velkou depresi. Pravda nebo ne, následky byly zdrcující skoro pro všechny. Většina akademických expertů se ale shoduje na jedné věci ohledně Krachu: Vygumoval miliardy dolarů z povrchu zemského během jednoho dne, což poznamenalo všechny.\n\nSelhání odstartovalo celosvětový hon na standart zlata USA (dolar), čímž donutil vládu snížit hodnotu dolaru. Okolo 4000 bank zkrachovalo.\n\nKrach burzy roku 1929 okamžitě vedl k Velké depresi v Evropě. Pokles cen byl zaznamenán celosvětově. Přestože vlády Spojeného království a USA vysoce podcenily rozsah krize, brzy vyšlo najevo, že světová ekonomika je velice úzce propojena, více než kdy předtím. Rozpad globální ekonomiky, obchodu, produkce a následný pád americké ekonomiky byl pociťován v celé Evropě.\n\nBěhem let 1930 a hlavně 1931 vycházeli nezaměstnaní dělníci na veřejný protest a strhávali na sebe pozornost veřejnosti. Ve Spojeném království se hlavně zaměřovali na “test způsobilosti pro dávky nezaměstnaným”. Protesty byly potlačovány násilně, policie zasahovala, zatýkala demonstranty a uvězňovala je pro rušení veřejného pořádku.\n\nMezi ekonomy a historiky probíhá diskuze o tom, jakou roli hraje krach v následných hospodářských, společenských a politických událostech. \"The Economist\" v jednom článku z roku 1998 tvrdí, že krize nezačala pádem akciového trhu, ani nebylo jasné v době krachu, že začíná krize. Zeptali se: „Může velmi vážný kolaps burzy způsobit vážný nezdar průmyslu, když je průmyslová výroba z větší části zdravá a vyvážená?“ Argumentovali tím, že musí existovat nějaká překážka, ale dosud nebyly dostatečné známky prokazující, že by to trvalo dlouho nebo by to nutně vyvolalo všeobecnou průmyslovou krizi.\n\nAle \"The Ecomomist\" také varoval, že některá bankovní selhání se také očekávala a některé banky nemusejí mít žádné rezervy na financování komerčních a průmyslových podniků. Dospěli k závěru, že pozice bank je klíčem k situaci, ale to, co se stalo, nemohlo být předpovězeno.\n\nNěkteří akademici vidí krach na Wall Street z roku 1929 jako součást historického procesu, která byla součástí nových teorií BOOM AND BUST. Podle ekonomů, jako Joseph Schumpeter, Nikolai Kondratiev a Charles E. Mitchell, byl krach pouze historickou událostí v procesu známém jako ekonomické cykly. Dopad krachu sloužil pouze ke zvýšení rychlosti, díky které cyklus pokračoval ke své další úrovni.\n\n\"Peněžní historie Spojených států\", od autorů Miltona Friedmana a Anny Schwartzové, předkládá argument, že to, co učinilo “Velkou kontrakci” tak závažnou, nebyl pokles hospodářského cyklu, protekcionismus, nebo burzovní událost v roce 1929, ale kolaps bankovního systému během tří vln paniky v letech 1930–1933.\n\n\n"}
{"id": "253760", "url": "https://cs.wikipedia.org/wiki?curid=253760", "title": "Nielsen", "text": "Nielsen\n\nPříjmení Nielsen nosilo více známých osobností:\n\n"}
{"id": "253761", "url": "https://cs.wikipedia.org/wiki?curid=253761", "title": "Černý pátek", "text": "Černý pátek\n\nVýraz Černý pátek může znamenat:\n\n"}
{"id": "253772", "url": "https://cs.wikipedia.org/wiki?curid=253772", "title": "DT-75", "text": "DT-75\n\nDT-75 byl sovětský pásový traktor ze 60. let 20. století, určený pro práci s různými přívěsnými a závěsnými i polozávěsnými stroji i jiným zařízením (např. v kombinaci s radlicí jako buldozer). Používá se v zemědělství, stavebnictví a v dopravě. Během produkce zejména v 80. letech docházelo k postupným modernizacím a úpravám, vzniklo několik verzí. Typ DT-75N dostal nový motor SMD-18N o výkonu 95 koní, přičemž došlo i ke zvýšení hmotnosti na 6,8 tuny, typ DT-75D byl osazen motorem A-41, a verze DT-75RM měla motor RM-120 o výkonu 100 koní. Kromě toho docházelo i ke změnám v konstrukci a celkového vzhledu traktoru.\n\ntyp DT-75\n\nznačka: Volgogradskij traktornyj zavod (Russia)- DT-75, DT-75M, DT-75B, DT-75K, DT-75V, DT-75MV, DT-75N, DT-75D, DT-75RM, Pavlodarskij traktornyj zavod (Kazakstan)- DT-75M, DT-75ML, DT-75T.\n\n"}
{"id": "253775", "url": "https://cs.wikipedia.org/wiki?curid=253775", "title": "Socialistická internacionála", "text": "Socialistická internacionála\n\nSocialistická internacionála (SI, anglicky \"Socialist International\") je celosvětová organizace sdružující sociálně demokratické, demokraticko-socialistické, \"labouristické\", případně též sociálně liberální a levicově nacionalistické politické strany a hnutí. Ve své současné podobě existuje od roku 1951, kdy byla ustanovena na sjezdu ve Frankfurtu.\n\nIdeově navazuje na předválečnou Druhou internacionálu. Jako nevládní organizace má konzultativní status při OSN.\n\nČeským zástupce při Internacionále je Česká strana sociálně demokratická jako plnohodnotný člen, po dobu totalitního Československa držela exilová ČSSD post pozorovatele.\n\nOd ledna 2006 je předsedou SI řecký politik Jorgos Papandreu.\n\nSI je řízena \"Kongresem\", který se schází každé tři až čtyři roky, a \"Radou\", která zahrnuje členské strany a organizace, která se schází dvakrát ročně. Sekretariát Internacionály sídlí v Londýně, při SI existují výbory a pracovní skupiny, vytvářející stanoviska a programy na témata jako migrace, lidská práva, Blízký východ, kurdská otázka atd.\n\nStrana evropských socialistů (evropská politická strana) funguje jako přidružená organizace při SI.\n\nZpočátku byly členskými stranami hlavně strany působící v evropských zemích a organizace měla pouze několik členů mimo Evropu a žádné zastoupení v Latinské Americe. Hlavní nárůst členství nastal v devadesátých letech. V osmdesátých letech vzala SI pod záštitu Sandinistickou národně osvobozeneckou frontu, jejíž levicová vláda byla v konfliktu se Spojenými státy, Stranu nezávislosti Portorika nebo FRELIMO. Status pozorovatelské strany získal například palestinský Fatah. Po pádu sovětského bloku byly přijaty některé ex-komunistické strany, odmítnuta ale byla například Socialistická strana Srbska (z důvodu nerespektování demokratických principů fungování státu).\n\n\n"}
{"id": "253777", "url": "https://cs.wikipedia.org/wiki?curid=253777", "title": "Slovinská vlajka", "text": "Slovinská vlajka\n\nVlajka Slovinska má tři horizontální pruhy – bílý (nahoře), modrý a červený se slovinským znakem (štít s obrazem Triglavu, nejvyššího vrchu Slovinska, v bílé barvě v kontrastu s modrým pozadím uprostřed. Ve spodní části jsou dvě vlnité modré čáry znázorňující jezera a řeky a v horní části jsou tři šesticípé hvězdy ve tvaru převráceného trojúhelníku, které jsou převzaté z brnění šlechtického rodu Celjských ze 14. a začátku 15. století); znak je umístěný v levé horní části vlajky a částečně překrývá bílý a modrý horizontální pruh.\n\nDříve Slovinská socialistická republika v rámci Jugoslávie přijala podobně jako ostatní republiky národní trikolóru doplněnou „jugoslávskou“ hvězdou z federální vlajky. V roce 1991 byla hvězda odstraněná a vlajka byla doplněná znakem v horním rohu.\n\nVlajka Slovinska byla oficiálně zavedená 27. června 1991.\n\n"}
{"id": "253781", "url": "https://cs.wikipedia.org/wiki?curid=253781", "title": "Hegemonie dolaru", "text": "Hegemonie dolaru\n\nHegemonie dolaru (též dolarová hegemonie) je termín, který prvně zavedl Henry C. K. Liu pro vysvětlení nadvlády amerického dolaru v celosvětové ekonomice. Liu tento termín popularizoval v proslulém článku \"Dollar Hegemony Has Got To Go\" (\"Hegemonie dolaru musí jít\") v \"The Asia Times\" 11. dubna 2002. Článek i termín samotný postupně převzali a adaptovali William Clark v lednu 2003, Immanuel Wallerstein ze Střediska Fernanda Braudela 1. června 2003, Greg Moses a James Robertson v dubnu 2004 a poté mnoho dalších.\n\nDolarová hegemonie popisuje geopolitický jev, kdy americký dolar, měna původně krytá zlatem, se stal největší rezervní měnou po celém světě. Vzestup dolarové hegemonie umožnily tři aspekty v průběhu posledních dvou dekád.\n\n\nTyto tři faktory synergicky vyústily v dolarovou hegemonii v 90. letech. Centrální banky většiny států od té doby byly nuceny držet dolarové rezervy ve větším množství, než by jinak chtěly nebo potřebovaly, aby zažehnaly spekulativní útoky na svou měnu na finančních trzích. Proto „hegemonie dolaru“ brání exportujícím zemím, aby dolary, které získaly z obchodního deficitu Spojených států, neutrácely domestikálně (v domácím obchodu); a nutí je financovat přebytky kapitálových amerických účtů, a tím vysílat skutečné bohatství do Spojených států výměnou za privilegium financovat americký dluh k dalšímu vývoji ekonomiky Spojených států.\n\nVýše zmíněný text popisuje Liův úhel pohledu, který může být do určité míry kontroverzní, faktem však zůstává, že americký dolar je dosud nejdůležitější rezervní měna na světě.\n\n"}
{"id": "253784", "url": "https://cs.wikipedia.org/wiki?curid=253784", "title": "Pohybová soustava", "text": "Pohybová soustava\n\nPohybová soustava je orgánová soustava mnoha tkání a orgánů živočichů, které se podílí na vytváření pohybu.\n\nPohybovou soustavu tvoří převážně svalová soustava (svaly) a kosterní soustava (kosti a klouby). Někdy se však termín pohybová soustava omezuje pouze na svaly a pro kosti se vyčleňuje termín opěrná soustava.\n\n"}
{"id": "253789", "url": "https://cs.wikipedia.org/wiki?curid=253789", "title": "Benedikt Roezl", "text": "Benedikt Roezl\n\nBenedikt Roezl (13. srpna 1824 Horoměřice u Prahy – 14. října 1885 Praha-Smíchov) byl český cestovatel, zahradník a sběratel rostlin. Je snad nejznámějším sběratelem exotických rostlin, především orchidejí, své doby. Řada z nich byla pojmenována jím samým a nebo jeho jménem.\n\nNarodil se v Horoměřicích u Prahy 13. srpna 1824 v rodině zahradníka Vincence Roezla. Když bylo mladému Benediktovi pět let, přestěhovala se celá rodina do Pátku nad Ohří. I zde, stejně jako v Horoměřicích byl statek patřící klášteru premonstrátů v Praze na Strahově a Roezlův otec zde byl zahradníkem. Pátecké zahradnictví se tak stalo prvním místem, kde se mladý Benedikt seznamoval pod vedením svého otce se světem rostlin a taji zahradnického řemesla.\n\nV roce 1836 odešel do Děčína, aby se zde v zámeckých zahradách F. A. Thuna vyučil zahradníkem. Učitelem se mu zde stal tehdy nejvýznamnějším pěstitelem exotických rostlin u nás – Franz Josst. Po tři roky se pod jeho vedením B. Roezl učil pěstovat a starat se o mnoho druhů exotických rostlin. Nejvíce ho však očarovaly orchideje, jimž zůstal celý svůj život věrný. Po vyučení trvajícím tři roky z děčínských zahrad odešel, aby následně pracoval v několika významných evropských zahradách. V roce 1846 byl přijat v obchodním zahradnictví Louise van Houtte v belgickém Gentu.\n\nV březnu roku 1854 odplul z holandského přístavu Vlissingen do New Orleansu. Z Evropy si sebou do Ameriky odvezl tržní rostliny: rododendrony, pelargónie, fuchsie a kamélie, ty mu měly pomoci založit zahradnictví, z jehož výdělku zamýšlel hradil své botanické sběry. V New Orleansu] část z dovezených rostlin prodal a odhodlal se k cestě do Mexika. V květnu roku 1855 ve Veracruzu poprvé vstoupil na mexickou půdu. Vzápětí se vydal do hlavního města Mexica. Cestou se zastavil ve městě Cordoba. V jeho okolí, na úpatí sopky Pico de Orizaba, uskutečnil své první sběry rostlin, které zaslal zahradnictví Louise van Houtteho v Gentu. Zásilka obsahovala téměř tisíc semen dřevin, rostliny vřesovcovité a orchideje.\n\nDo hlavního města Mexika, Ciudad de México dorazil 16. června 1855 okraden, ale nezraněn. Na okraji města si společně s přítelem L. Chabém koupil hostinec se zahradou. Pravidelně podnikal výpravy za sběrem rostlin do blízkého okolí. Koncem roku 1858 opustil společně s L. Chabém Ciudad de México a odešli do nově vzniklé malé vesnice Santa Borgia. Opět si zde zřídili hostinec a zahradnictví. Roezl si z Evropy nechal zaslat evropské odrůdy jabloní a hrušní a zabýval se zde jejich pěstěním. V období sucha podnikl výpravy na hory Popocatépetl, Iztaccíhuatl a Nevado de Toluca. Zde ve výškách okolo 4000 metrů nad mořem a teplotě šest stupňů pod nulou sbíral rostliny.\n\nV roce 1859 podnikl cestu za sběrem rostlin trvající pět měsíců. Postupně navštívil pět mexických států. Na cestě byl několikrát zajat povstalci a okraden. Po skončení expedice odeslal z Mexika, mimo jiné, 30 000 exemplářů orchideje \"Odontoglossum rossii\" Lindl. Poté co v roce 1860 opustil vesnici Santa Borgia zakoupil pozemek u vesnice Santecomapan. I zde pěstoval evropské odrůdy jabloní a hrušní, v okolí sbíral rostliny. Podnikal zde však také pokusy s pěstováním přadné rostliny – ramie. Po jejím zdárném vypěstování a zpracování odplul do New Orleansu, aby zde své výsledky vystavil.\n\nV lednu 1868 odcestoval do kubánské Havany, aby i zde předvedl zpracování ramie na stroji vlastní konstrukce. Došlo však k neštěstí, když stroj rozdrtil jeho levou ruku. Zůstal poté na Kubě další čtyři týdny na zotavenou, načež se vrátil do Santekomapanu, zde předal hospodářství a zahradnictví svým příbuzným, kteří přijeli na jeho pozvání z Čech. Vrátil se na Kubu a zde začal se sběrem rostlin, což se od té doby stalo jedinou činností jež se zabýval.\n\nNejprve sbíral v okolí kolumbijské řeky Magdaleny a každý měsíc posílal své sběry do Evropy. Celkem za čtyři měsíce nasbíral 10 000 orchidejí (z toho 3000 kusů orchidejí Odontoglossum) a 500 různých druhů rostlin. V době dešťů Kolumbii opustil a odjel sbírat semena jehličnatých stromů do Kalifornie. Poté navštívil Vancouverský ostrov a Britskou Kolumbii a opět se vrátil do San Francisca. Prošel jižní Kalifornií až po hranice s Mexikem. Na zpáteční cestě loď, na níž se plavil, ztroskotala. B. Roezl se však zachránil a opět dorazil do San Francisca.\n\nPo zotavení ze ztroskotání se vrátil do Kolumbie, do města Buenaventura. Poprvé a naposledy tehdy podepsal smlouvu zavazující jej sbírat rostliny na určeném místě a pro konkrétní firmu – Lindenovo zahradnictví v Bruselu a Gentu. Půl roku nato odvezl své sběry na 80 mezcích z hor k řece Magdaleně, odtud dále lodí do města Barranquilla a odtud je odeslal do Evropy.\n\nZačátek roku 1872 jej zastihl v Peru. Nejprve sbíral rostliny na západním pobřeží, odkud se vypravil do Kordiller. Čtyři týdny pobýval na východní straně And a v pohoří Maraęon. Po skončení cest po Peru se Roezl odebral do Kolumbie a odtud přes Panamu do Evropy. Na evropskou pevninu vstoupil 1. května 1872 a sebou přivezl své největší úlovky z cest – orchideje \"Cypripedium palmifolium\" Lindl., \"Cypripedium roezlii\" Regel, \"Masdevallia roezlii\" Rchb. f. a \"Odontoglossum roezlii\" Rchb. f. Poslední tři z nich byly pro tehdejší botaniky neznámými rostlinami a pojmenovány na počest B. Roezla byly v následujících letech.\n\nDo Ameriky, do New Yorku, přicestoval Benedikt Roezl společně se svým šestnáctiletým synovcem Františkem Klabochem 3. srpna 1872. Odtud po měsíci odcestovali do Denveru. Několikadenní sběry v okolí města přinesly šest beden juky \"Yucca angustifolia\" Pursh a tisíc cibulí pěknosemenců Calochortus, ale také okradení o celou hotovost v místním hostinci. Po krádeži odjeli B. Roezl a F. Klaboch za sběrem do Nového Mexika, aby se po čtrnácti dnech do Denveru vrátili a vyslechli si negativní výsledek vyšetřování krádeže. Roezl byl proto nucen vypůjčit si peníze na cestu Pacifickou dráhou do Kalifornie. Na jednotlivých zastávkách pak podnikal s F. Klabochem výlety do okolí.\n\nV říjnu roku 1872 se vydaly z mexického města Acapulko do pohoří Sierra Madre. Ve výšce okolo 2400 metrů nad mořem nasbírali 2000 kusů orchideje \"Odontoglossum citrosmum\" var. \"rosellum\" Lem. Dále pak orchideje \"Odontoglossum nebulosum\" Lindl. a \"Odontoglossum pulchellum\" Bateman ex Lindl. Za další orchidejí, \"Oncidium tigrinum\" Lindl., šplhali až do výše okolo 3000 metrů nad mořem. Hledání orchideje \"Cattleya mossiae\" Hook. je zavedlo v únoru roku 1873 do okolí venezuelského města Caracas. Jejich hledání orchideje, domorodci nazývané Flor de mayo, bylo úspěšné, podařilo se jim naplnit osm beden.\n\nZ Venezuely se ještě v únoru 1873 přesunuli do Mexika. Z tamních sběrů stojí za zmínku čtyři velké exempláře kaktusu \"Echinocactus visnaga\" Hook. odeslané do Londýna. Největší z nich byl vysoký jeden metr a vážil 5 q.\n\nV březnu 1873 se pak Roezl zastavil u svých nejbližších příbuzných v Santecomapanu, aby zde zanechal synovce Františka. Na další cestě jej doprovázel další z jeho synovců, Františkův bratr Eduard Klaboch, který do Santecomapanu přicestoval z Vídně již v roce 1871. Spolu se vydali do Peru. V srpnu 1873 vystoupali železnicí z Limy až do výše 5000 metrů nad mořem a zpět do Limy přivezli 10 000 hlíz orchidejí.\n\nDalší jejich cesta vedla k jezeru Titicaca, do Bolívie, k městu La Paz a odtud přes horu Illimani do andského předhůří Yungas. I z této cesty přivezli mnoho rostlin, zvláště orchidejí. Povzbuzeni předešlými sběry ještě jednou vstoupili do hor. V srpnu 1873, v Ekvádoru, při výstupu na horu Chimborazo, ve výšce 6000 metrů nad mořem, objevili novou orchidej \"Pescatoria roezlii\" Rchb. f.\n\nTo se však již blížil konec druhého Roezlova pobytu v Americe. Synovce Eduarda a Františka zanechal v Americe a v dubnu roku 1874 odplul do Londýna. Sebou vezl, mimo jiných, orchideje \"Pescatoria dayana\" Rchb. f., \"Masdevallia chimaera\" Rchb. f. a \"Odontoglossum roezlii\" Rchb. f.\n\nNa cestě do New Yorku, kam dopluli 15. července roku 1874, a dále po cestách Amerikou doprovázel Benedikta Roezla další z jeho synovců, Bohumil Houda. Aby obešel zákony, zapsal B. Roezl tehdy šestnáctiletého Bohumila jako svého syna s věkem dvacet čtyři let.\n\nZ New Yorku vedla jejich cesta k Niagarským vodopádů, kde se zastavili krátce na dva dny a pak pokračovali železnicí do Denveru, kam dorazili 2. srpna 1874. V okolí města sbírali semena a po několika dnech jejich sběry čítaly 125 kg semen konifer, 25 kg semen juky \"Yucca angustifolia\" Pursh a 10 kg semen povijnice \"Ipomoea leptophylla\" Torr.\n\nZ Denveru odjeli železnicí směrem do San Francisca. Cestou zastavovali na některých stanicích, aby v jejich okolí podnikali sběry. Celkem nasbírali 2000 cibulí \"Lilium Washingtonianum\" Kellogg, 150 kg semen \"Pinus lambertiana\" Douglas a několik beden \"Lilium puberulum\" Torr. ex Duch.\n\nDalším záměrem B. Roezla a bylo, po přesunutí do Mexika v prosinci roku 1874, podniknout sběry rostlin v bezprostředním okolí sopky Colimy. Neschůdnost terénu a záchvat zimnice byl důvodem, proč se o výstup na sopku pokoušeli opakovaně, vždy však bezvýsledně. Přesto jejich sběry čítali 1000 000 orchidejí, z toho jen 22 000 \"Odontoglossum cervantesii\" La Llave & Lex.\n\nZnovu se o výstup na sopku Colimu, tentokrát z jiného směru, pokusili v dubnu roku 1875. Poprvé se jin výstup nezdařil. Roezl se nevzdal o po několik dnech se o výstup na sopku pokusil znovu, tentokrát úspěšně. Přes to že sopka obnovila svou vulkanickou činnost vystoupali do nadmořské výšky 4000 metrů. Sběry rostlin však neodpovídaly Roezlově představě. Odměnou za námahu jim bylo jen nalezení \"Dahlia imperialis\" Roezl ex Ortgies.\n\nV dubnu roku 1875 se B. Roezl v San Francisco zotavoval z útrap cest, aby po čtyřech týdnech odtud odplul do Evropy.\n\nPo návratu z Ameriky, v roce 1875, cestoval Evropou. Jednou ze zastávek mu byla květinová výstava v Kolíně nad Rýnem, kde jím objevená \"Begonia froebelii\" A. DC. byla poctěna první cenou.\n\nV říjnu roku 1876 se B. Roezl natrvalo usadil v Praze. Nejprve na Žižkově, poté v Karlíně. Pomalu se sžíval s domácím prostředím. Zprvu organizoval cesty a sběry rostlin synovců, bratří Klabochů a Bohumila Houdy po Americe. Odběrateli jim byli významné zahradnické podniky v Evropě a Americe, ale také císařské zahrady v Schönbrunnu, vídeňská rotschildovská zahrada, či zámecké skleníky na Sychrově.\n\nNa 1. mezinárodní zahradnické výstavě v Petrohradě v roce 1879 obdržel B. Roezl medaili Za zásluhy v zahradnictví.\nV lednu roku 1880 založilo čtyřicet zahradníků Spolek uměleckých zahradníků Flora. Předsedou byl zvolen B. Roezl. Stal se také členem Zemského ovocnického spolku a Společnosti pro zvelebování zahradnictví v Čechách.\n\nPrvního března roku 1883 vyšlo první číslo časopisu \"Flora\". B. Roezl byl jeho vydavatelem a v prvních dvou ročnících uveřejnil na pokračování své cestopisné vzpomínky.\n\nUznání a poct se B. Roezlovi dostalo v prosinci roku 1884 na botanicko-zahradnické výstavě v Petrohradě. Na výstavě byl jednak porotcem, jednak jej ruský car ocenil Řádem sv. Stanislava. K udělení této pocty blahopřáli B. Roezlovi jeho přátelé a obchodní partneři z Evropy i Ameriky. V Čechách se Roezlovi dostalo poct po jeho návratu z Petrohradu. Spolek Flora uspořádal na jeho počest slavnostní večeři, na níž byl B. Roezlovi předán vavřínový věnec s trikolórou. Slavnostních proslovů se ujali významný zahradní architekt František Josef Thomayer a zahradnický spisovatel Martin Fulín.\n\n14. 10. 1885 zemřel Benedikt Roezl v Praze ve věku šedesáti jedna let. Pohřeb se konal 16. října v kostele sv. Václava na Smíchově a o den později byla rakev vložena do hrobu Roezlova otce Vincence na hřbitově v Panenském Týnci u Loun.\nJeho život sběratele exotických rostlin začal ve službách společnosti Sander & Co., pro kterou pracoval 40 let. Na koni nebo pěšky procestoval celý americký kontinent: od Mexika ke Kubě, z Kalifornie do New Yorku přes Skalisté hory a Sierra Nevadu. Z Panamy do Kolumbie odeslal 10000 orchidejí do Evropy, z oblasti Santa Martha přejel do Río Hacha, kde nasbíral 3 000 orchidejí odontoglossum. V oblasti Washingtonu sbíral semena jehličnanů. Cestoval po Peru a v Andách a po krátké návštěvě rodičů v Čechách se 3. srpna 1872 vrátil přes Liverpool do New Yorku a poté do Colorada. Ze středoamerické Sierra Madre odeslal dalších 3 500 orchidejí \"odontoglossum\". Z Panamy přejel do Venezuely, odkud poslal 8 tun orchidejí do Londýna. Z mexické Oaxacy odeslal deset tun kaktusů, agáve a orchidejí. Z Peru dovezl zpět 10 000 různých rostlin.\n\nRoezl byl známý obhájce mexické revoluce a nezávislosti. V Mexico City po jmenování prezidentem Lerdo de Tejadou navrhl parky plné blahovičníků.\n\nV lednu roku 1880 založilo čtyřicet zahradníků Spolek uměleckých zahradníků Flora. Předsedou byl zvolen B. Roezl. Činnost spolku se zaměřovala na vzdělávání sdružených zahradníků. K tomu sloužily mimo jiné vycházky a návštěvy významných zahradnictví, či obdobných prostor. Tak například v roce svého založení pořádal spolek pro své členy výlet do pomologického ústavu v Troji. Dalším příkladem je vycházka z roku 1883 do zahrady barona Neuperga v Čejticích, s návštěvou štěpařského závod pana Šamala. Nedílnou součástí spolkového života byly taneční věnečky, konané mimo jiné za účelem získat pro spolek finanční prostředky.\n\nBenedikt Roezl založil v Praze v roce 1883 první český zahradnický časopis Flora. Redaktorem časopisu vycházejícího po čtyři roky (i po Roezlově smrti) byl zahradník Martin Fulín. V časopise vyšly jediné česky psané články Benedikta Roezla. První z nich je cestopisný:\nV druhém Roezl stručně představil jím sbírané rostliny:\n\nRoezlovým jménem bylo pojmenováno téměř sto třicet druhů rostlin. Zde jsou některé z nich:\n\nMezi rostliny pojmenované Roezlovým jménem patří také cykas \"Zamia roezlii\".\n\n\n\n\n"}
{"id": "253790", "url": "https://cs.wikipedia.org/wiki?curid=253790", "title": "Politický režim", "text": "Politický režim\n\nPolitický režim ( ) jako forma vlády představuje normativní subsystém politického systému. Zahrnuje v sobě všechny principy, pravidla a autority politického dění a také jejich průběh vzniku, vzájemné vztahy i samotný proces jejich fungování.\n\nPolitický režim je definován obsahem \"politických norem\", které vytvářejí jeho charakter. Takové normy nastavují závazná pravidla a mantinely politického jednání, co je dovoleno a zakázáno, a to pro každého hráče politické hry.\n\nPolitická norma určuje:\nNejfrekventovanější způsob určení politických režimů vychází ze čtyř pojetí, která jsou vždy rozdělena na dvě části. Jedná se o politické režimy:\n\nZ tohoto základu, pak vycházejí další typologie režimů. Mezi rozhodující faktory pro určení politického režimu patří mechanismum, jakým se ve státu dělí výkonná a zákonodárná moc a také charakter propojení, závislosti a vztahů mezi institucemi těchto dvou mocí. Na těchto principech se politické režimy dělí na:\n\nZvláštním typem je švýcarský konventní režim, jenž nestojí na dělbě moci, ale na principu jednoty státní moci prostřednictvím zákonodárného sboru – parlamentu, který disponuje jak legislativní tak i výkonnou mocí. Představuje tzv. \"vládu shromáždění\".\n\nV nedemokratických režimech není moc rozdělena do jednotlivých pilířů, ale drží ji mocenské centrum – diktátor, politická strana, kolegiální orgán (junta) či jiná entita. Nastolen je tak jednolitý charakter státní moci, jenž vytváří hierarchické vztahy nadřízenosti a podřízenosti (vertikální), místo komunikace horizontální.\n\nNedemokratický režim může maskovat svou podstatu formální existencí institucí typických pro demokratické státy (parlament, ústava, soudní soustava), které jsou bezvýznamné a neplní svou funkci.\n\n"}
{"id": "253791", "url": "https://cs.wikipedia.org/wiki?curid=253791", "title": "Cenzura v Alžírsku", "text": "Cenzura v Alžírsku\n\nPracovní podmínky alžírských novinářů se vyvíjejí od získání nezávislosti v roce 1962. V roce 1990 byl zrušen tiskový zákon, což umožnilo větší svobodu tisku. Nicméně za občanské války v letech 1991 – 2002 bylo zabito více než sedmdesát novinářů, jak bezpečnostními silami, tak islamisty. Jen v letech 1993 – 1998 bylo v Alžírsku zabito šedesát novinářů.\n\nPo skončení občanské války v roce 2002 nechal prezident Abdelazíz Buteflika zrušit některé časopisy a uvěznit několik novinářů, jedním z nich byl Mohammed Benchicou, autor jeho kritického životopisu a ředitel deníku \"Le Matin\". V důsledku těchto represí mnoho novinářů odešlo do exilu, zejména do Francie.\n\nStupnice organizace \"Reporters Without Borders\" připisuje Alžírsku v posledních pěti letech čtyřicet bodů a v dodržování svobody tisku je tak Alžírsko na 123. místo celosvětového žebříčku (pro srovnání, žebříček má 169. míst, na posledním místě je Eritrea, Česká republika je na 14. místě). Uvězněný Benchicou byl oceněn cenou Barbary Goldsmithové za psaní v zájmu svobody (\"Barbara Goldsmith Freedom to Write Award\").\n\nAlžírsko bylo v nedávné době několikrát kritizováno pro nedodržování svobody tisku, částečně pro Benchicouovo uvěznění. V roce 1996 byl zrušen časopis \"La Tribune\". \"Sam BloG\" byl cenzurován od března 2006. \"El Watan\" trpěl útoky ze strany alžírského státu v roce 1998 - jeho reportéři byli podle organizace \"Reporters Whitout Borders\" a Výboru pro ochranu novinářů terči jak vládních sil, tak islamistických povstalců. Novináři z \"Liberté\" a \"Le Matin\" byli donuceni k odchodu do exilu ve Francii.\n\nÚřady 7. února 2007 znemožnily sympozium, nazvané „Pour la Vérité, la Paix et la Conciliation“ (Za pravdu, mír a smír), organizované Sborem rodin alžírských zmizelých (\"Collectif des familles de disparus en Algérie\"), organizacemi \"SOS Disparus\", \"Djazairouna\", \"Somoud\" a ANFD (\"Association nationale des familles de disparus\").\n\n"}
{"id": "253799", "url": "https://cs.wikipedia.org/wiki?curid=253799", "title": "Budějovický měšťanský pivovar", "text": "Budějovický měšťanský pivovar\n\nBudějovický měšťanský pivovar (německy \"Budweiser Bürgerbräu\") je českobudějovický pivovar založený roku 1795. Jedná se o nejstarší pivovar v Českých Budějovicích. A ač je tento pivovar starší, do roku 2005 nemohl používat značku Budweiser Bürgerbräu, kterou měl registrovanou Budějovický Budvar. Dříve byl známý pod jménem \"Pivovar Samson\".\nOd samého založení města roku 1265 se v Českých Budějovicích vařilo pivo, občané města měli právo várečné. Vaření piva se rovněž postupně stávalo předmětem sporu mezi měšťany a radnicí. Roku 1495 došlo k dohodě, podle níž si měšťané ponechají právo vařit pivo z ječného sladu – červené a město bude vařit pivo bílé – pšeničné. Radní tehdy vystavěli vlastní pivovar. Po pokračujících sporech komise císařovny Marie Terezie v roce 1751 oba pivovary převedla pod správu měšťanstva. Roku 1795 se uzavřely smlouvy o sloučení obou pivovarů a tento letopočet je uznáván rokem založení pivovaru. Se snahou chránit práva pivovarské firmy, správní rada roku 1894 pivovar pojmenovala: \"Budějovičtí právovárečníci – Měšťanský pivovar Budějovice – založen v roce 1795\" (Das Bürgerliche Brauhaus in Budweis).\n\nPivovar vlastní mezinárodní ochranné známky Crystal, Czech Beer Crystal, Biere Tcheque Crystal a Samson. Od roku 1991 může používat chráněné označení původu Budějovický měšťanský var a Budweiser Bürgerbräu, od roku 1993 také Budějovické pivo, Budweiser Bier, Biere de Budweis a Budweis Beer. O poslední uvedené značky vede soudní spory s Budějovickým Budvarem. Dříve vyráběla pivo „B.B. Budweiser“ (v USA pod názvem „B.B. Bürgerbräu)“. Exportní značky jsou hlavně „Samson“ a „1795“. Russian Tradition Group, si u Samsonu nechává vařit piva „Pražačka“ a „Černovar“.\n\nPivovar Samson vaří v současnosti tyto druhy piva:\n\nLahve pivovaru: Do konce roku 2012 pivovar stáčel své produkty do klasické lahve typu NRW. Od ledna 2013 se veškerá produkce pivovaru stáčí do 0,5l vratných lahví typu České pivo v zeleném provedení. Část produkce se stáčí rovněž do vratných nebo nevratných zelených 0,33l lahví.\n\n"}
{"id": "253801", "url": "https://cs.wikipedia.org/wiki?curid=253801", "title": "Běh na lyžích na Zimních olympijských hrách 1928", "text": "Běh na lyžích na Zimních olympijských hrách 1928\n\nV běhu na lyžích byly na pořadu 2. zimních olympijských her, podobně jako před čtyřmi lety v Chamonix, dva závody – mužský běh na 18 km a na 50 km. Závody byly také mistrovstvím světa, udělovaly se v nich tedy vždy dvě sady medailí – olympijské a za mistrovství světa.\n\nFavority byli především skandinávští závodníci. Ti si také odvezli všechny medaile, i když se překvapivě nedostalo na Finy.\n\nBěh na 18 km se stal kořistí norských běžců, kteří se rozhodli napravit svou reputaci po neúspěšném vystoupení na trati 50 km. Díky mrazivému počasí, na rozdíl od předchozích dnů, byl povrch trati zledovatělý a pořadatelé museli ještě hodinu před zahájením závodů některé nebezpečné úseky pozměnit. Běh byl zároveň i běžeckou částí pro závod sdružený. Závod vyhrál Nor Johan Grøttumsbråten, který si tak zároveň vytvořil vynikající výchozí pozici před skokanskou částí závodu sdruženého. Nakonec se stal se dvěma zlatými medailemi jedním ze dvou nejúspěšnějších sportovců těchto zimních her.\n\nBěh na 50 km se konal za extrémních povětrnostních podmínek. V den startu byla v osm hodin ráno teplota 3 °C, která se v poledne změnila místy na 25 °C. Ten, kdo nedokázal vhodně namazat své lyže, měl pak v průběhu závodu velké problémy. Díky nim vzdala závod skoro třetina jeho účastníků. Všichni Norové promazali a tak se cesta ke stupňům vítězů otevřela švédským běžcům. Zvítězil Per Erik Hedlund, který měl před svým krajanem a druhým závodníkem, Gustavem Jonssonem, v cíli náskok více než osm minut.\n"}
{"id": "253803", "url": "https://cs.wikipedia.org/wiki?curid=253803", "title": "Mistrovství světa v klasickém lyžování 2009", "text": "Mistrovství světa v klasickém lyžování 2009\n\nMistrovství světa v klasickém lyžování 2009 byla jedna z největších sportovních akcí v historii České republiky , která proběhla od 18. února do 1. března 2009 ve sportovních areálech v českém městě Liberci. Pořadatelem mistrovství bylo občanské sdružení OC FIS NORDIC WSC 2009 a náklady na pořádání přesáhly 2 mld. Kč. Sdružení skončilo v lednu 2012 v úpadku s dluhy ve výši 399 milionů Kč a majetkem v řádu tisíců.\n\nJednalo se o čtvrtý šampionát v historii České či Československé republiky. První šampionát na českém území se konal v roce 1925 v Jánských lázních, dva šampionáty hostily i Vysoké Tatry (1935 a 1970). O pořadateli mistrovství rozhodla Mezinárodní lyžařská federace (FIS) na svém zasedání 3. června 2004 v americkém Miami, kdy Liberec porazil poměrem 11:4 norské Oslo. Mezi klasické lyžařské disciplíny patří běh na lyžích, skoky na lyžích a severská kombinace. Na 45. kongresu FIS v portugalském městě Vilamoura v květnu 2006 bylo rozhodnuto, že právě v Liberci bude premiéra skokanské soutěže žen na normálním můstku (HS 100).\n\nO pořádání mistrovství se Liberec ucházel celkem čtyřikrát, ve všech případech vedl tým Roman Kumpošt. První tři kandidatury se uskutečnily ve spojení s jinými jizerskohorskými obcemi, počítalo se s tím, že běžecké disciplíny se budou odehrávat v Jizerských horách – tento plán však pokaždé narazil na námitky ochránců přírody i delegátů FIS. Ti dali přednost italskému Val di Fiemme (MS 2003), německému Oberstdorfu (MS 2005) a japonskému Sapporu (MS 2007). Tým kolem Romana Kumpošta se však nevzdal a připravil novou kandidaturu, která se opírala o vybudování nového areálu ve Vesci na okraji Liberce. Plány nového moderního areálu na delegáty FIS zapůsobily a Liberec se tak mohl radovat z úspěšné kandidatury na MS v roce 2009.\n\nOrganizační tým začal svojí práci pod vedením Romana Kumpošta. Ten vedl i delegaci, která odjela prezentovat MS do japonského Sappora. Čestnou viceprezidentkou organizačního výboru byla jmenována Kateřina Neumannová. Dne 25. července 2007 však dochází k personálnímu zemětřesení ve sdružení, které mělo organizaci šampionátu na starosti. Roman Kumpošt byl odvolán na nátlak Ministerstva školství vedeného tehdy Danou Kuchtovou. Valná hromada 26. července 2007 dosadila na pozici prezidenta organizačního výboru Kateřinu Neumannovou. Téměř okamžitě podalo výpověď deset klíčovým členů výboru a ten se tak prakticky rozpadl. Oficiálním důvodem pro odvolání byly závažné chyby v hospodaření výboru, tento důvod však byl vzápětí napadán a zpochybňován.\n\nVážným testem připravenosti sportovišť pro MS měly být světové poháry v roce 2008. Od 8. února do 10. února vyzkoušeli ještědské můstky skokané, kteří zde absolvovali dva světové poháry. Vítězem prvního se stal Thomas Morgenstern, druhý nedělní závod vyhrál Nor Anders Jacobsen. O týden později do Liberce přijeli běžci na lyžích a sdruženáři. Přípravu běžkařského SP provázely velké problémy s nedostatkem sněhu. Pořadatelé nemohli kvůli vysokým teplotám využít umělé zasněžování a tak si museli pomoci dovážením sněhu z Jizerských hor. Dovoz sněhu vyvolal velkou vlnu kritiky. Padlo několik trestních oznámení, Kateřina Neumannová byla nominována na anticenu Ropák roku a před okruhem demonstrovalo i několik desítek ochránců přírody. Vítězem závodu na 12 km se ve Vesci stal Francouz Jean Marc Gaillard, závod žen na 10 km vyhrála Norka Astrid Jacobsen. Nedělní závod ve sprintu dvojic vyhrály norské týmy. V mužích dvojice ve složení Martin Johnsrud Sundby a Simen Østensen, v ženách dvojice Marit Bjørgen a Astrid Jacobsen.\n\nRok 2009 začal pro liberecké pořadatele dobře. Po teplém počasí v prosinci 2008, jehož výsledkem bylo zrušení Světového poháru v severské kombinaci v prosinci téhož roku, přišlo do České republiky velmi chladné počasí. V průběhu ledna v České republice udeřily mrazy. V Jizerských horách bylo naměřeno až -35 stupňů Celsia. Chladné počasí umožnilo pořadatelům využít sněžných děl a začít vyrábět sníh pro MS. Během několika dní ve Vesci leželo více jak 80 tisíc kubických metrů sněhu, což je asi dvakrát více než je potřeba pro dostatečné pokrytí tratí sněhem. Začátek února přinesl sice oteplení, ale ani to nějak výrazněji neovlivnilo sněhovou pokrývku v obou areálech. Po sněhu bylo celé Česko zasypáno také osmi stovkami billboardů s reklamou na mistrovství světa. To však vyvolalo další kritiku na organizační štáb, protože se na billboardech neobjevil současný nejlepší český lyžař Lukáš Bauer, ale pouze Jakub Janda a Martin Koukal. Bohužel ani reklamní kampaň nepomáhala k zájmu lidí o vstupenky. V půlce ledna jich byla prodána necelá třetina a zájem lidí byl více než vlažný. S ubývajícím číslem na odpočtu do zahájení MS však zájem rostl především o lístky na slavnostní zahájení MS spojené s koncertem Deep Purple, které se konalo v Tipsport Aréně.\n\nPrezident Nejvyššího kontrolního úřadu František Dohnal informoval 12. února 2009, že jeho úřad podal trestní oznámení na neznámého pachatele v souvislosti s postupem města Liberce a Technické univerzity v Liberci při přípravě sportovišť pro mistrovství světa. Kontrola NKÚ v rozsahu více než jedné miliardy korun nalezla problémy s využitím desítek milionů a dospěla k závěru, že došlo k podvodu, úvěrového podvodu, porušování pravidel hospodářského styku a porušování pravidel při správě cizího majetku. Policie obvinila v roce 2010 z trestného činu podvodu tři osoby.\n\nV květnu 2009 přinesla média zprávy o tom, že organizační výbor dluží značné sumy dodavatelům za zboží a služby. Někteří věřitelé proto na organizátory podali žaloby. Například Technické univerzitě organizační výbor nezaplatil 8,75 milionu korun za pronájem kolejí a menzy.\n\nKvůli podezření ze spáchání několika trestných činů během příprav mistrovství podal v polovině listopadu 2010 na neznámého pachatele trestní oznámení také ministr školství, mládeže a tělovýchovy Josef Dobeš.\n\nV březnu 2012 rozhodoval Městský soud v Praze v insolvenčním řízení o 69 pohledávkách v úhrnné výši 399 milionů Kč, z toho 172 milionů Kč požadoval stát jako penále za špatné využití dotace. Soud zatím uznal 47 pohledávek, ale konstatoval, že organizátoři zanechali pouze majetek v řádu tisíců korun, a věřitelům tedy dluhy není z čeho zaplatit. Konkurs byl zrušen v roce 2016, když majetek dlužníka pokryl pouze náklady insolvenčního správce a likvidátora, mezi věřitele nebyla rozdělena žádná částka. Část věřitelů zažalovala Svaz lyžařů České republiky a město Liberec, jako zakladatele organizátora.\n\nLiberecký šampionát probíhal na dvou sportovištích v blízkosti města. Běžecké tratě pro FIS mistrovství světa v klasickém lyžování v roce 2009 začaly vznikat „na zelené louce“ na pozemcích městské části Vesec, která leží na jihovýchodním okraji Liberce. Nový moderní areál byl vybudován pro potřeby šampionátu za více jak 300 milionů korun. Areál pojme podle odhadů okolo 35 tisíc diváků. V zimě by se měl stát centrem klasického lyžování pro celý Liberec, v létě areál hojně využívají inline bruslaři, běžci a závodníci MTB při několika závodech. V areálu jsou dva základní okruhy dlouhé 3,75 km s možností zkrácení na 3,3 a 2,5 km. Kombinací těchto dvou okruhů vzniknou okruhy dlouhé 5 km a 7,5 km. Rovněž se v areálu nachází trať pro sprint v délce 1,2 km pro ženy a 1,3 km pro muže.\n\nDruhým areálem jsou skokanské můstky na Ještědu. Kapacita areálu je minimálně 12 tisíc diváků. Oba můstky (H100 a H134) už v minulosti hostily závody SP. Během posledních dvou let můstky prošly celkovou rekonstrukcí za více jak 380 milionů korun. Oba můstky se dočkaly nové keramické stopy, navíc na ně byla položena umělá hmota, která umožňuje skákání i v letních měsících. Vybudovány byly také nové budovy pro účely šampionátu, tribuny, příjezdové komunikace i nový parkovací dům.\n\nMedaile byly během mistrovství udělovány na náměstí E. Beneše v samotném historickém centru Liberce. Na zdejším náměstí také probíhal kulturní a zábavní program. Na náměstí vystoupili například Aneta Langerová, Ondřej Ruml, Dara Rollins, Maxim Turbulenc, Michal David a další. Na náměstí také na velkoplošných obrazovkách běžely přímé přenosy ze sportovišť.\n\nZázemí šampionátu bylo v liberecké Tipsport aréně. V nové moderní hale našli své kanceláře pořadatelé. Vydávaly se v ní například akreditace. Navíc se v ní uskutečnilo slavnostní zahájení MS a několik koncertů (Deep Purple či Elán). Oficiálním maskotem byl lev LIBI. O podobě maskota mohli fanoušci hlasovat na oficiálních stránkách MS, kde měli na výběr ze tří kandidátů.\n\n \n\n"}
{"id": "253805", "url": "https://cs.wikipedia.org/wiki?curid=253805", "title": "Carter Family", "text": "Carter Family\n\nCarter Family neboli Carterova rodina je nejznámější a nejproslulejší americká hudební rodina, jež působila a doposud i působí v oblasti americké country hudby.\n\nVe své původní podobě sestávala z hlavy rodiny Alvina Cartera, který si roku 1915 vzal za manželku výbornou lidovou muzikantku a zpěvačku Saru. Od roku 1926 tuto manželskou dvojici doplnila další výborná muzikantka švagrová Maybelle, jež hrála na stejné hudební nástroje jako Sara (bendžo, kytara, autoharfa) a Sařin soprán doplněla svým znělým altem. Rodina nejprve zpívala a hrála pouze doma, později začala vystupovat veřejně na různých místních akcích jako byly školní besídky či kostelní slavnosti. Zlom nastal 1. srpna 1927, kdy se rodina vypravila do městečka Bristol na pomezí států Tennessee a Virginie, kde si místní podnikavec Ralph Peer zřídil jednoduché nahrávací studio původně určené pro lov nových hudebních talentů. Tím začala jejich nahrávací kariéra, jež trvala až do roku 1941 a přežila i fakt rozvodu manželů Carterových v roce 1932. Ve výše uvedené době rodina nahrála asi 250 písniček. Jedná se o naprosto unikátní sbírku nahrávek původní autentické lidové hudby amerického venkova z počátku 20. století, hudby, jež stála u kolébky country hudby. V 60. letech, kdy nastal rozmach amerického folkového hnutí nastal i boom těchto starých autentických nahrávek původní lidové hudby - což je samo o sobě doklad toho, že oba žánry mají opravdu společný lidový původ. Maybelle Carter byla koncertně činná ještě v 60. letech, kdy vystupovala společně se svými dcerami, jež se pak staly členkami koncertní skupiny zpěváka Johnnyho Cashe, s jednou jejích dcer s June Carter se pak Johnny Cash v roce 1968 oženil a měl s ní syna Johna Cartera Cashe, který v oblasti country hudby působí dodnes.\nPůvodní Carterova rodina z první genererace nebyla nikdy nějak extrémně populární tak jako některé jiné pozdější hvězdy tohoto hudebního stylu (např. Jimmie Rodgers, jenž začal nahrávat své písně jen týden po nich ve stejném nahrávacím studiu) přestože patří mezi hlavní zakladatele žánru americké country hudby. Jedná se především o zcela unikátní americkou legendu.\n\n\n\n\n"}
{"id": "253814", "url": "https://cs.wikipedia.org/wiki?curid=253814", "title": "Orlí hnízdo", "text": "Orlí hnízdo\n\nHitlerovo Orlí hnízdo je neoficiální název pro horské útočiště Adolfa Hitlera a jeho nejvěrnějších spolupracovníků, které se nachází v horské oblasti Obersalzberg poblíž jihobavorského města Berchtesgaden (asi 150 kilometrů jihovýchodně od Mnichova a 30 kilometrů jižně od rakouského Salcburku).\n\nJednalo se o uzavřený areál, resp. komplex několika budov vzájemně propojených podzemními tunely a spojovacími štolami. Zde ležela v nadmořské výšce cca 1000 m n. m. chata Wachenfeld, která byla různými nacisty využívána už od 20. let 20. století (Hitler tu prý, mimo jiné, také kdysi po svém návratu z landsberského vězení, sepisoval svoji knihu \"Mein Kampf\"). Tato horská budova je také zachycena i na několika dokumentárních filmech z oné doby. Nacisté celou horskou oblast víceméně násilím zabrali pro sebe a vybudovali zde pro svého vůdce rozsáhlý areál s mnoha bunkry a podzemními úkryty. Hitler si zde zřídil svůj Berghof, tedy jakýsi horský zámek, čili spodní budovu Orlího hnízda.\n\nVlastní horní a hlavní budova Orlího hnízda pak ležela nedaleko na vrcholku místní hory Kehlstein v nadmořské výšce 1834 m n. m. a podobala se většímu horskému hotelu. Z Obersalzbergu k ní byla vybudována nová horská silnice 6,5 km dlouhá a 4 m široká. Bylo překonáno převýšení 800 m a postaveno 5 tunelů. Ve výšce 1700 m bylo ve skále vysekáno parkoviště pro otáčení vozidel a 127 m dlouhý tunel obložený přírodním kamenem. Na jeho konci byla hala, z níž vedla 124 m vysoká výtahová šachta pro vstup do hotelu. Kabina výtahu měla luxusní provedení s koženými sedačkami a obložením zrcadlovou mosazí. Toto horní \"Orlí hnízdo\" nechal postavit vůdcův nejbližší spolupracovník a osobní tajemník Martin Bormann v roce 1937 jako dárek k Hitlerovým 50. narozeninám. Stavba trvala jeden rok a byla uvedena do provozu 20. dubna 1939. Nazývá se Kehlstein Teehaus, nebo Kehlsteinhaus či Kehlalm, a je z ní opravdu působivý výhled do celého kraje (v tom se patrně opravdu podobá skutečnému orlímu hnízdu). Celý komplex staveb byl na svou dobu velice unikátní a technicky zajímavý. Dům na Kehlsteinu byl postaven ze žulových kvádrů a vybaven cenným mobiliářem. V domě byla velká kruhová společenská místnost s mramorovým krbem, jídelna, kuchyně, strážní pokoj a ložnice. Z domu vede úzká cesta pro pěší k vrcholu, ze kterého je krásný výhled na okolní hory. \n\nOrlí hnízdo se však nestalo oblíbeným Hitlerovým místem v Berghofu. Bál se totiž případných komplikací při jízdě výtahem a tak jej navštívil asi jen desetkrát. \n\nNa konci druhé světové války celý areál na úpatí hory západní spojenci letecky bombardovali (přesně 25. dubna 1945), samotné Orlí hnízdo umístěné na samém vrcholku hory se jim ale nepodařilo vůbec zasáhnout, areál na úpatí byl nicméně téměř kompletně zničen. O několik let později jej prakticky celý ještě jednou vyhodili do povětří. Z areálu, jenž původně začínal na úpatí hory se do dnešních dob dochovaly pouze nepatrné zbytky (prakticky jen základy některých budov), neboť po druhé světové válce nebyl vůbec žádný zájem uchovávat jakoukoliv vzpomínku na osobu Adolfa Hitlera. Nicméně horský hotel na vrcholku Kehlsteinu stojí dodnes a je turisticky velmi atraktivním místem (mimo turisty též pro filmaře, kteří zde natočili nejeden hraný či dokumentární film o Adolfu Hitlerovi). Nachází se zde, mimo jiné, malé muzeum se stálou expozicí vztahující se k pohnutým dějinám tohoto místa. Místo bylo po válce středem pozornosti, navštívila jej celá řada známých osobností, mimo jiné i někdejší vrchní velitel západních spojenců a pozdější prezident USA Dwight Eisenhower. Američané pak okolí Berchtesgadenu a Obersalzbergu po mnoho let využívali jako své vlastní rekreační středisko, snažili se tím také omezit přístup k tomuto místu, které stále ještě někteří Němci pokládali či pokládají svým způsobem za pietní.\n\nV Obersalzbergu na místě původního údolního areálu nyní vyrostl zcela nový moderní luxusní hotel určený pro turistickou klientelu. Zdá se, že neblahá minulost tohoto jinak velmi turisticky atraktivního místa bude konečně odmytizována. Nebo lze zájem o toto historicky poznamenané místo přičíst novodobému turistickému trendu, kterým je temná turistika.\n\n"}
{"id": "253817", "url": "https://cs.wikipedia.org/wiki?curid=253817", "title": "Tísnivé údolí", "text": "Tísnivé údolí\n\nTísnivé údolí, někdy též strašidelné údolí (anglicky ), je oblast na pomyslném grafu závislosti polarity lidských emocí při vnímání humanoidů (robotů, počítačem vytvořených trojrozměrných postav, detailně vymodelovaných panenek apod.) podle jejich míry podobnosti s člověkem (antropomorfismu). Míra kladných emocí při vnímání postupně lépe a lépe antropomorfizované bytosti zpočátku stoupá, ale nepředstavuje prostou funkci – od určité míry antropomorfismu klesá až k negativním emocím, aby těsně před metou dokonalé antropomorfizace opět stoupla k maximu. Interval v míře antropomorfismu, jímž obdařeného humanoida člověk vnímá odpudivě, se nazývá tísnivé údolí.\n\nTuto teorii vytvořil v raných 70. letech japonský robotik Masahiro Mori, a to v odkazu na esej Sigmunda Freuda \"Cosi tísnivého\" (\"\"). Jiní robotici ji ale zpochybnili a v současnosti není prokázaná její pravdivost ani nepravdivost.\n\n"}
{"id": "253821", "url": "https://cs.wikipedia.org/wiki?curid=253821", "title": "International Gold Cup 1962", "text": "International Gold Cup 1962\n\n"}
{"id": "253822", "url": "https://cs.wikipedia.org/wiki?curid=253822", "title": "Haag (Dolní Rakousy)", "text": "Haag (Dolní Rakousy)\n\nHaag je město v okrese Amstetten v Dolním Rakousku. Žije zde obyvatel.\n\nHaag se skládá z 12 katastrálních obcí:\n\nVe starověku byla oblast součástí římské provincie Noricum. V roce 1032 v Haagu vysvětil kostel biskup pasovský Berengar. Toto je první dokument, který dokládá místní název. Z roku 1282 je první písemná zmínka o hradu Salaberg.\n\nV rakouském jádru ležící místo má dějiny stejně proměnlivé, jako jsou dějiny celého Rakouska.\n\nV roce 1932 byla obec povýšena na město. V roce 1938 byly odloučené osady spojeny ve velkou obec Haag.\n\nHaag je sídlem římskokatolické farnosti s kostelem a farou a evangelická dislokovaná stanice je v Amstettenu. Farní úřad oslavil v roce 2007 975letou existenci.\n\n\n\n\n\nNezemědělských pracovišť bylo v roce 2001 214 a zemědělských a lesnických pracovišť bylo v roce 1999 242. Počet výdělečně činného obyvatelstva v místě bydliště bylo v roce 2001 2325, to představuje 46,49 %. Nezaměstnaných bylo v roce 2003 372.\n\nMěsto Haag leží na staré trase Západní dráha a má železniční stanici. Nová trasa vede pod městem v Tunelu.)\n\nNěkolik kilometrů od města je nájezd na západní dálnici A1; několik kilometrů dále je u Strengbergu také Vídeňská silnice B1. Tou je přístupné okresní město Amstetten, zemské hlavní město Sankt Pölten a nakonec i Vídeň a také je přípoj do Horních Rakous měst Enns a Linec.\n\nPřes Haagerskou silnici B42 je možné spojení do asi 15 kilometrů vzdáleného Steyru.\n\n\n"}
{"id": "253825", "url": "https://cs.wikipedia.org/wiki?curid=253825", "title": "Sedm mudrců", "text": "Sedm mudrců\n\nSedm mudrců je označení užívané v starořecké tradici pro slavné Řeky archaického období, kteří prosluli praktickou životní moudrostí shrnovanou do stručných a později hojně tradovaných vět. Tyto výroky (např. \"„Ničeho příliš“\", \"„Poznej sám sebe“\"), které jsou mudrcům připisovány, v sobě obsahují pravidla archaické řecké etiky a často zůstávaly živé a byly rozvíjeny v pozdější antické filozofii. Výčet osob, které jsou mezi sedmi mudrci uváděny, nebyl vždy stejný u všech autorů. Číslo sedm bylo zvoleno pro svou symboliku, již staří Sumerové měli \"sedm ochranných duchů\". Vždy jsou mezi ně počítáni:\n\nNa dalších místech bývají nejčastěji uváděni např.:\na řada dalších.\n"}
{"id": "253826", "url": "https://cs.wikipedia.org/wiki?curid=253826", "title": "Valle Spluga", "text": "Valle Spluga\n\nValle Spluga (též Val San Giacomo) je alpské údolí v severní Itálii, v provincii Sondrio (Lombardie). Táhne se v délce 30 km od sedla Passo dello Spluga na italsko-švýcarských hranicích, směrem na jih až k městu Chiavenna. Odděluje od sebe horskou skupinu Platta a Tessinské Alpy. Údolím protéká řeka Liro, která u Chiavenny ústí do řeky Mera. Ve Valle Spluga se nacházejí tři obce: San Giacomo Filippo, Campodolcino a Madesimo.\n\n"}
{"id": "253827", "url": "https://cs.wikipedia.org/wiki?curid=253827", "title": "Šrí Aurobindo", "text": "Šrí Aurobindo\n\nŠrí Aurobindo, původním jménem Aurobindo Ghóš (*15. srpna 1872, Kalkata - 5. prosince 1950) byl indický hinduistický filozof, jogín, mystik, básník, guru a příslušník indického hnutí za nezávislost.\n\nJiž jako dítě chodil do křesťanské školy ve městě Dárdžiling. Poté odjel do Anglie, kde vystudoval na King's College v Cambridge. Do Indie se vrátil v roce 1892 a pracoval pak ve státní správě. Po návratu se zapojil do nacionalistického hnutí v Bengálsku. Byl zatčen, obviněn z přípravy bombových útoků, avšak u soudu byl nakonec jen kvůli protibritské publicistice. Nakonec musel být stejně propuštěn, po vraždě klíčového svědka procesu. I krátký pobyt ve vězení měl ale zásadní dopad na jeho duchovní život, měl tam mystické vize a po propuštění se stáhl z politiky, odstěhoval se do města Puduččéri a věnoval se již jen duchovním vědám a literatuře. Vyvinul techniku, kterou nazýval integrální jóga. Její systém je popsán v jeho nejdůležitějším díle, spise \"Božský život\". K dalším textům patří epická báseň \"Savitri\" a komentáře k Védám, Upanišadám a Bhagavadgítě. Založil též vlastní ášram. K jeho nejznámějším žákům patří Šrí Činmoj a Mirra Alfassa, která založila experimentální město postavené na jeho principech a nazvala ho Auroville.\n\nPodle Šrí Aurobinda se v průběhu dějin uskutečňuje přechod od podvědomí k vědomí a nadvědomí. Dosažení mystického nadvědomí je řešením záhady dějin a uskutečněním lidských tužeb. Někteří Evropané upozornili Aurobinda, že jeho myšlenky mají blízko ke koncepcím Teilharda de Chardina, což ho překvapilo, protože jeho dílo neznal. Naopak znal Nietzscheho a byl si vědom souvislostí s jeho tezí o nadčlověku. Badatel Steve Odin napsal, že Šrí Aurubindo rekonstruoval Védántu za pomoci hegelismu (postupné projevení se univerzálního ducha v dějinách). Sám Auribindo však tvrdil, že mu německý idealismus, včetně Hegela, nic neříká, protože není intuitivní.\n"}
{"id": "253973", "url": "https://cs.wikipedia.org/wiki?curid=253973", "title": "Žďárek (rozcestník)", "text": "Žďárek (rozcestník)\n\nNázev Žďárek má více sídel:\n\n\n"}
{"id": "253977", "url": "https://cs.wikipedia.org/wiki?curid=253977", "title": "Bezkov", "text": "Bezkov\n\nObec Bezkov (dříve také Veskov, německy \"Weskau\") se nachází v okrese Znojmo v Jihomoravském kraji. Žije zde obyvatel.\n\nBezkov se rozkládá v údolí mezi Citonicemi a Mašovicemi, zhruba 8 km vzdušnou čarou od Znojma, nejkratší cestou 10 km. Má rozlohu 607 ha a vlastní 54 ha. Obec vykoupila panský rybník, který se nachází uprostřed obce. V Bezkově se nachází kaple zasvěcení Neposkvrněnému početí Panny Marie, Hostinec U Drbalů, mateřská školka, spolek dobrovolných hasičů a nedaleko obce hájovna, hřbitov, několik křížů u cest, kulturní dům a knihovna.\n\nDne 17. listopadu 1924 bylo stanoveno ministerstvem vnitra název této obce Bezkov. Uvažovalo se také o názvu Veskov. Bezkov byl dříve spojen s Mašovicemi v jednu obec asi do roku 1867. Jsou o tom doklady v archivu v Bezkově, dříve byl totiž jen jeden radní, který sídlil v Mašovicích. Osada byla ve vlastnictví Křížovníků asi do roku 1848. Poslední rychtář byl František Komínek. Nejstarší záznam je zachován v Gruntovní knize od roku 1650 na listovním úřadě ve Znojmě. Nejstarší rodiny v osadě byly zaznamenány: Milikova, Brechtova, Komínkova. Kronika uvádí, že po třicetileté válce bylo osetých 17 domů, pusté 3 a starých pustých 540 měr. Vesnice byla poněmčena. Roku 1629 platila obec vrchnosti ročně 37 zlatých 36 grošů a dva denáry. Dřívější chalupníci robotovali 13 dní v roce a každý odevzdávali snopy. Od roku 1868 se vystřídalo zhruba 42 starostů.\nDne 11. května 1864 je první zmínka o bezkovské škole, kvůli místním sporům ze stavby sešlo až do roku 1893. Dětí bylo již na samotnou Mašovickou školu bylo příliš, tak bylo radou schváleno, že si sami na vlastní naklady mohou školu postavit. 15. října 1897 byla škola schválena. Hasičský sbor byl založen na jaře roku 1920. První náčelník byl p. Jan Molík. Obecní sýpka byla pak proměněna v nové hasičské skladiště a později roku 1923 si postavili rozhlednu u hasičského skladiště.\n\n\n\n\nV letech 1990-1994 byl starostou František Klika, v letech 1994-2002 Šárka Freiová, v letech 2002–2014 byl starostou Jaroslav Kučera, v letech 2014-2019 Jiří Tunka. V současnosti tuto funkci vykonává ing. Marek Pokorný.\n\n\n"}
{"id": "253979", "url": "https://cs.wikipedia.org/wiki?curid=253979", "title": "Národní strana (2002)", "text": "Národní strana (2002)\n\nNárodní strana (NS) byla českou stranou, většinou považovanou za krajně pravicovou, hlásící se k národně-konzervativní\n\norientaci a euroskepticismu. Hlásila se k Národní straně vedené Palackým a Riegrem (tzv. Staročeši), ale právně nebyla její pokračovatelkou. Národní strana vydávala periodikum Národní politika a provozovala internetové stránky, v roce 2010 již byla neaktivní. Její předsedkyní byla v letech 2002–2009 Petra Edelmannová, mluvčím Národní strany, šéfredaktorem Národní politiky a organizátorem jejích akcí byl Pavel Sedláček.\n\nDne 17. srpna 2011 její činnost na návrh vlády pozastavil Nejvyšší správní soud a 15. května 2013 ji definitivně rozpustil.\n\nNárodní strana se registrovala u Ministerstva vnitra ČR v roce 2002. Ministerstvo vnitra ji nejprve opakovaně odmítlo zaregistrovat, ale následně tak muselo učinit na základě rozsudku Nejvyššího soudu ČR, který judikoval, že důvody ministerstva pro odmítnutí registrace neměly žádnou oporu v zákonech.\n\nV roce 2004 strana kandidovala do Evropského parlamentu jako \"Národní koalice\" spolu s ČSNS; získala 0,12 %. V lednu 2005 se NS spojila v tzv. Národní pětku (Národní strana, Republikáni Miroslava Sládka, Národní sjednocení, Dělnická strana a České hnutí za národní jednotu). Koalice se však rozpadla kvůli sporům s DS(Ač je NS řazena mezi krajně pravicové strany, neonacismus odmítá). Národní strana šla do voleb sama, podpořena Sládkovými republikány a řadou členů Českého hnutí za národní jednotu. Celkem získala 9 341 (0,17 %) hlasů.\n\nDo parlamentních voleb roku 2006 kandidovala Národní strana ve všech 14 krajích, ale se ziskem 0,17 % hlasů se nedostala do Poslanecké sněmovny. Volebním lídrem v kraji Vysočina byl tehdy Ladislav Bátora, pozdější poradce a personální ředitel na MŠMT.\n\nV komunálních volbách v roce 2006 Národní strana obsadila sedm zastupitelských křesel, z čehož dvě ve Frýdlantu a pět v Třemešné na Bruntálsku, kde se stal člen Národní strany Jindřich Galda starostou. Jindřich Galda byl starostou Třemešné již minulé období, avšak coby člen ČSNS. Krátce před komunálními volbami přešel do Národní strany.\n\nV krajských volbách v roce 2008 postavila NS své kandidátky pouze ve dvou krajích, v Moravskoslezském a Středočeském, a získala dohromady 2711 hlasů.\n\nNárodní strana striktně odmítala členství v Evropské unii, kterou považovala za největší nebezpečí pro občanské svobody od dob zániku Sovětského svazu a požadovala okamžité vystoupení České republiky z této instituce. Národní strana usilovala o obnovení plné státní suverenity - národní stát a minimalizaci vlivu zahraničních politicko-ekonomických subjektů na chod českého státu. Národní strana vystupovala proti přistěhovalecké politice České republiky. Odmítavý postoj zaujímala rovněž k NATO (např. k plánované výstavbě pozemního radaru v oblasti Brd) a požadovala neutralitu země. Distancovala se od nacismu, komunismu, byla nepřátelská vůči sudetským Němcům a islamismu.\n\nMěsíčník Národní politika a články na internetových stránkách strany hodnotil Český helsinský výbor tak, že v nich „dochází k hanobení etnické skupiny a kultury některých našich spoluobčanů (příslušníků romského etnika) a rasy (osob černé barvy pleti), přičemž z projevu výše uvedených článků lze současně usuzovat i na podněcování k nenávisti vůči těmto skupinám osob“. I podle novinářů České televize další „mediální teoretici a experti upozorňují na to, že měsíčník Národní strany, Národní politika, obsahuje z velké části rasistické texty“, které se pohybují na hraně zákona. BIS sledovala Národní stranu jakožto extremistickou ultranacionalistickou stranu.\n\nPřed volbami do Evropského parlamentu v roce 2009 byl z vysílání České televize stažen předvolební spot NS s odůvodněním: \"„Česká televize se nemůže jakýmkoliv způsobem podílet na rasismu a xenofobii.“\". Česká televize rovněž podala na Národní stranu trestní oznámení pro propagaci nesnášenlivosti. Podobným způsoben na volební spoty Dělnické a národní strany reagoval i Český rozhlas.\n\nPředvolebním klipem Národní stany se cítila poškozena také finská metalová skupina Apocalyptica, jejíž skladbu \"Path\" Národní strana ve spotu použila bez předchozího souhlasu skupiny respektive hudebního vydavatelství \"Universal Music\", Národní strana však svalovala veškerou odpovědnost na tvůrce klipu.\n\nPozornost médií vyvolalo umístění kamene, který je podle Národní strany „Památníkem obětí druhé světové války“, na místo bývalého koncentračního tábora v Letech u Písku. Tento čin vyvolal vlnu odporu ze strany romských organizací a obránců lidských práv. Kámen nakonec vlastním nákladem odstranila obec Lety.\n\nV roce 2006 Národní strana umístila na svůj web tzv. populační kalkulačku. Zde je možné si u některých států vybrat majoritní skupinu obyvatel a na daném území žijící menšinu a kalkulačka mechanickým dosazením současných údajů ukáže počet obyvatel obou skupin například za sto let. Populační kalkulačka byla zpochybněna demografkou Jitkou Rychtaříkovou jako rádoby vědecká manipulace, jelikož podle ní zcela mechanicky promítá do budoucnosti současná fakta, což je postup, kterému se demografie rozhodně vyhýbá.\nPavel Čižinský, právník z \"Poradny pro občanská a lidská práva\" pro kalkulačku použil termín demografická panika. Poskytovatel webhostingu následně Populační kalkulačku smazal a Národní strana, i nadále tvrdící, že její nástroj nemá žádné emocionální zabarvení, ji byla nucena přesunout na jiný server.\n\n\n"}
{"id": "253982", "url": "https://cs.wikipedia.org/wiki?curid=253982", "title": "Mašovice", "text": "Mašovice\n\nObec Mašovice (německy \"Gross Maispitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1046.\n\n\n\n"}
{"id": "253987", "url": "https://cs.wikipedia.org/wiki?curid=253987", "title": "Leopold Koželuh", "text": "Leopold Koželuh\n\nLeopold Koželuh (rodným jménem Jan Antonín Koželuh) (26. červen 1747 Velvary – 7. květen 1818 Vídeň) byl český hudební skladatel a pedagog.\n\nNarodil se ve Velvarech se jménem Jan Antonín v rodině ševce Antonína Bartoloměje Koželuha. Skladatel Jan Antonín Koželuh byl jeho bratranec a po nějakou dobu ho vyučoval hudbě. Jeho dcerou byla Kateřina Koželuhová, která se později stala pianistkou. Roku 1774, aby zabránil nedorozuměním a záměnám se svým bratrancem, si změnil křestní jméno na Leopold; toto jméno si vybral podle císaře Leopolda II., k jehož korunovaci českým králem v katedrále sv. Víta 6. září 1791 Koželuh složil slavnostní kantátu. K jeho učitelům hudby v 70. létech 18. století patřil i František Xaver Dušek, který jej učil kompozici.\nJeho prvním opusem je baletní hudba z roku 1771 která byla provedena v Praze. Podobných skladeb v následujících letech složil 25. Roku 1778 se odstěhoval do Vídně; zde byl pravděpodobně krátce jeho učitelem Johann Georg Albrechtsberger. Od roku 1784 ve Vídni provozoval vlastní hudební nakladatelství.\n\nVe Vídni se Koželuh zařadil mezi nejznámější pianisty a na císařském dvoře se mu podařilo získat místo učitele hudby arcivévodkyně Marie Alžběty, dcery Marie Terezie. V roce 1781 se uvolnilo místo v Salzburgu po odchodu W. A. Mozarta a Koželuh dostal nabídku toto místo převzít avšak odmítl. Podobně jako Mozart, vstoupil Koželuh okolo roku 1790 ve Vídni do zednářské lóže. Roku 1792, když Mozart zemřel, přijal nabídku stát se po něm dvorním skladatelem a komorním kapelníkem ve Vídni.\n\nKoželuhovo dílo se setkalo s ohlasem po celé Evropě již během jeho života; v posledních letech života se však ani on nevyhnul kritice. Bylo mu vytýkáno, že tvoří příliš mnoho, k jeho kritikům se přiřadili i Mozart a Beethoven. Řada jeho skladeb nese znaky hudebního romantismu, některá díla však jsou záměrně konzervativní, což dokládá například označení „triová sonáta“ které Koželuh používal pro klavírní tria.\n\nKoželuhovým nástupcem ve Vídni se stal František Kramář.\n\nDo dnešní doby se dochovaly asi čtyři stovky Koželuhových skladeb. Patří k nim mj. asi třicet symfonií a 22 klavírních koncertů včetně jednoho koncertu pro čtyřruční klavír, nesporně jednoho z nejlepších děl tohoto poměrně vzácného druhu. Komorní hudbu zastupují dva koncerty pro klarinet, 24 houslových sonát, 63 klavírní tria a šest smyčcových kvartetů. Z dalších skladeb jsou známa dvě oratoria (Mojžíš v Egyptě), devět kantát a rozmanitá církevní díla, šest oper (dochovala se pouze opera Gustav Vasa - okolo roku 1792), baletní hudba a lovecké fanfáry.\n\nSkladby Leopolda Koželuha jsou číslovány podle katalogu jejž sestavil muzikolog Milan Poštolka.\n\n"}
{"id": "253988", "url": "https://cs.wikipedia.org/wiki?curid=253988", "title": "Záluží (Kovářov)", "text": "Záluží (Kovářov)\n\nZáluží () je malá vesnice asi 1 km od Kovářova. Vesnici tvoří asi 20 domů. Záluží je součástí obce Kovářov. V roce 2011 zde trvale žilo 19 obyvatel.\n\nNázev vznikl podle jedné verze spojením slov \"za luhy\" – za loukami. Podle jiné teorie jsou to slova – \"za louží\" (Zálužský rybník). Záluží je patnáctým zastavením Naučné stezky Kovářovska.\n\nPrvní písemná zmínka o vesnici pochází z roku 1545. Záluží patřilo pod kovářovskou tvrz. Když zemřel majitel tvrze Bohuslav Hruška byl jeho majetek rozdělen mezi jeho bratry. Záluží patřilo Janu Hruškovi, majiteli Nového Kovářova. V roce 1589 byl Nový Kovářov prodán společně se Zálužím a jinými vesnicemi Švamberkům. Z nich postupně majetek přešel na Eggenbergy pak na Schwarzenbergy a od pozemkové reformy v roce 1920 ho vlastní stát.\n\n\nV Záluží se nachází dva větší rybníky. Jeden se jmenuje \"Zalužský\" a druhý \"Frank.\" Zalužský rybník leží u cesty na Kovářov. Frank je za ním dál od silnice. V pravěku byly na jejich místech bažiny. Na návsi je další rybník.\n\nZáluží je vesnice ležící v České republice. Podle historického rozdělení náleží do Čech, administrativně je řazen do jihočeského kraje a okresu Písek. Nejbližším městem s rozšířenou působností je město Milevsko ležící 11 km jihovýchodně od Kovářova. Záluží spadá pod obec Kovářov.\n\n"}
{"id": "253989", "url": "https://cs.wikipedia.org/wiki?curid=253989", "title": "Báseň v próze", "text": "Báseň v próze\n\nBáseň v próze je obvykle považována za typ poezie, který se z hlediska zvukového a grafického jeví jako próza, tj. je psána jako próza bez veršového členění a nevyužívá obvyklých zvukových znaků poezie (rým, rytmus, byť např. nepostrádá zvukomalebnost řeči). Je ale psána s básnickým způsobem vyjadřování, neobvyklým, metaforickým a symbolickým jazykem, a vůbec důrazem na jazyk básně, je mimo jiné více obrazný a budí větší citový efekt.\n\nDefinice tohoto žánru je diskutabilní: báseň v próze může být také považována za typ prózy (protože většinou obsahuje vyprávění, charakteristický znak prózy, a mimo jiné také proto, že nechává na čtenáři, aby si zvolil svůj názor na objektivně předkládanou pravdu) nebo za úplně samostatný žánr, vzniklý sloučením prvků prózy a prvků poezie. Většina kritiků ale básně v próze řadí mezi poezii.\n\nBáseň v próze jako žánr vznikla ve Francii v 19. století mezi hnutím dekadentů a symbolistů jako forma odporu proti extrémní přísnosti francouzské metriky (téměř jediným kritiky a veřejností uznávaným metrem byl alexandrín, ostatní veršové formy byly pokládány za podřadné). Za jeho vlastní vynálezce bývají pokládáni básníci Aloysius Bertrand a Charles Baudelaire, jehož \"Malé básně v próze\" (také pod názvem \"Pařížský splín\") jsou také nejvýznamnějším a patrně nejznámějším příkladem tohoto žánru. Využívali ji i básníci jako Arthur Rimbaud, Stéphane Mallarmé, Francis Jammes či Lautréamont. Mimo francouzské dekadenty tuto formu používalo také britské dekadentní hnutí (například Oscar Wilde) a někteří modernisté.\n\nBásni v próze se vybraností jazyka blíží také alegorický román Friedricha Nietzscheho Tak pravil Zarathustra, jako \"Básně v próze\" označil své poslední dílo také ruský spisovatel Ivan Sergejevič Turgeněv a řada dalších spisovatelů.\n\nModernistický básník Sherwood Anderson (1876 – 1941) vytvořil na podkladě básně v próze nový, byť velmi podobný žánr tzv. \"flash fiction\", což by se dalo přeložit jako blesková povídka. Ta je definována jako povídka sice kratší než tisíc slov, ale mající všechny obvyklé znaky klasické povídky (protagonista, konflikt, komplikace, pointa). Rozdíl mezi básní v próze a flash fiction je ale tenký, někdy až nezřetelný.\n\nV sedmdesátých a osmdesátých letech dvacátého století zkoušelo tuto formu mnoho amerických a vůbec anglicky píšících básníků včetně Allena Ginsberga. Ve dvacátém století obecně tato forma v zejména anglicky píšících časopisech doznala velkého rozšíření, tento okruh tvorby ale po tak krátké době asi ještě není možné zhodnotit.\n\nPokud jde o českou literaturu, krátké prózy v lyrickém stylu jí nebyly a nejsou cizí (vyskytují se hojně už v díle Karla Hynka Máchy, například v textu \"Pouť krkonošská\"), nicméně básně v próze přímo a cíleně byly psány až v devadesátých letech 19. století – Karel Hlaváček (pasáže ve \"Mstivé kantiléně\" a dalších dílech), Jiří Karásek ze Lvovic, Otokar Březina, Jakub Deml – a později po celé dvacáté století (Bohuslav Reynek, Vítězslav Nezval, Vladimír Holan, František Halas a řada dalších autorů).\n\nOvšem že byl rovněž pietistou drobných japonerií, už jako adorátor všeho jemného a vybraného. Ač byl přesvědčen, že v žádné jiné duši se nesešeří večerní, třtinou nasládlé vonné soumraky bambusových bařin a slunečná odpoledne čajových zahrad s takovou důvěrou a zladěností, jako v duších japonských malířek, přece si občas zahřešil. Vnímati a reprodukovati nejtišší zavanutí nálad pavučinovými osnovami jejich duší a nepotrhati při tom jejich harmonie nemotornými svými prsty, nechati se exaltovat několika tušovými skvrnami v zlatém laku a tím delikátním zachycením několika hlavních barev, jež vedle sebe lomeny, dovedou vydychovati všechnu touhu osamělosti, všecky malé žaly a nepatrné nářky dětinsky rozevřených očí – ano – v tom všem hledala jeho touha výrazu.\nCítil jakousi příbuznost s těmi anaemickými bytostmi, které tak příliš dovedly milovati tiché noce s velikými, naivními měsíci a bílými, vzlétajícími kohouty, nanášenými pozorně stříbrným lakem nad větvičky čaje do koptovaných pozadí v několika úderech štětce… Užívaly zvláštních svých barev, několika málo zvláštních tahů štětce, z nichž každý přec dovedl vyjádřiti všecku subtilnost jich miniaturních snů, zachycovati ve větvích roztřesená oblaka vůní a křiky nádherných ptáků, plovoucích po nočních vodách, a jež při tom všem labillovaly na ostří karrikatury – a on líšil se od nich jedině tím, že chtěl užívati místo barev a kontur slov: ztavených v hermetické peci svého zjemnělého slohu.\n"}
{"id": "253992", "url": "https://cs.wikipedia.org/wiki?curid=253992", "title": "Brněnské výstaviště", "text": "Brněnské výstaviště\n\nBrněnské výstaviště je český výstavní areál, rozkládající se zhruba 2 km zjz. od centra Brna na levém břehu řeky Svratky v městské části Brno-střed, v katastrálním území Pisárky. Vlastníkem areálu je společnost Veletrhy Brno, která zde celoročně provozuje veletrhy, výstavy, přehlídky, koncerty a různé další akce. V současné době je areál výstaviště chráněn jako kulturní památka.\n\nPřípravy výstavby nového veletržního výstaviště v Brně se datují ještě do časů Rakouska-Uherska. Prosazovala ji Česká hospodářská společnost pro markrabství moravské, která chtěla využít faktu, že Brno bylo jedním z průmyslových center, především pro průmysl textilní. Inspirovat se nechala především Jubilejní zemskou výstavou v Praze. Práce však byly přerušeny 1. světovou válkou. Po ní nastala krátká hospodářská recese způsobená ztrátou trhů Rakouska-Uherska, ale již v srpnu roku 1923 rozhodl Moravský zemský výbor o stavbě nového výstaviště. Do té doby byl využíván sokolský stadion na Kounicově ulici. Pro místo výstaviště byly zvažovány dvě lokality; současný prostor v Pisárkách a prostor nedaleko Králova Pole.\n\nByly zakoupeny pozemky v Pisárecké kotlině o rozloze 58 ha od brněnského právníka a podnikatele Viktora Bauera. Místo bylo známo pod názvem Bauerova rampa a Viktor Bauer zde vlastnil cukrovar a pole. Sám bydlel nedaleko v dnešní ulici Hlinky čp. 39/41. Ještě roku 1923 byla vypsána architektonická soutěž na urbanistické řešení výstaviště, do které se přihlásilo celkem jedenáct návrhů. V roce 1924 rozhodla o výstavbě areálu československá vláda. Architektonická koncepce areálu a hlavního pavilonu vychází z vítězného soutěžního návrhu pražského architekta Josefa Kalouse z roku 1924. Při realizaci byl použit nový urbanistický plán brněnského architekta Emila Králíka. Kalousův návrh počítal s dvěma hlavními osami, které vybíhají z obou stran dnešního Pavilonu A do prostor výstaviště. V prostoru pavilonu Z se měla nacházet rozsáhlá zahrada a v místě bývalého obchodního domu Tuzex měl být poté vybudován nový stadion.\n\nStavba areálu započala roku 1927 a trvala 14 měsíců. Mimo jiné byla založena i \"Výstavní akciová společnost\", která měla výstaviště provozovat. Slavnostně bylo výstaviště otevřeno dne 26. května 1928 akcí s názvem „Výstava soudobé kultury v Československu“ (u příležitosti 10. výročí vzniku Československé republiky). Rozsáhlá výstava byla předvídána ale již před několika lety. V roce 1924 navrhl Jan Máša, aby byla k 10 letům ČSR zřízena právě výroční velkolepá výstava. Akce prezentovala fungování československého státu; měla rovněž propagovat úspěchy, kterých Československo v prvních deseti letech dosáhlo i v zahraničí.\n\nPrůmyslovou výstavu si 31. srpna 1929 prohlédl také prezident Tomáš Garrigue Masaryk. Brno ve výstavišti o rozloze 360 000 m² (plocha v pavilonech přes 30 000 m²) získalo jeden z nejvýznamnějších funkcionalistických stavebních komplexů své doby. Jednotlivé pavilony byly dílem známých architektů – například přední český architekt Bohuslav Fuchs navrhl hned několik pavilonů, zachoval se z nich jediný, pavilon města Brna. Pavilon AVU navrhl známý český architekt Josef Gočár. Exponáty výstavy bylo i několik moderních domů ve svahu nad výstavištěm. V jižní straně u vchodové brány se nacházely tři funkcionalistické pavilony s cihlovými stěnami: Pavilon Brno, Pavilon Morava a Pavilon města Prahy. První dva se dochovaly do současné doby, nicméně již neslouží pro účely výstav.\n\nPřestože nedlouho po výstavě probíhala Velká hospodářská krize, konaly se na novém výstavišti v Brně veletrhy v počtu 2-3 akcí ročně. Provozovatel veletrhů, kterým byla Výstavní akciová společnost, odkoupila řadu funkcionalistických pavilonů, čímž se značně zadlužila. Počet akcí však postupně klesal a po roce 1933 začala společnost i otevřeně přiznávat, že je ve ztrátě; o dva roky později tehdejší československé noviny uváděly, že by mohla být předmětem státní hospodářské pomoci. Výstavní trhy a Nábytkové trhy se nicméně konaly pravidelně každý rok až do roku 1938. Na výstavišti se rovněž prezentovaly i jednotlivé politické strany, které zde pořádaly vlastní výstavy. Agrární strana zorganizovala v roce 1934 Potravinářskou výstavu, ČSNS zde o rok později uskutečnila Výstavu práce a odpočinku.\n\nV roce 1938 bylo výstaviště v souvislosti s bezpečnostní situací v zemi předáno Československé armádě, od roku 1939 pak sloužilo pro potřeby německého vojska. Na konci 2. světové války bylo těžce poškozeno, takže se uvažovalo o jeho zrušení. Roku 1947 však byla zahájena obnova, na které se brigádnicky podílelo mnoho dobrovolníků z řad Brňanů. Akce byla uskutečněna v rámci dvouletého plánu. Kromě dobrovolnické práce bylo proinvestováno na obnově výstaviště sedm milionů tehdejších korun. Dne 11. září 1948 bylo výstaviště opět otevřeno pro první poválečnou výstavu.\n\nMezi lety 1951 až 1955 se uskutečnila přestávka, kterou si vynutila problematická ekonomická situace tehdejšího Československa. Původně plánované velkolepé výstavy se nakonec neuskutečnily.\n\nAž v roce 1955 se uskutečnila 1. výstava československého strojírenství. Ta již měla roční periodicitu a při jejím třetím ročníku se již podařilo prezentovat i v západoevropských médiích. Proto bylo nedlouho po jejím skončení rozhodnuto o uspořádání 1. mezinárodního strojírenského veletrhu. Jednalo se však o akci, o které se vědělo, že by byla značně náročnější ve smyslu potřebných kapacit. Proto byla zahájena rozsáhlá přestavba, modernizace a rozšíření výstaviště. Vznikly nové pavilony; Pavilon Z, který se stal dominantou výstaviště, Pavilon C s menší kupolí a narychlo postavená průmyslová hala (Pavilon B), která měla zajistit dostatečné kapacity pro největší československé výstaviště. První mezinárodní strojírenský veletrh se na Brněnském výstavišti uskutečnil v září 1959. 432 subjektů z celkem dvaceti devíti zemí se prezentovalo na přestavěném areálu. Akci navštívilo dva a půl milionu návštěvníků, z toho 13 tisíc byli zahraniční hosté. Během akce po celém Brně nedostačovaly ubytovací kapacity a kolabovala veřejná doprava. Výstava měla do velké míry také propagovat mechanizaci v zemědělství, vystaven však byl i veliký počet strojírenských výrobků.\n\nV polovině 60. let se díky úspěšné ekonomické situaci v ČSSR podařilo uskutečnit i první výstavu spotřebního zboží, která byla od roku 1965 i přístupná veřejnosti. V roce 1965 byl přijat další generel dostavby výstaviště, na němž se podílel Zdeněk Denk, který navrhoval střešní konstrukce pro kupolovité pavilony výstaviště, dále potom Stanislav Jasník a František Kočí. Generel předpokládal dokončení areálu výstaviště, výstavbu nové výškové budovy na západním okraji areálu a nové pavilony v prostoru dnešního pavilonu E.\n\nOd roku 1968 se začaly pořádat veletrhy obalové techniky, které byly později známy pod názvem EMBAX Brno. Počet rostoucích akcí si vyžádal i výstavbu nových ubytovacích zařízení; proto byly v 60. letech dokončeny hotely International a Continental; roku 1979 k nim přibyl ještě Hotel Voroněž.\n\nV 70. letech 20. století byl dokončen Pavilon D a roku 1985 přestavěn a zmodernizován Pavilon B. Několik pavilonů v jižní části areálu bylo na přelomu 80. a 90. let propojeno po vzoru západoevropských výstavních center krytými průchozími tubusy, tzv. pasarely. V témže období se na brněnském výstavišti konaly pravidelně např. veletrhy EMBAX (mezinárodní veletrh obalové a tiskárenské techniky), Invex (původně výstava vynálezů a technických novinek, později veletrh IT novinek), Autoprogress, Intrama, Inteco a Montex. Většina veletrhů se soustředila na průmyslové výrobky, automobilové produkce apod.\n\nRovnoměrné zastoupení všech odvětví hospodářství bylo na brněnském výstavišti realizováno především po roce 1989 v souvislosti s ekonomickými změnami v zemi. Začaly se tak konat veletrhy například na prezentaci jednotlivých regionů, vinařské a pivařské veletrhy, hobbistické nebo módní akce.\n\nNa počátku 21. století se na brněnském výstavišti konalo pravidelně okolo 40 výstavních akcí ročně. K nejrozsáhlejším patří Mezinárodní strojírenský veletrh nebo veletrh zemědělské techniky Techagro.\n\nAreál výstaviště provozuje akciová společnost Veletrhy Brno, v níž většinu vlastní město Brno a drobní akcionáři. Její předchůdkyní byla po dlouhou dobu společnost BVV – Brněnské veletrhy a výstavy.\n\nVýstavní areál tvoří řada pavilonů, které byly vybudovány v průběhu desítek let existence výstaviště. Nejstarší Pavilon A byl hlavním pavilonem pro Výstavu soudobé kultury v Československu. Pavilon B, Pavilon C, Pavilon Y a Pavilon Z byly vybudovány v rámci rozšíření výstaviště na přelomu 50. a 60. let 20. století. Pavilon D byl dokončen v 70. letech 20. století a dnes slouží jako VIDA! science centrum. Pavilon E, Pavilon F a Pavilon G vznikly v pozdější době, v závěru 20. století. Nejnovějším pavilonem je Pavilon P, který byl dokončen roku 2009 na místě starších stržených pavilonů P, X a L. Dominantou výstaviště je kromě Pavilonu Z s kopulí o průměru 90 m i vyhlídková věž.\n\nHlavní vstup do areálu se nachází na východní straně. Jednopatrová kruhová budova byla počátkem šedesátých let prodloužena a na jejím jižním konci vznikla výšková správní budova. Před vstup bylo instalováno sousoší Vincence Makovského Nový Věk, které je v druhém odlitku umístěno i před budovou bývalého Federálního shromáždění, dnes Novou budovou Národního muzea.\n\nDominantní vyhlídková věž pochází ze závěru 20. let a měří 45 metrů. Projekt věže vytvořil architekt Bohumír Čermák jako součást pavilonu G. Při rekonstrukci v letech 1957–1958 byl původní výtah nahrazen novým, vysokorychlostním, který však způsoboval závažná poškození nosné konstrukce, která měla tendenci deformovat celou stavbu. Poté byl obvodový plášť oddělen. Do původního stavu byla věž uvedena až po rekonstrukci v roce 1996. V dnešní době je věž pro návštěvníky uzavřena.\n\nVýstaviště je dostupné tramvajovými, trolejbusovými i autobusovými linkami. Základ dopravy na výstaviště tvoří tramvajová linka číslo 1 (Řečkovice – Hlavní nádraží – Výstaviště – Bystrc, Ečerova), zastavující na zastávkách \"Výstaviště, hlavní vstup\" a \"Výstaviště, vstup G2.\" Tato linka je během významných veletrhů doplněna posilovými tramvajovými linkami P1 (Autobusové nádraží – Hlavní nádraží – Výstaviště) a P2 (Stará osada – Hlavní nádraží – Výstaviště). Od autobusového nádraží jezdí k výstavišti také okružní autobusová linka 44/84 zastavující na zastávce \"Křížkovského\". Během vybraných akcí je rovněž přímo před Hlavní vstup odkloněna autobusová linka číslo 82. Mimo tyto hlavní linky zastavují na zastávce \"Výstaviště, hlavní vstup\" i trolejbusové linky 25, 26, 37 a autobusová linka 52. K areálu rovněž směruje několik silnic a z Dálnice D1 dálniční přivaděč (ulice \"Bítešská\" a Pisárecký tunel). Vstup do něj je zajištěn pomocí několika bran, které jsou označeny čísly. Výstaviště je rovněž napojeno i na železniční síť vlečkou od stanice Brno dolní nádraží.\n\n\n"}
{"id": "253999", "url": "https://cs.wikipedia.org/wiki?curid=253999", "title": "Železnice Desná", "text": "Železnice Desná\n\nŽeleznice Desná je marketingový název regionální železniční tratě 293, od 11.12.2016 je součástí tratě 291, o délce 20,8 km ze Šumperka do Koutů nad Desnou s tříkilometrovou odbočkou Petrov nad Desnou - Sobotín. Trať vlastní \"Svazek obcí údolí Desné\" (jehož členy jsou obce Vikýřovice, Rapotín, Velké Losiny, Loučná nad Desnou, Sobotín, Rejchartice, Hraběšice a Vernířovice). Svazek obcí vznikl po povodni v roce 1997 a obnovení a převzetí poničené železniční tratě bylo jeho nejvýznamnějším počinem. V květnu 2015 započala elektrifikace tratě v celé délce od Šumperka po Kouty nad Desnou, která však nezahrnuje odbočku mezi Petrovem nad Desnou a Sobotínem.\n\nPo obnovení provozu na trati se provozovatelem dráhy stala společnost Stavební obnova železnic a.s., která se předtím podílela na opravě povodní poškozených úseků. Od 1. března 2005 je provozovatelem dráhy firma SART – stavby a rekonstrukce a.s.\n\nPo obnovení sjízdnosti trati byla provozovatelem osobní i nákladní drážní dopravy a také provozovatelem dráhy firma Stavební obnova železnic a.s.\n\nOd 1. října 2002 pak provozování pravidelné osobní dopravy převzala společnost Connex Morava a. s. (v červenci 2008 přejmenovaná na Veolia Transport Morava, v červenci 2013 přejmenovaná na Arriva Morava). Vozidla provozovaná tímto dopravcem na uvedené trati jsou však majetkem Svazku obcí údolí Desné, který je získal současně s převzetím trati. Na těchto tratích platí tarif a smluvní přepravní podmínky integrovaného dopravního systému Olomouckého kraje (IDSOK).\n\nPravidelnou nákladní dopravu provozují od 1. května 2005 České dráhy, resp. od 1. prosince 2007 ČD Cargo.\n\nV roce 2013 potvrdil předseda Svazku obcí údolí Desné Pavel Žerníček informaci, že stát odsouhlasil projekt elektrifikace tratě v celé délce od Šumperku do Koutů nad Desnou. Elektrifikace nezahrnuje odbočku z Petrova nad Desnou do Sobotína, kde budou i nadále jezdit motorové osobní vlaky. V květnu 2015 započaly stavební práce na trati, které kromě samotné elektrifikace zahrnují také rekonstrukci dvou mostů, výstavbu nových nástupišť ve stanici Petrov nad Desnou a rekonstrukci dalších stávajících nástupišť, výstavbu nové měnírny poblíž stanice Loučná nad Desnou–Filipová, rekonstrukci některých přejezdů nebo osazení nového traťového zabezpečovacího zařízení. Celý projekt za 393 milionů korun by měl být dokončen v listopadu 2015. Poté budou po trati jezdit vlaky RegioPanter a plánovaná jízdní doba se zkrátí ze současných 35 minut na 20 minut.\n\nPodle zprávy z listopadu 2015 se Olomoucký kraj dohodl s Českými drahami, že od června 2016 nasadí na trať své elektrické jednotky v rámci stávající desetileté celokrajské smlouvy. Smlouva s Arrivou Morava platí do konce roku 2016, od června 2016 však bude Arriva zřejmě provozovat dopravu jen na odbočném úseku z Petrova nad Desnou do Sobotína.\n\nV současné době jezdí na trati el. jednotky RegioPanter nebo lokomotiva 163 s dvěma vozy Bdt280 a jedním Bdt262.\n\nTrať posloužila v roce 2012 jako model pro výzkum možností využití sluneční energie v systémech regionální kolejové dopravy, provedený na dopravní fakultě Univerzity v Pardubicích.\n\n"}
{"id": "254001", "url": "https://cs.wikipedia.org/wiki?curid=254001", "title": "České údolí", "text": "České údolí\n\nČeské údolí je údolí řeky Radbuzy na jižním okraji města Plzně. Na západě je údolí ohraničeno hrází vodní nádrže České údolí, která byla vybudována v letech 1969–1973. Na východě tvoří hranici Tyršův most. Severní část údolí na levém břehu Radbuzy je rekreační oblastí se sportovišti a dětskými hřišť, na kterou navazuje za železniční tratí do Železné Rudy Borský park. Jižní část na pravém břehu řeky je na strmých svazích s ojedinělými skalními výchozy zalesněna a postupně přechází do chatové a zahrádkářské osady Výsluní, na kterou navazuje Luftova zahrada. Údolí překonává vysokým mostem silnice I/27, ve střední části je Slunečná lávka určená pro pěší. Údolím prochází žlutě značená turistická trasa č. 6624 z Borů do Starého Plzence.\n"}
{"id": "254003", "url": "https://cs.wikipedia.org/wiki?curid=254003", "title": "Hvízdalka Nattererova", "text": "Hvízdalka Nattererova\n\nHvízdalka Nattererova (\"Physalaemus nattereri\") je žába z čeledi hvízdalkovitých.\n\nHvízdalka Natterova dorůstá 3 - 4 cm a má buclaté, ropuše podobné zavalité tělo. Kresba na těle je mramorová, střídají se různé odstíny hnědé. Je tedy dobře maskovaná. Na zadní části těla má dvě velké skvrny připomínající oči.\n\nCítí - li se ohrožena, zvedne v typickém obranném postoji proti útočníkovi zadní část těla a odkryje dvě velké, očím podobné skvrny, ukryté normálně v oblasti slabin. Tato nečekaná přeměna žáby v podivné \"velkooké\" stvoření může predátora překvapit a odvrátit jeho útok. Na místě domnělých \"očí\" se soustřeďují i jedové žlázy, takže kontakt s nimi může vyvolat i nepříjemnou zkušenost.\n\nV období rozmnožování, kdy se naplní tůně vodou, samečkové skřehotají z vodní hladiny a po páření se objeví velká plovoucí pěnová hnízda s vajíčky.\nHvízdalka Natterova se vyskytuje ve východní části Jižní Ameriky. Obývá většinou deštné pralesy, ale žije jen v zemní části, do korun stromů vůbec nešplhá.\n\n\n"}
{"id": "254004", "url": "https://cs.wikipedia.org/wiki?curid=254004", "title": "Russia Tower", "text": "Russia Tower\n\nVěž Rusko ( , ) byl plánovaný moskevský mrakodrap. Měl mít 118 podlaží, být 612,2 metrů vysoký a stát se tak nejvyšší budovou Evropy. Dne 18. září 2007 byl položen základní kámen této budovy, plánované dokončení mělo být v roce 2012. Stavba byla zastavena v roce 2008, kdy byla ve fázi základů. V roce 2009 byla stavba mrakodrapu definitivně zrušena. Na místě má vzniknout parkoviště.\n\nCelková výše nákladů na výstavbu měla činit přes 2 miliardy dolarů. Hlavním architektem budovy byl Norman Foster.\n\n\n"}
{"id": "254006", "url": "https://cs.wikipedia.org/wiki?curid=254006", "title": "PRS Guitars", "text": "PRS Guitars\n\nPaul Reed Smith Guitars je americká firma, výrobce kytar.\n\nPaul Reed Smith je kytarista, který roku 1975 začal spolu s Tomem Wheelerem stavět pro jednoho z nejlepších současných kytaristů na světě (Carlos Santana) elektrickou kytaru přesně na míru. Dodnes na tyto kytary Carlos Santana hraje. Kromě něj na tyto kytary hráli a hrají např. Al DiMeola, Dave Navarro, Mark Tremonti, Paul Allender nebo Howard Leese. Přítelem a mentorem Paula Reeda Smithe byl Ted McCarty, dlouholetý ředitel Gibsonu a konstruktér mnoha modelů Gibsonu včetně modelu Les Paul.\n\nKytarám PRS se během více než pětadvacetileté existence podařilo zařadit po bok takových značek, jako jsou Fender, nebo Gibson a v mnohém je i kvalitou překonat. Za vším nejspíš stojí filozofie firmy a snaha o výrobu originálních kytar se specifickým zvukem, zaměřená na 100% kvalitu. O tom, že se to firmě daří, svědčí i žaloba kterou na PRS podala firma Gibson a ve které šlo o kytary SingleCut, jejichž výroba musela být na nějaký čas pozastavena. Žalobu firma Gibson prohrála a výroba SC kytar se znovu rozběhla, přibyly dokonce nové modely, SC245 a SC 250.\n\nV současné době firma PRS vyrábí přes dvacet sériových a kolem devíti Signature modelů, včetně několika modelů akustických kytar. Dále je možnost nechat si postavit nástroj na zakázku, jde o takzvaný Private Stock (obdoba Custom Shop). V Koreji probíhá v licenci PRS výroba SE modelů. Firma produkuje také kytarové zesilovače a bedny.\n\nKromě muzikantů jsou kytary PRS vyhledávány také sběrateli hudebních nástrojů, ačkoliv kytary PRS ještě nedosahují věku \"vintage kytar\", přesto jsou skvělým sběratelským artiklem, především kytary vyrobené ručně ještě před zahájením sériové výroby a speciálně kytary série Dragon, které mají na hmatníku, případně těle ornament draka, vykládaný vzácnou slonovinou, perletí a polodrahokamy. Jejich cena dosahuje i 30 000 USD.\n\nCharakteristické znaky kytar PRS je možné ukázat na základním modelu produktové řady, kterým je Custom 24.\n\nTělo s typickým a dnes často kopírovaným double cutaway tvarem je vyrobeno z mahagonu a je opatřeno vrchní javorovou deskou s houslovým profilem. V běžném provedení je javorová deska ze dvou kusů složených jako stránky v knize (bookmatched). Většinou je deska svrchu mořená v jedné barvě. Její bok zůstává v přírodní barvě (což vytváří dojem světlého olemování). Zbytek mahagonového těla, zadní strana krku a hlava jsou mořeny jinou barvou. Všechny dřevěné části, až na hmatník, jsou lakovány průhledným vysoce lesklým lakem. Vsazený a lepený krk (set-neck) s 24 pražci je rovněž z mahagonu a má palisandrový hmatník. Dalším charakteristickým znakem je vykládání hmatníku ptáčky. Mechaniky jsou zamykací na ladících kolících a kytara je vybavena tremolem. Použité snímače jsou dva humbuckery. Kombinace snímačů se přepínají pomocí otočného pětipolohového přepínače (nejnovější specifikace z roku 2011 už otočný přepínač, často kritizovaný jako nepraktický, nepoužívá). Kytara má dále nastavení hlasitosti a tónovou clonu.\n\nOstatní modely přebírají alespoň některé prvky modelu Custom 24, především tvar a konstrukci těla, použití dvou snímačů typu humbucker, profil krku, tvar hlavy a oblíbenou volbu vykládání hmatníku ptáčky.\n\nUž první veřejně představený model Custom 24 je považován za další krok ve vývoji mahagonové elektrické kytary s lepeným krkem, jejímž, do té doby nejúspěšnějším představitelem, byl model Les Paul firmy Gibson . Tělo Customu 24 je výrazně lehčí než u Gibson Les Paul (celý nástroj je o více než třetinu lehčí), má výrazný houslový profil a nemá pro Les Paul typický pick guard. Nástroj má zamykací mechaniky na kolících a stabilní tremolo vlastní konstrukce (U.S. Patent 4453443). Tremolo nemá výrazně negativní vliv na sustain nástroje. Krk je užší a tenčí a má menší poloměr hmatníku. Nástroj je zvukově velice všestranný. Humbucker snímače mají vyrovnaný frekvenční charakter (např. současný snímač u krku model Vintage Bass postrádá pro Les Paul typický flétnový zvuk), je tedy možné kombinace snímačů v rozepnutém modu plnohodnotně použít (na rozdíl od Les Paulu) i na čistý zvuk. To vše bez ztráty hutnosti při zkresleném zvuku, čehož je dokladem například obliba u nu metalových hráčů jako např. Wes Borland (Limp Bizkit), Brad Delson (Linkin Park), Mike Mushok (Staind), Marcos Curiel (P.O.D.). Důraz je kladen nejen na zvuk, dokonalou funkčnost a vysokou kvalitu zpracování ale i na atraktivní vzhled (např. použití vysoce lesklých průhledných laků a dřev s výraznou kresbou nebo ozdobné vykládání krku).\n\nPRS postupně vyvinula poměrně rozsáhlou modelovou řadu, nadále investuje do vývoje a přichází s dalšími inovacemi. Úspěšné jsou například pololubové (semiakustické) modely McCarty Hollowbody. Tělo tvarově vychází z Customu a je podstatně menší než např. u populárního Gibsonu ES-335. Kytara se vyrábí v několika provedeních a je na pololubový nástroj zvukově velmi všestranná. (lze použít i vysoký gain, viz např. metalový kytarista Emil Werstler ze skupiny Daath). Možnosti použití ještě zvyšuje vybavení piezoelektrickým snímačem a možnost kombinovat jeho zvuk s ostatními snímači. Další pokus o zvýšení zvukové variability představuje model 513. Kytara je vybavena pěti single coil snímači. Snímače jsou seskupeny tak, že odpovídající osazení humbucker, single, humbucker. Humbucker je zde nahrazen vždy dvěma nezávislými single snímači. Přepínací systém pak nabízí 13 možných kombinací zapojení snímačů (U.S. Patent 2005/0150364 A1). Firma dále vyvíjí a vylepšuje zamykací mechaniky. Postupně jsou to PRS Winged Locking Tuners, 14:1 Low Mass Locking Tuners (Phase II PRS/Schaller), PRS Phase III Locking Tuners. Firma také dále pracuje na vývoji snímačů. Velmi dobře hodnocené jsou například modely DGT, 57/08 nebo Mira. Výraznější inovací se snahou o zvuk single coil snímače s nízkou úrovní šumu je atypicky úzký humbucker 57/08 Narrowfield.\n\n\n"}
{"id": "254007", "url": "https://cs.wikipedia.org/wiki?curid=254007", "title": "Carter", "text": "Carter\n\nPříjmení Carter [\"kártr\"] patří většímu počtu osob:\n\n\n\n\n"}
{"id": "254009", "url": "https://cs.wikipedia.org/wiki?curid=254009", "title": "Atmosféra", "text": "Atmosféra\n\nAtmosféra (z řečtiny: \"atmos\" – pára, \"sphaira\" – koule) je plynný obal tělesa v kosmickém prostoru. Těleso může být obklopeno atmosférou pouze za předpokladu, že má dostatečnou hmotnost na to, aby plyn vázalo gravitační silou. V případě některých plynných sloučenin musí být splněna i další podmínka – dostatečně nízká teplota. Atmosféru Země tvoří z 21 % kyslík, ze 78 % dusík a 1 % zabírají vzácné plyny a ostatní prvky.\n\nHustota plynu je nepřímo úměrná hmotnosti tělesa. Lehčí plyn (např. vodík) neunikne do vesmíru, je-li vázán vyšší gravitační silou. To je případ plynných obrů ve sluneční soustavě, např. Jupitera.\n\nAtmosféra je důležitou ochranou života před kosmickým zářením.\n\nMerkur má velmi tenkou atmosféru, složenou z atomů vyražených z jeho povrchu slunečním větrem, což je zapříčiněno slabým gravitačním polem vytvářeným poměrně lehkou planetou. Protože je povrch Merkuru velmi horký, tyto atomy rychle unikají do vesmíru. Takže oproti Zemi nebo Venuši, jejichž atmosféry jsou stabilní, atmosféra Merkuru je proměnlivá a musí být neustále doplňována. Tlak atmosféry na povrchu je menší než 5,10 Pa, tedy v pozemských měřítkách ultravysoké vakuum, daleko vyšší tlak má i vakuum v běžné žárovce.\nSoučasná představa o struktuře atmosféry Venuše se zakládá na měřeních uskutečněných sondami typu Veněra, Mariner, Pioneer-Venus, pozemskými pozorováními a teoretickými modely, které umožňují odhadovat chování atmosféry. Venuše je obklopena hustou vrstvou atmosféry, která je tvořená převážně z oxidu uhličitého, dále pak malého množství dusíku, kyslíku a vodní páry. Kombinace těchto plynů má za následek vznik silného skleníkového efektu, který zvyšuje teplotu povrchu o více než 400 °C, v oblastech okolo rovníku dokonce až o 500 °C.\n\n\nMars má dnes velmi řídkou atmosféru, která není schopná zadržovat tepelnou výměnu mezi povrchem a okolním prostorem, což má za následek velké tepelné rozdíly během dne a noci. Tlak na povrchu se pohybuje mezi 600 až 1000 Pa, což je přibližně 100 až 150krát méně než na povrchu Země či jako přibližně ve 30 km nad jejím povrchem. Podobně jako na Zemi ale dochází ke změnám v atmosféře v závislosti na sezónních výkyvech, jak se planeta přibližuje a oddaluje od Slunce. V zimě 25–30 % atmosférického oxidu uhličitého zmrzne na pólech, zatímco v létě opět sublimuje a vrátí se do atmosféry.\n\nAtmosféra je tvořena převážně z oxidu uhličitého (95,32 %), dále obsahuje: dusík (2,7 %), argon (1,6 %), kyslík (0,13 %), oxid uhelnatý (0,07 %) a vodní páry (0,03 %), která vzniká sublimací z polárních čepiček. Mezi ostatní plyny vyskytující se v atmosféře se pak ještě řadí neon, krypton, xenon, ozón a metan (který je možným indikátorem života na Marsu, jelikož podléhá rychlému rozpadu).\n\n\n"}
{"id": "254015", "url": "https://cs.wikipedia.org/wiki?curid=254015", "title": "John Howard", "text": "John Howard\n\nJohn Winston Howard (* 26. července 1939 Sydney) je australský politik a v letech 1996–2007 předseda vlády Austrálie.\n\nV letech 1977–1983 byl ministrem financí a v letech 1985–1989 byl předsedou Liberální strany. Předsedou strany byl opět zvolen v roce 1995 a 2. března 1996 porazil ve volbách dosavadního premiéra, Paula Keatinga. Howardův kabinet byl znovu zvolen v letech 1998, 2001, 2004, což je nejúspěšnější volební výsledek od dob sira Roberta Menziese. Po vítězství v roku 2004 Howard kontroluje obě komory australského parlamentu.\n\nHoward vyrostl v Sydney, prostřední jméno dostal po Winstonu Churchillovi. Howardův otec a děd bojovali v první světové válce. Na předměstí Sydney Howardovi vlastnili benzínovou pumpu, kde John jako chlapec pracoval. Na University of Sydney vystudoval práva, členem Liberální strany je od roku 1957.\n\nHoward žil s rodiči až do roku 1971, kdy se oženil s Janette Parkerovou, s níž má tři děti.\n\nPo univerzitě několik roků pracoval jako advokát, dokud nebyl roku 1974 zvolen do australského parlamentu. Od prosince 1975 byl členem vlády Malcolma Frasera ministrem obchodu a od prosince 1977 ministrem financí. V dubnu 1982 se stal předsedou strany.\n\nJako ministr financí se Howard projevoval jako neoliberál a racionalista. Prosazoval snížení daní pro občany a podniky, snížení výdajů státního rozpočtu, zrušení centralizovaných dohod o mzdách, zrušení povinného členstva v odborech a privatizaci státem vlastněných podniků.\n\nOd roku 1983, kdy se předsedou vlády stal Bob Hawke, byl Howard a liberálové v opozici. Až roku 1996 se mu podařilo dovést svou stranu k vítězství v parlamentních volbách. Po nástupu k vládě Howard radikálně seškrtal státní výdaje a mimo jiné zavedl systém „práce za podporu“, který vyžadoval, aby si nezaměstnaní žadatelé o podporu část podpory odpracovali. Za jeho prvního funkčního období dosahovala australská ekonomika nebývalou konjunkturu a státní rozpočet skončil vysokým přebytkem.\n\nV roce 1996 Martin Bryant zastřelil v Port Arthuru v Tasmánii 35 lidí. Howardovou odpovědí na masakr byl úplný zákaz držení poloautomatických zbraní a odkoupení těchto zbraní od jejich majitelů vládou.\n\nHoward vyhrál následující volby v roce 1998 a za svého druhého funkčního období se zasadil o stabilizaci situace na Východní Timoru, jehož obyvatelé se v referendu rozhodli pro nezávislost na Indonésii. Také zásadně změnil daňový systém, zavedl daň za zboží a služby (\"goods and services tax\" – GST), což je ekvivalent daně z přidané hodnoty.\n\nVe volební kampani v listopadu 2001 dominovaly otázky bezpečnosti země, ježto bylo krátce po teroristických útocích 11. září. Howard volby opět vyhrál, zasadil se o zpřísnění ochrany hranic a složitější podmínky udělování víz pro utečence. V říjnu 2002 při sérii výbuchů na indonéském ostrově Bali, tradiční destinaci pro dovolené Australanů, zemřelo 202 lidí, z toho 88 byli Australané. Při tomto neštěstí Howard ještě zesílil důraz vlády na národní bezpečnost.\n\nV roce 2003 Howard rozhodl o vyslání australských vojáků do Iráku, což bylo rozhodnutí, které australskou společnost do značné míry rozdělilo. Proti Howardovi a válce v Iráku se konaly masové demonstrace, největší od skončení války ve Vietnamu.\n\nNásledující volby v říjnu 2004 Howard opět vyhrál, také díky podpoře z řad labouristů, když přislíbil zvýšení výdajů na zdravotnictví, školství, rodinné přídavky a podporu malých podniků, což byla tradiční doména levice. Volby ale Howardovi přinesly nejen vítězství v dolní komoře parlamentu – poprvé od roku 1977 získala vládnoucí strana i kontrolu nad senátem. To umožnilo Howardovi přijmout několik zákonů, které do té doby senát blokoval – například privatizaci nadpolovičního podílu v telekomunikační společnosti Telstra (bývalý Telecom Australia), reformu pracovního zákoníku a studijních odborů (zrušení povinného členství a tedy i povinné platby členských poplatků).\n\n"}
{"id": "254016", "url": "https://cs.wikipedia.org/wiki?curid=254016", "title": "Cipa", "text": "Cipa\n\nCipa ( ) je řeka v Burjatské republice v Rusku. Je 692 km dlouhá. Povodí má rozlohu 42 200 km². Na horním toku se řeka nazývá Horní Cipa ( ) a na středním toku Dolní Cipa ( ).\n\nPramení na Ikatském hřbetě a teče nejprve mezihorskou kotlinou. Poté protéká jezerem Baunt a pokračuje skrze hory Babanty. Na dolním toku protéká Vitimskou vysočinou. Ústí zleva do Vitimu (povodí Leny). Hlavní přítoky jsou zprava Cipikan (prostřednictvím jezera Baunt), Amalat a Aktragda.\n\nZdroj vody je převážně dešťový. Průměrný roční průtok vody činí 270 m³/s. Zamrzá v říjnu a rozmrzá v květnu nebo v červnu. Do dna promrzá na 3 až 5,5 měsíců.\n"}
{"id": "254024", "url": "https://cs.wikipedia.org/wiki?curid=254024", "title": "Šmok", "text": "Šmok\n\nExistuje více nositelů příjmení Šmok\n\n"}
{"id": "254026", "url": "https://cs.wikipedia.org/wiki?curid=254026", "title": "Cardware", "text": "Cardware\n\nCardware nebo postcardware je forma distribuce software podobná shareware, při níž autor povoluje lidem využívat jeho software pod podmínkou, že uživatel autorovi pošle pohlednici (anglicky \"postcard\"). \n\nPodobná licence je například beerware, při které si autor vyhrazuje, že mu uživatel koupí pivo, případně vypije pivo na jeho zdraví. Dodržování licence zpravidla nebývá právně vymáháno a obecně ani přísně dodržováno.\n\nAutorem myšlenky je Aaron Giles, autor programu \"JPEGView\", který je také prvním programem s touto licencí (autor obdržel po jeho zveřejnění asi 5 000 – 10 000 pohlednic). Dalším příkladem postcardware může být známá počítačová hra \"Ancient Domains of Mystery\" (1994, autoři obdrželi pohlednice ze všech koutů světa) či populární aplikace \"Exifer\". \n"}
{"id": "254027", "url": "https://cs.wikipedia.org/wiki?curid=254027", "title": "Tramvajová doprava v Tbilisi", "text": "Tramvajová doprava v Tbilisi\n\nTramvajová doprava tvořila v Tbilisi významnou část zdejší MHD. Doplňovala metro a další druhy dopravy. Její dějiny začaly v roce 1883, tramvajový provoz pak zanikl roku 2006.\n\nNa sklonku 19. století, podobně jako v dalších jiných městech tehdejšího Ruského impéria, byla v Tbilisi zřízena koňka. Na rozdíl od jiných měst, kde se uplatnil rozchod kolejí buď 1000 mm nebo 1524 mm, zde byl použit ještě užší – jen 914 mm. Koňka se rozvíjela tehdy úspěšně, stavěly se nové tratě.\n\nRychlý rozvoj elektrických tramvají na počátku století dvacátého však znamenal pro koňskou tramvaj zánik (zrušena byla definitivně v roce 1910). Zastupitelstvo města rozhodlo o vybudování další sítě, tentokrát elektrické. Na stavbě první trasy pracovala belgická firma, jezdilo se od 25. prosince 1904. Tbilisi se tak stalo třináctým městem v Rusku, kde byl zřízen tento druh dopravy. Elektrické tramvaje jezdily na kolejích o rozchodu 1000 mm.\n\nA právě tento rozchod se stal časem nevhodným, tudíž bylo rozhodnuto o jeho změně. Roku 1933, v období všeobecného meziválečného rozvoje, začaly práce na přestavbu na standardních 1524 mm. Některé úseky s původními kolejemi zůstaly v provozu až do roku 1942.\n\nV době poválečné se i nadále tramvajová síť rozšiřovala. V 60. a 70. letech její délka dosáhla 105 km, v provozu bylo až 300 tramavajových vozů. Jezdily jednak tramvaje typu RVZ-6 z Rižské vagónky, jednak i ruské velmi rozšířené KTM-5. V roce 1960 přispěl čtyřmi vlastními originálními tramvajemi i dopravce.\n\nPo tomto období nastal úpadek tramvajové dopravy; rozvoj metra a horšící se ekonomická úroveň celého SSSR způsobila, že již nemohly být na dopravu vynaloženy potřebné finanční prostředky. Tato situace pokračovala i po roce 1991, kdy došlo k dalšímu zhoršení. 30. listopadu 2006 pak zástupce starosty města Georgij Meladze oznámil budoucí rušení sítě jak tramvajové, tak i trolejbusové. 4. prosince 2006 tak byl provoz ukončen.\n\n\n"}
{"id": "254030", "url": "https://cs.wikipedia.org/wiki?curid=254030", "title": "Nomenklatorický typ (fytocenologie)", "text": "Nomenklatorický typ (fytocenologie)\n\nPodobně jako existuje nomenklatorický typ v botanice, je tento termín definován rovněž v nauce o rostlinných společenstvech, fytocenologii. Vztahuje se na pojmenování a určení jednoznačného objektu výzkumu, v tomto případě společenstva cévnatých rostlin (fytocenózy). Jeho definice je určená kódem fytocenologické nomenklatury, konkrétně v definici VIII a dále ve článku 5. Při popisu nového rostlinného společenstva, zveřejněného v dostupné publikaci, je nutno uvést tabulku se záznamy fytocenologických snímků (jednotlivých zápisů konkrétních porostů, blíže viz Fytocenologie), kde jeden snímek musí být označen jako nomenklatorický typ. Takto označený snímek, pro který se dále používá termín holotyp, je takový prvek rostlinného společenstva, s nímž jméno tohoto společenstva zůstává trvale spojeno. Nomenklatorický typ lze zjednodušeně přirovnat k originální a unikátní herbářové položce, dle které byl popsán nový rostlinný druh a který tak jednoznačně identifikuje, co vlastně je a jak má vypadat přírodní objekt s uvedeným pojmenováním.\n\nPlatné (validní) zveřejnění popisu nově rozlišeného rostlinného společenstva je tak vázáno na označení nomenklatorického typu, případně je nutné vybrat ze starší publikované fytocenologické práce konkrétní vegetační snímek a označit jej za nomenklatorický typ, aby se vybrané pojmenování platným stalo (validizovalo).\n\nSouvisejícím problémem je, jakým způsobem přiřadit již publikované jméno rostlinného společenstva (syntaxonu) k nově pořízeným vegetačním snímkům. Předně je nutné mít k dispozici faktický zápis snímku (označený jako nomenklatorický typ). V této fázi přichází ke slovu analýza podobnosti, která má ozřejmit, nakolik se snímek-nomenklatorický typ podobá novým snímkům. Výsledkem je určité rozdělení snímků do více skupin vzájemně si podobných porostů, kdy se snímek-nomenklatorický typ objeví v konkrétní skupině. Pro snímky z této skupiny pak může fytocenolog dále používat pojmenování rostlinného společenstva (syntaxonu), které je právě charakterizováno oním nomenklatorickým typem. Podobnostní analýza není jednoduchá a zahrnuje mnoho alternativních metod statistických procedur (viz heslo Fytocenologie).\n\nOznačení nomenklatorického typu se nevztahuje pouze na objekt vegetačního snímku, ale také na objekty vyšších ranků, jako jsou svazy, řády a třídy. Rozdíl je v tom, že nomenklatorický typ konkrétního společenstva je skutečný porost existující na dané lokalitě v konkrétním čase, kdežto nomenklatorický typ vyššího ranku je abstraktní objekt v podobě syntetické (shrnující) tabulky zveřejněné v odborné publikaci.\n\nWeber H.E., Moravec J. & Theurillat J.-P. 2002. Mezinárodní kód fytocenologické nomenklatury, 3. vydání. Zprávy České botanické společnosti, Příloha 2002/1.\n"}
{"id": "254031", "url": "https://cs.wikipedia.org/wiki?curid=254031", "title": "Vala", "text": "Vala\n\nExistuje více nositelů jména Vala (Vála):\n\n\n\n\nV informatice:\n\n"}
{"id": "254034", "url": "https://cs.wikipedia.org/wiki?curid=254034", "title": "Ján Komorovský", "text": "Ján Komorovský\n\nProf. PhDr. Ján Komorovský, CSc. (1924- 2012 ) byl slovenský religionista. Působil na postu profesora na Komenského univerzitě v Bratislavě.\n\nJán Komorovský založil Slovenskou společnost pro studium náboženství a \"Hieron\", první religionistický časopis na Slovensku.\n\n"}
{"id": "254035", "url": "https://cs.wikipedia.org/wiki?curid=254035", "title": "Plicní nákaza skotu", "text": "Plicní nákaza skotu\n\nPlicní nákaza skotu neboli bovinní nakažlivá pleuropneumonie (anglicky lung plague nebo Contagious Bovine Pleuropneumonia = odtud zkratka CBPP) je vysoce nakažlivé bakteriální onemocnění skotu a dalších volně žijících přežvýkavců charakterizované zánětem plic a pohrudnice. Onemocnění je rozšířené zejména v Africe a některých částech Asie. Ve vyspělých zemích se terapie neprovádí a případný vznik nákazy se řeší radikální likvidací ohniska. V některých endemických oblastech v Africe se provádí preventivní vakcinace.\n\nOnemocnění způsobuje baktérie \"Mycoplasma mycoides\" poddruh \"mycoides\", small colony (SC) type. Tyto bakterie z rodu \"Mycoplasma\" měří pouhých 0,2-0,3 μm, jsou málo odolné ve vnějším prostředí a mají silnou afinitu k epitelu dýchacích cest.\n\nK onemocnění je vnímavý nejvíce skot, dále pak buvoli, velbloudi, antilopy. Kozy a ovce jsou prakticky rezistentní - u těchto malých přežvýkavců se vyskytují jiné příbuzné druhy mykoplasmat a mají obdobný průběh jako plicní nákaza. Infikovaná zvířata vylučují baktérie \"M. mycoides\" subs. \"mycoides\" SC v nosním výtoku, moči, mléku a plodových vodách. Úmrtnost skotu při plicní nákaze se pohybuje až do 50 %, nemocnost ve stádě až do 100 %.\n\nInkubační doba se pohybuje v rozmezí od 3 týdnů do 4 měsíců. Nemocná zvířata jsou vyhublá, apatická, kašlou a mají výtok z nosu. Dýchaní je pro nemocná zvířata bolestivé a namáhavé. \n\n"}
{"id": "254042", "url": "https://cs.wikipedia.org/wiki?curid=254042", "title": "Viktorín z Poděbrad", "text": "Viktorín z Poděbrad\n\nViktorín z Poděbrad, nebo též Viktorín Opavský či Viktorín Minsterberský, také Viktorín z Kunštátu (29. května 1443 Poděbrady – 30. srpna 1500 Těšín) byl český, římskoněmecký, minsterberský a opavský kníže, hrabě kladský, syn krále Jiřího z Poděbrad.\n\nViktorín z Poděbrad se narodil jako druhorozený syn Kunhutě ze Šternberka (Kuňce), první manželce Jiřího z Poděbrad. V roce 1463 se oženil s Markétou († 1472), dcerou Hynka Ptáčka z Pirkštejna, a díky této svatbě získal panství Polná-Přibyslav. O dva roky později se jeho druhou ženou stala Žofie († 1479), dcera knížete Boleslava II. Těšínského. I po její předčasné smrti se Viktorín oženil potřetí, tentokrát s Markétou z rodu Palailogos z Montferratu. Z jeho potomstva lze uvést syna Bartoloměje, diplomata, který utonul roku 1515 v Dunaji.\n\nV roce 1459 ho císař Fridrich III. Habsburský povýšil na knížete Svaté říše římské a téhož roku se stal moravským zemským hejtmanem. Roku 1462 císař jeho povýšení znovu potvrdil a současně za říšská knížata prohlásil též Viktorínovy bratry Jindřicha a Hynka. Svým synům již předtím král Jiří svěřil panství nad Kladskem a Minstrberskem; těm bratři společně vládli až do Jiříkovy smrti roku 1471, poté byl jeho majetek roku 1472 mezi jeho syny rozdělen. Viktorín získal Kolín a Knížectví opavské, Jindřichovi knížectví minstrberské a hrabství kladské s panstvím náchodským, Hynkovi Poděbrady a Kostomlaty a Bočkovi pak panství litické a hrad Veliš.\n\nKdyž se proti Viktorínovu otci ustavila Zelenohorská jednota vedená Zdeňkem ze Šternberka, byl jmenován vrchním velitelem královského vojska. Dosáhl několika vítězství v Čechách i ve Slezsku. Při svém tažení do Rakous však narazil na vojska Matyáše Korvína, který přitáhl císaři Fridrichovi na pomoc. Obě vojska se několikrát na moravské půdě střetla. Boje se vedly především o Třebíč (ta byla celá zničena a tamější velký opevněný klášter značně poškozen), kde Viktorína obklíčila uherská vojska a útěk se mu zdařil díky vojenskému tažení vedenému jeho bratrem Jindřichem. Odtud se přesunuli na polenský hrad, odkud král Jiří z Poděbrad od května téhož roku řídil vojenské operace. 8. října 1468 se polenského hradu zmocnili páni ze Šternberka a jako přívrženci Matyáše drželi panství až do roku 1479, kdy po uzavření míru v Olomouci dostal majetek zpět a v Polné nechal vystavět architektonicky zajímavý dům U Rytířů. Dále Viktorín se účastnil bitev o Brno, Olomouc, Tovačov či Veselí nad Moravou, kde byl 27. června 1469 Korvínovými vojsky zajat. Následovalo dvouleté věznění na hradech v Trenčíně a Visegrádu. \n\nKonvertoval ke katolické víře a posléze svému přemožiteli i pomáhal. Po uzavření olomoucké smlouvy dostal zpět polenské panství a dále je rozšiřoval, nechal opravit hrad, vystavět rybník Peklo i městské opevnění, roku 1482 na jeho pokyn vznikl rybník Velké Dářko. Po návratu z vězení žil převážně v Opavě. Roku 1483 poskytl v době morové epidemie polenský hrad k užívání králi Vladislavu II. a jeho dvoru. Dohodou z 12. května 1485 odstoupil Opavské knížectví uherskému a českému králi Matyáši Korvínovi. 7. října 1486 musel zadlužený Viktorín polenské panství prodat za 18 000 uherských zlatých svému vzdálenému příbuznému Janu Bočkovi z Kunštátu. Zemřel na Těšínsku, když se předtím opět vzepřel Matyášově moci a byl za to potrestán. Pochován je v kostele svatého Ducha v Opavě. Podle Genealogie knížat z Minstrberka od Štefana Glogowského, který čerpá z Aeluriovy Glaciographie (s. 442 a 468), zemřel Viktorín v neděli 30. srpna 1500 na zámku v Těšíně, pochován však byl do rodinné hrobky v kostele Panny Marie Růžencové u františkánů v Kladsku vedle své poslední ženy Markéty Palaiologovny. \n\nV roce 1558 byly tělesné pozůstatky všech osmi členů rodiny přeneseny do knížecí hrobky v hlavním farním kostele Nanebevzetí Panny Marie v Kladsku.\n\n\n"}
{"id": "254043", "url": "https://cs.wikipedia.org/wiki?curid=254043", "title": "Westerwald", "text": "Westerwald\n\nWesterwald je jedním ze středních pohoří v Německu. Rozprostírá se na ploše přibližně 3000 km² na území tří spolkových zemí, Hesenska, jemuž připadá největší podíl tohoto pohoří, Porýní-Falce a Severního Porýní-Vestfálska. Poslední země však má jenom malý podíl. Jenom špička na jihu vestfálského okresu Siegen-Wittgenstein patří k Westerwaldu.\n\nKlasicky je Westerwald vymezen toky řek Rýn (na západě), Lahn (na jihu), Dill (na východě) a Sieg (na severu); ale i území východně od řeky Dill k řece Lahn, která tam protéká známým univerzitním městem Marburg, je geografickou součástí Westerwaldu\n\nNejvyššími kopci Westerwaldu jsou Fuchskauten (656 m) v okrese Westerwaldkreis (Porýní-Falc) a Knoten (605 m) na jihu hesenského okresu Lahn-Dill-Kreis.\n\n"}
{"id": "254051", "url": "https://cs.wikipedia.org/wiki?curid=254051", "title": "Skupina Praxis", "text": "Skupina Praxis\n\nJako Skupina Praxis se označuje skupina filosofů a sociálních vědců z bývalé Jugoslávie, zastupující myšlenky humánního, nedogmatického marxismu. Skupina vydávala i stejnojmenný časopis \"Praxis\", který byl považován za vedoucí žurnál pro marxistickou teorii své doby, a pořádala mezinárodně uznávané semináře \"Letní škola na Korčule\" (na ostrově Korčula). Skupina existovala v období 1963 až 1975 (kdy byla zakázána).\n\nV akademickém a intelektuálním prostředí tzv. „nezávislosti“ Jugoslávie a její vlastní cesty pod patronátem J. B. Tita, které se přes stalinistické rysy přinejmenším navenek vyznačovalo jistým liberálním pojetím úlohy intelektuálů, se v šedesátých letech 20. století profilovala skupina filosofů, sociologů a dalších vědců sociálních věd, která chtěla započatý proces dále projektovat a rozvíjet. Výchozím poznáním této skupiny bylo přesvědčení, že leninismus i stalinismus jsou apologetická učení, která jsou kontrární učení Marxe a která degenerovala s cílem uchování elitářské moci stranického aparátu. V podmínkách Jugoslávie, která si pod vedením Tita získala pověst jistým způsobem na Moskvě nezávislého státu, se pak ukázala být nezbytnou i praktická potřeba modifikace tzv. titoismu, praktikovaného Svazem komunistů Jugoslávie (SKJ).\n\nNázorově vycházela skupina z pozic radikální kritiky stalinismu ve snaze rekonstrukce autentického marxismu. Erich Fromm se v tomto smyslu vyjádřil i v předmluvě k Markovićovu dílu \"From Affluence to Praxis\", kde poznamenal, že teorie skupiny \"Praxis\" představuje návrat ke skutečnému Marxovi a afront proti zkreslení Marxe pravicovými sociálními demokraty a stalinisty.\n\nMezinárodního významu dosáhla skupina nejpozději po vydání sborníku \"Socialist Humanism\" od Ericha Fromma roku 1965, do kterého přispělo osm členů skupiny: Mihailo Marković, Gajo Petrović, Danilo Pejović, Veljko Korać, Rudi Supek a Predrag Vranicki. Diskuse skupiny získaly velkou pozornost i v nedogmatických kruzích na Západě, především i v důsledku pořádání každoroční tzv. \"Letní školy na Korčule\". Tato symposia byla otevřená a účastnili se jich známí marxisté a filosofové z celého světa.\n\nČasopis \"Praxis\", který vyjadřoval názory skupiny \"Praxis\", vycházel v letech 1965 až 1974 (zakázán byl počátkem roku 1975). K redakci pro vedením G. Petroviće a R. Supka patřili profesoři z různých jugoslávských universit a dále mnoho zahraničních filosofů, sociologů a dalších vědců jako Norman Birnbaum, Ernst Bloch, Erich Fromm, Jürgen Habermas, Leszek Kołakowski, Henri Lefebvre, György Lukács, Herbert Marcuse a další.\n\nNa stránkách časopisu, který byl teoretickou platformou skupiny, vyšla i základní prohlášení skupiny, mimo jiné i v úvodníku k prvnímu číslu vydání 1965 a později v úvodníku prvního čísla mezinárodního vydání roku 1981.\n\nČasopis vycházel i jako mezinárodní vydání: v letech 1965 až 1973 paralelně k jugoslávskému vydání, v letech 1981 až 1994 pak jako výlučné zahraniční vydání. Po zákazu časopisu 1975 začal roku 1981 v Oxfordu vycházet následný časopis \"Praxis international\" za podpory dřívějších členů redakce R. Supka, M. Markoviće, L. Tadiće a S. Stojanoviće, zatímco většina dřívější redakce s tímto krokem nesouhlasila. Časopis vycházel do roku 1994, od té doby vychází pod titulkem \"Constellations: An International Journal of Critical and Democratic Theory\".\n\nKaždoročně pořádaná Letní škole na Korčule, která se (s jednou výjimkou) konala na ostrově Korčula poblíž Dubrovníku, si jako i časopis \"Praxis\" získala věhlas jako přední diskusní fórum pro otázky marxismu a filosofie. Letní škola byla zásadně otevřená všem zájemcům a nebyla přitom omezena pouze na zastánce marxismu. K účastníkům patřily osobnosti jako Norman Birnbaum, Ernst Bloch, Erich Fromm, Jürgen Habermas, Leszek Kołakowski, Henri Lefebvre, György Lukács, Herbert Marcuse, Eugen Fink, Šlomo Avineri a další; z tehdejšího Československa se seminářů zúčastnili např. Karel Kosík (byl i členem redakce časopisu) a Ivan Sviták. K účastníkům symposia patřil ale například i teolog a vatikánský páter Gustav Vetter.\n\nSemináře se konaly každoročně k jistému tematickému celku:\n\nČlenové skupiny \"Praxis\", z převážné většiny profesoři filosofie, sociologie nebo politologie, byli zároveň i redakčními členy časopisu a náleželi přípravnému a organizačnímu výboru symposia \"Letní škola na Korčule\". Jednalo se o tyto osobnosti:\n\nSkupina Praxis dosáhla svou otevřeností velkého významu a vlivu zejména na západní neortodoxní marxistické učení té doby (a také naopak) i mimo něj. I když jasně formulované cíle skupiny \"Praxis\" byly poněkud odlišné, ovlivnily jistě i myšlení alespoň některých teoretiků pražského jara (které samo o sobě bylo spíše pokusem o reformu komunistického řádu, ne marxismu jako takového).\n\nČinnost skupiny stála po celou dobu jejího trvání v centru pozornosti a kritiky stranických činitelů SKJ (členům skupiny se dostalo obvyklého přízviska „profesionální antikomunisté“). Na nátlak strany bylo letní sympozium roku 1966 odřeknuto. Činnost skupiny byla počátkem roku 1975 v Jugoslávii zakázána. Roku 1975 přestal časopis na nátlak strany vycházet, letní symposium se přestalo konat, a osm universitních profesorů a členů skupiny (Mihailo Marković, Ljubomir Tadić, Zagorka Golubović, Svetozar Stojanović, Miladin Životić, Dragoljub Mićunović, Nebojša Popov and Trivo Inđić) bylo na základě usnesení srbského parlamentu vyloučeno z university.\n\n\n"}
{"id": "254052", "url": "https://cs.wikipedia.org/wiki?curid=254052", "title": "Nehoda lanové dráhy v Cavalese 1998", "text": "Nehoda lanové dráhy v Cavalese 1998\n\nDruhá tragická nehoda kabinové visuté lanové dráhy u města Cavalese v severní Itálii se stala 3. února 1998. Došlo k ní 22 let po první tragické nehodě na stejné lanové dráze. Tentokrát za neštěstí mohl nade vší pochybnost lidský faktor, a sice hrubá nedbalost posádky amerického letounu, který riskantním letem přeťal nosné lano a svrhl tak kabinku i s dvaceti lidmi do propasti.\n\nPiloti USAFE umístění na letecké základně Aviano rádi létali při svých letech v horských údolích v hraniční letové hladině i hluboko pod ní (ačkoliv nově přijaté italské zákony nedovolovaly létat v oblasti Tridentska-Horní Adiže níže než 2000 ft neboli 610 m), navíc vyššími rychlostmi, než měli povoleno (nad 800 km/h).\n\n3. února 1998 se stalo manévrování letadla v nízké výšce kolem sta metrů osudným 20 turistům. Toho dne se ve 12.20 vrátil na základnu Aviano stroj Grumman EA-6 Prowler (volací znak \"Easy 01\") z hlídkovací mise nad Bosnou v rámci Operace Rozhodná síla. Dále už konkrétně tento letoun neměl nad Itálií vzlétnout, ale hned na druhý den se vrátit do USA; aby se však americká posádka vyhnula zákazu letu od italských úřadů, předložila jim falešný letový plán týkající se jiného letounu, stíhačky F-16. Ve 14.35 tedy stroj opět odstartoval, a to na nácvik letu v nízkých letových hladinách, ne níže, než 1000 ft (cca 305 m) – což i tak byla ignorace italských norem. Čtyřčlenná posádka ve složení pilot kpt. Richard J. Ashby (pro něj to byl vůbec první let nad italským terénem, navíc pilotoval po osmiměsíční přestávce), navigátor Joseph Schweitzer, kpt. William Raney a kpt. Chandler Seagraves od počátku letěla riskantně nízko. Navigátor Schweitzer absolvoval svůj poslední let před odchodem do výslužby a za tím účelem si vypůjčil videokameru, aby, jak později přiznal při vyšetřování, natočil jak nízko nad Alpami létali a mohl se tím pochlubit kamarádům a rodině.\n\nVe 14.50 přeletěl \"Easy 01\" v nízké výše a nadměrné rychlosti nad městečkem Dimaro, o pár minut později nad Pellizzanem, v 15.08 pak nad Vezzanem, to již ve výšce pouze kolem 100 m. V 15.13 náhle posádka, podle svých pozdějších slov „šokovaná“, spatřila před sebou kabel – pilot měl pouhou jednu sekundu na rozhodnutí – a ve snaze vyhnout se střetu pilot Ashby stlačil nos letounu dolů, ovšem kontaktu s nosným lanem lanovky ve výši zhruba 111 m nezabránil. Pravým křídlem ho přetnul, část křídla a SOP byly lanem odříznuty, ale pilotovi se podařilo v pořádku nouzově přistát zpět na základně v Avianu, byť se posádka krátce po kolizi obávala, že se bude muset katapultovat. Lanovková kabinka, právě stoupající vzhůru na horu Alpe Cermis, se z výše cca 80 m zřítila na zem a všichni pasažéři zemřeli. Byli to občané Německa (8 lidí), Belgie (5), Itálie (3), Polska (2), Rakouska (1) a Nizozemska (1).\n\nPosádka odmítla před italským soudem vypovídat a musela být na základě smluv NATO ponechána pod americkou vojenskou jurisdikcí. Americkými orgány byli sice obviněni původně všichni čtyři letci, ovšem před soudem nakonec stanuli pouze pilot Ashby a navigátor Schweitzer. Oba u vojenského soudu na základně Camp Lejeune v Jacksonville v Severní Karolíně čelili obvinění z neúmyslného zabití a zabití z nedbalosti; porota však uznala argumenty obhajoby, že pilot neměl lanovku zakreslenou na mapě, údajně mu nefungoval výškoměr a prý nevěděl o výškových omezeních letu, a tak byli oba obvinění 4. března 1998 osvobozeni. (Z utajené vyšetřovací zprávy se ale o 13 let později ukázalo, že výškoměr fungoval normálně, dále, že italská nařízení o minimální letové výšce a mapy se zakreslenou trasou lanovky byly americkým posádkám letadel předány již v dubnu 1997. Obálky s těmito pokyny a mapami byly nalezeny též v kabině dotyčného letounu – neotevřené.)\n\nV srpnu téhož roku však byli oba muži – na základě nové výpovědi jejich kolegy Seagravese – obviněni podruhé, tentokrát za maření spravedlnosti a „chování nehodné důstojníka a džentlmena“, když vyšlo najevo, že zničili videozáznam (konkrétně navigátor Schweitzer, jemuž to nařídil Ashby) z letadla ze dne nehody. Oba byli uznáni vinnými a propuštěni z armády bez nároku na důchod; pilot byl také odsouzen k trestu odnětí svobody v délce šesti měsíců nepodmíněně (z čehož odseděl čtyři a půl měsíce). Proti ztrátě nároku na vojenský důchod se později Ashby i Schweitzer odvolali, s odůvodněním, že jejich odsouzení bylo provedeno na nátlak italské vlády; 27. června 2007 bylo odvolání zamítnuto.\n\nTragédie a způsob jejího (ne)řešení ze strany americké armády vyvolala rozhořčení a mohutné protiamerické demonstrace v celé Itálii, kdy značná část veřejnosti požadovala odchod všech amerických vojáků ze svého území. Italští politici, v čele s premiérem Romanem Prodim a následně i jeho premiérským nástupcem Massimem D'Alemou, chtěli alespoň přísný trest pro „všechny viníky“. Americký prezident Bill Clinton se musel Italům několikrát omluvit; také prohlásil, že „Amerika by jednoznačně měla nést odpovědnost za to, co se stalo“. Odškodnění obětem, ve výši 1 900 000 $ za osobu, vyplatila v prosinci 1999 pozůstalým italská vláda; následně USA dle litery smluv NATO nahradily Itálii tři čtvrtiny celkové odškodňovací částky.\n\n\n"}
{"id": "254054", "url": "https://cs.wikipedia.org/wiki?curid=254054", "title": "Lleida", "text": "Lleida\n\nLleida ( , ) je město v západní části autonomní oblasti Katalánsko na severovýchodě Španělska. Město je centrem stejnojmenné provincie. Podle sčítání z roku 2009 zde žije 136 000 obyvatel.\n\nMěstem prochází dálnice A2 spojující Barcelonu a Zaragozu. S Madridem je \"Lleida\" spojena rychlovlakem nesoucím označení AVE. Trasu dlouhou zhruba 450 km překoná vlak za méně než 3 hodiny. V roce 2008 byla trasa vlaku prodloužena až do Barcelony. Další, klasické tratě spojují město se Zaragozou, Tarragonou, Manresou a s městečkem La Pobla de Segur, provozovaná společností FGC.\n\n\n"}
{"id": "254065", "url": "https://cs.wikipedia.org/wiki?curid=254065", "title": "Durian cibetkový", "text": "Durian cibetkový\n\nDurian cibetkový (\"Durio zibethinus\") je stálezelený tropický strom se žlutými oboupohlavnými květy z čeledi slézovité (\"Malvaceae\") pocházející z Malajsie. V současné době se pěstuje hlavně v jihovýchodní Asii (Malajsie, Indonésie, Indočína) pro ovoce, v menší míře se používá jako zelenina. Durian se vyznačuje kauliflorií, kdy květy vyrůstají přímo na větvích a kmenech. Kvete od března do dubna, dozrává 3-4 měsíce po odkvětu. Plodem je šedozelená pukavá tobolka s pěti švy. Má ježkovitý vzhled a až 5 kg. Míšek plodu se podává syrový, nebo se připravuje s rýží v pokrmu zvaném „lempog“. Semena se pojídají pražená.\n\nDurian cibetkový je původem z Malajsie. Durian je v jihovýchodní Asii známý a konzumovaný již od prehistorických dob, ale západnímu světu je znám okolo 600 let. Prvním známou evropskou zmínkou o durianu je záznam Niccolò Da Contiho, který cestoval do Jihovýchodní Asie v 15. století. Portugalský lékař Garcia de Orta popsal durian ve svazku Colóquios dos simples e drogas da India, vydaném v roce 1564. Durian byl poprvé v 16. století dovezen Portugalci na Cejlon. V roce 1741 byl publikován herbář Amboinense, německým botanikem Georgem Eberhardem Rumpfem, který obsahoval nejpřesnější a nejdetailnější popis durianu za celé století. Rod Durio má kompletní taxonomické zařazení, které však od dob Rumpfa prošlo několika úpravami. Během časných stádií jeho taxonomického studia totiž docházelo k záměnám s anonou ostnitou (\"Annona muricata\"), také známou pod názvem guanabana, protože oba plodí zelené ostnaté ovoce. Zajímavostí je, že malajské jméno pro anonu ostnitou je Durian belanda, což v překladu znamená Durian holandský. V 18. století uvažoval Johann Anton Weinmann o zařazení durianu k rodu kaštanovník, a to z toho důvodu, že jeho plody jsou podobné plodům jírovce maďalu.\n\nJedná se o tropický druh, který se v současné době pěstuje hlavně v jihovýchodní Asii (Malajsie, Indonésie, Indočína, Filipíny), v Papui-Nové Guineji roste jen výjimečně. Vyskytuje se také v Americe, ale pouze v botanických zahradách (první sazenice byly poslány z Královské botanické zahrady v Británii do zahrady Auguste Saint-Arroman of Dominica v roce 1884). Většinou je pěstován, zřídka roste planě a komerčně se pěstuje zhruba od poloviny 20. století. Jedná se o druh lokálního významu.\n\nJe to stálezelený strom dorůstající výšky 20–40 m, se středně hustou, zaoblenou korunou. Kmen je bez ostnů, s průměrem do 1 m. Vnější borka je šupinatá, zabarvená do hněda, až hnědo-fialova. Vnitřní borka je načervenalá, až karmínová. Na příčném řezu kmenem se postupně střídají barvy od téměř bílého dřeva, až po temně hnědé lýko. Borka a dřevo slabě zapáchají a nevylučují žádný sekret. Listy jsou střídavé, vejčité a lesklé. Listová čepel je kolem 18 cm dlouhá, 6–9 cm široká a její tloušťka se pohybuje mezi 0,4-0,5 mm. Na spodní straně listů se nachází hnědavé trichomy o průměru nejvýše do 0,5 mm. Oboupohlavné žluté květy jsou umístěny květenstvích na dlouhých stopkách, vyrůstají ve svazečcích po 3–10 přímo ze silnějšich větví nebo kmene a objevují se až po sedmém roce života. Obvykle se nacházejí ve výšce 8 m nad zemským povrchem a výš. Skládají se z pětizubého kalichu, který je podepřený 2 - 3 lístky kalíšku a bělavé, světle žluté nebo růžové pětipláteční koruny. Tyčinek je značný počet a jsou na spodní straně srostlé v 5 svazků; pětipouzdrý svrchní semeník se zužuje v jednoduchou čnělku, zakončenou paličkovitou bliznou (tzv. ramiflorie). V průběhu kvetení páchnou. Způsob opylení není ještě zcela probádán, má se však za to, že opylení provádějí včely a netopýři. Z jednoho květenství dozrává až 5 plodů. Plodem je šedozelená pukavá tobolka velikosti 25x10 cm s 5 švy, tvrdým oplodím a hustými ostny kuželovitého tvaru, díky kterým vypadá jako středověká válečná zbraň. Může vážit 2–5 kg. Nezralé plody jsou zelené, dozráváním však žloutnou, až hnědnou. Strom plodí 1-2× do roka. Žlutozelená, masitá dužina obsahuje 2-6 světle hnědých semen.\n\nDurian se pěstuje především jako ovocný strom, ve své domovině velice ceněný. V prvé řadě se využívá za syrova žlutobílý míšek obsahující až 18 % sacharidů hlavně v podobě škrobu. Dále se konzumuje nakvašený arillus zapečený v rýži zvaný právě v jihovýchodní Asii jako „lempog“. Velice populární je také jeho konzumace v podobě zmrzliny, která se vyrábí smícháním durianového pyré, spolu se smetanou, jogurtem, medem v poměru 1:1 a dochucuje se vanilkovou esencí. Dále se využívá k výrobě džemu nebo šťávy, která se pije s kokosovým mlékem. Pojídána jsou též pražená semena. Dužina se též někdy konzumuje jako zelenina. Přičítají se jí afrodiziakální účinky. V dužině jsou rovněž obsaženy alkaloidy, které reagují s alkoholem a konzumace alkoholu záhy po pozření durianu navozuje pocit nemoci.\nDřevo durianu je měkké, sušením se smršťuje a rychle podléhá rozkladu. Z tohoto důvodu se téměř nevyužívá.\n\nNavzdory faktu, že chuť a zápach jsou velice individuální vjemy, valná většina lidí se shodne na tom, že durian velice silně zapáchá. Tento odér je těžko definovatelný, nejčastěji je však přirovnáván ke shnilé cibuli, česneku, výkalům, limburskému sýru\n(belgická obdoba Romaduru) nebo zápachu přezrálé gorgonzoly ve vyhřáté místnosti. V Singapuru je s ním dokonce zakázáno vstupovat do prostředků veřejné dopravy a na tržištích obvykle nepotřebuje reklamu, neboť se o jeho přítomnosti ví v širokém okolí, což částečně tvoří atmosféru asijského trhu. Chuť durianu přirovnává dávný popis k vanilkovému krému, protaženému kanalizační rourou. Konzistencí se plod podobá řídkému pudinku nebo krému. Chuť je sladká, jemná a přitažlivá,\nvzdáleně může připomínat banán, vanilkový pudink nebo krém z jedlých kaštanů.\nDurianu vyhovují především vlhké rovníkové tropy, kde je domovem. Roste do 800 m n. m. Teplota nesmí klesnout pod 15 °C, dobře roste při teplotě 24-26 °C. Průměrné roční srážky v oblasti činí 2000–4000 mm. Roste hlavně na hlubokých, těžších půdách.\n\nPěstuje se za obdobných stanovištních podmínek jako ve volné přírodě. V zahradách se vysazuje ve sponu 12x12 m (70 stromů na hektar). Kvete od března do dubna a plody následně dozrávají 3-4 měsíce po odkvětu.\n\nDurian se nejčastěji rozmnožuje semeny. Ta se vysévají okamžitě po exstirpaci z plodů, protože rychle ztrácí viabilitu. Klíčí asi 8. - 10. den po výsevu. Občasně se též \"D. zibethinus\" očkuje na semenáče vlastního druhu.\n\nVzhledem k tomu, že se nejedná o významnější ovocný druh, není produkce durianu sledována ve světovém měřítku. V literatuře se pouze uvádí výnos 45-60 plodů na strom za rok.\n\n"}
{"id": "254068", "url": "https://cs.wikipedia.org/wiki?curid=254068", "title": "Marián Lapšanský", "text": "Marián Lapšanský\n\nMarián Lapšanský (21. srpna 1947, Tisovec) je slovenský klavírista.\n\nHru na klavír studoval na bratislavské konzervatoři (1962-1968) a na Akademii múzických umění v Praze (1968-1973). V letech 1975–1978 působil jako sólista Státní filharmonie Košice, od roku 1978 je sólistou Slovenské filharmonie. Od roku 1983 spolupracuje také s Peterem Toperczerem v klavírním duu. Od roku 1987 je pedagogem, od roku 1997 pracuje jako profesor na VŠMU v Bratislavě, hru na klavír vyučuje i na pražské HAMU.\n"}
{"id": "254072", "url": "https://cs.wikipedia.org/wiki?curid=254072", "title": "Silový trojboj", "text": "Silový trojboj\n\nSilový trojboj (též powerlifting) je silový sport skládající se ze 3 disciplín: dřep, bench-press (též \"tlak na lavici\") a mrtvý tah (též deadlift). Silový trojboj je podobný vzpírání, v obou těchto sportech se zvedá osa v různých disciplínách a závodník má na každý z nich tři pokusy. Sportovec věnující se silovému trojboji se nazývá lifter nebo také powerlifter.\n\nNa světě existují dvě hlavní powerliftingové federace, každá z nich má odlišná pravidla pro provedení cviku a jiná pravidla na použité vybavení. Jsou to IPF a mladší GPC(kde není dopingová kontrola), GPC je volnější organizací, má mírnější pravidla a povoluje silnější dresy (viz Soutěže). Dalšími federacemi jsou WPC či WUAP.\n\nLifteři soutěží s ostatními v jejich stejné váhové a věkové kategorii. Závodí se nejprve ve dřepu, následně v benchpressu a nakonec v mrtvém tahu. Závodníci jsou rozděleni do skupin podle nahlášených základních pokusů. Tyto skupiny nemusí záviset na tom do jaké váhové a věkové kategorie závodník spadá, spíše jde o to, aby výkony v dané kategorii byly relativně vyrovnané. Začíná závodník s nejnižším nahlášeným pokusem z dané skupiny a po něm následují ti s vyššími základy. Po provedení pokusu závodník nahlásí hmotnost činky na příští pokus. Závodník má po svém vyvolání čas 60 sekund k zahájení pokusu.\n     V silovém trojboji se na rozdíl od vzpírání používají tzv. superdresy. Jsou to velmi těsné a tvrdé dresy ze syntetických materiálů šité tak, aby při daném cviku pomohly v nejtěžším místě. Na každou disciplínu je dres jiný. Díky těmto superdresům dosahují lifteři vyšších výkonů než bez nich (tzv. RAW výkon, výkon bez dresu) a sport se tak stává divácky atraktivnější. Každá federace povoluje různé typy dresů. V GPC jsou povoleny dresy vícevrstvé\n    Kromě dresů se používají též bandáže na kolena (hlavně u dřepu) a na zápěstí u benchpressu. Velmi důležitý je také opasek, který je široký po celé délce 10 cm a chrání rizikové partie závodníka. Pro bench-press se používá speciální tenčí opasek, který zabrání tomu, aby se dres posunul a tím znemožnil závodníkovi provést úspěšný pokus.\n\nNejznámější lifteři jsou Fedosienko Sergey, Christensen Carl Yngvar a Konovalov Andrey. Z českých jmen je nutné zmínit Petra Petráše (2. nejsilnější člověk na planetě), Milana Špingla, Tomáše Šárika, Davida Lupače, Petra Theusera,Zdeňka Sedmíka a Zdenka Fantu,který je jeden z prvních průkopníků trojboje v ČR\n\nPři všech disciplínách musí závodník poslouchat povely hlavního rozhodčího, který mu říká například, kdy má začít pokus a kdy může činku odložit, povely se u jednotlivých disciplín liší. Na závodech jsou celkem tři rozhodčí a každý z nich hodnotí zda byl pokus proveden podle pravidel a rozhoduje se zda pokus uzná, či ne. K uznaní pokusu musí pokus uznat dva ze tří rozhodčích.\n\nLifter stojí zpříma, nohy rozkročené na šířku ramen (nebo i širší) se špičkami mírně do stran. Velká činka se závažím je na lifterových trapézových svalech nebo na zadní části deltového svalu. Rozhodčí dá povelem \"dřep\" pokyn k zahájení pokusu. Následuje hluboký nádech, zpevnění všech svalů a pohyb s činkou dolů. Paty musejí zůstat na podložce a trup jde do mírného předklonu. Pokus je platný, když je horní strana stehna pod úrovní kolene. Poté následuje pohyb nahoru. Po něm musí závodník vyčkat na pokyn rozhodčího \"odložit\" a odloží činku do stojanů. Technika závisí na tělesných proporcích každého liftera a často se výrazně liší.\n\nLifter leží na benchové lavici chodidla má po celou dobu na zemi a hýždě na lavičce. Volí úchop velké činky (ne širší než 81cm mezi vnitřními hranami dlaní), může následovat prohnutí zad (tzv. most), který někteří lifteři využívají ke zkrácení dráhy a hlavně také k natočení trupu tak,aby se více zapojilo prsní svalstvo – je to povolená technika, někomu ovšem nevyhovuje. Poté závodník s pomocí nakladačů uchopí činku ze stojanů a vyčká na povel rozhodčího \"start\", položí činku na hrudník, kde musí vyčkat na povel \"tlak\" (zastavení činky na hrudníku je používáno kvůli superdresům na všech mistrovských soutěžích, tzv stoptlak), následuje vytlačení činky do propnutých paží a po povelu \"odložit\" může činku odložit do stojanů.\n\nLifter stojí čelem k ose činky, nohy na šíři ramen (klasická technika) nebo široký postoj (sumo technika) a špičky mírně do stran. Činku v předklonu s rovnými zády uchopuje oběma rukama obvykle tzv. kombinovaným (smíšeným) úchopem (jedna dlaň směruje k tělu a druhá od těla) nebo tzv. zámkovým úchopem (obě dlaně směřují k tělu s prsty částečně překrývající palce – úchop olympijských vzpěračů). Následuje zvedání činky. Spodní záda jsou zafixovaná v rovné poloze a závodník zvedá činku podél holení a stehen až do úplného narovnání a mírného zatažení ramen dozadu, ve které počká na povel rozhodčího a spustí dolů.\n\n\n"}
{"id": "254074", "url": "https://cs.wikipedia.org/wiki?curid=254074", "title": "Václav Vlček (kondotiér)", "text": "Václav Vlček (kondotiér)\n\nVáclav Vlček z Čenova (též \"z Minic,\" okolo 1425–1501) byl český vojevůdce a autor knihy o válečném umění.\n\nVáclav Vlček původně používal přídomek z Minic. Přídomek z Čenova nebo z Čínova začal používat poté, co od krále Vladislava Jagellonského tuto vesnici obdržel za to, že sepsal své hlavní dílo \"Naučení, kterak se mají šikovati jízdní, pěší i vozy.\" Po roce 1436 byl také vlastníkem Libně, kterou získal po Janu Vlašimském z Cimburka.\n\nVáclav Vlček byl jedním z předních českých kondotiérů, tedy velitelů nájemních vojsk v bojích mezi císařem Fridrichem a vévodou Albrechtem. Poté sloužil Zdeňku Konopišťskému ze Šternberka. Ve válce krále Jiřího z Poděbrad s Matyášem Korvínem byl Václav Vlček jedním z nejdůležitějších Jiříkových vůdců; proslavil se zejm. při obležení a držení benediktinského kláštera v Třebíči, při obléhání Uherského Hradiště nebo při boji u Tovačova. Jakožto žatecký zeman byl Vlček roku 1470 hejtmanem vojska žateckého a rakovnického.\n\nV letech 1477–1484 vlastnil jihočeský hrad Helfenburk, ze kterého podnikal výpady proti příznivcům krále Matyáše Korvína. Na hradě významně rozšířil opevnění o pokročilé pozdně gotické fortifikační prvky.\n\nHermenegild Jireček usuzuje o Vlčkově „jadrném duchu válečnickém“ a uvádí tyto Vlčkovy věty: „Válkať jest, válkú válí se sem i tam; musí to býti, žeť jedni druhé porážejí.“ – „Bych se měl s kým bíti, vždy bych se naň rád s ranú první utek.“ Jireček však uvádí i chvalozpěv na Vlčka, zasazený do souvislostí boje o Tovačov:\n\n"}
{"id": "254075", "url": "https://cs.wikipedia.org/wiki?curid=254075", "title": "Pakobra páskovaná", "text": "Pakobra páskovaná\n\nPakobra páskovaná (\"Notechis scutatus\") je prudce jedovatý had z čeledi korálovcovitých. Žije především v Austrálii a na přilehlých ostrovech. Ohledně taxonomie rodu pakobra i druhu pakobra páskovaná panují jisté nejasnosti.\n\nPakobry mají tupou hlavu a poměrně robustní tělo. U některých poddruhů hlava prakticky splývá s tělem, u jiných je výrazněji vydělená. Kresbu těla tvoří množství svislých pruhů různé výraznosti, které připomínají tygří kresbu. V angličtině je proto had nazýván \"tiger snake\". Barva je velmi variabilní od tmavě hnědé, hnědo-oranžové, přes olivovou až po krémově žlutou. (Pod)druh pakobra černá (\"Notechis ater ater\") je celý černý. V případě nebezpečí může had horní část těla zploštit a vytvořit jakousi kápi podobně jako to dělají kobry. Proto také český název pakobra.\n\nVyskytuje se zejména jižních oblastech Austrálie (Západní Austrálie, Jižní Austrálie, jižní Queensland, Nový Jižní Wales, Victoria), pobřežních ostrovech a v Tasmánii. Hadi žijí především v pobřežních oblastech, v údolích a bažinatých místech.\n\nPakobra je aktivní převážně přes den. Jsou-li obzvláště teplé noci, tak i za tmy. Ráda se pohybuje a loví ve vlhkých oblastech – bažiny, jezírka, říční údolí, mořská pobřeží. Její hlavní kořistí jsou žáby. Kromě nich je schopná ulovit i malé hlodavce, ještěrky, ptáky a scinky (např. scinka uťatého). Na jednom z australských ostrovů (Carnac Island) se pakobry specializují na lov mláďat racků. Dospělí racci brání své potomky tak vehementně, že mnoha místním pakobrám vyklovali oči. Ty přesto dále mláďata napadají a požírají – řídí se při tom převážně čichovým vjemem analyzovaným pomocí jazyka.\n\nPakobra páskovaná je 3. nejjedovatější suchozemský had na světě, hned za australským taipanem a pakobrou druhu \"Pseudonaja textilis\" (pakobra východní, v Austrálii nazývaná \"brown snake\"). Jedová žláza pakober obsahuje asi 35 mg suchého jedu. To je dávka, která je schopna zahubit téměř 10 tisíc myší nebo usmrtit tři osoby o váze 70 kg. LD50 jedu je 0,04–0,12 mg/kg. Jed obsahuje složky neurotoxické a hemokoagulační, plus myotoxiny a enzymy s účinkem hemolytickým. Otrava u člověka se může projevit velmi rychle, často do 5 minut. Začíná bolestmi hlavy, zvracením, snížením tlaku. Zhorší se vidění, oteče jazyk, svaly mohou pomalu vypovídat službu, což se může projevit paralýzou dýchacích orgánů a smrtí. Zároveň může docházet k vnitřnímu krvácení. Nebezpečné je obzvláště krvácení do mozku. Mohou selhat i ledviny. Jako antiséra je potřeba podat TIGER SNAKE ANTIVENOM, POLYVALENT SNAKE ANTIVENOM, SEA SNAKE ANTIVENOM. Předtím je důležité přiložení tlakové imobilizační bandáže.\n\nOhledně taxonomie druhu panují určité nejasnosti. Pakobry patří do čeledi korálovcovitých. V českém prostředí se jako pakobry označují rody \"Notechis\", \"Austrelaps\" (někdy nazýván pseudoploskolebec), \"Demansia\", \"Micropechis\", \"Pseudechis\" a \"Pseudonaja\" se spoustou druhů, regionálních forem a poddruhů. Naproti tomu v anglofonních zemích mají tyto rody jiné pojmenování. \"Notechis\" je \"Tiger snake\", \"Pseudonaja\" je \"Brown snake\", \"Austrelaps\" je \"Copperhead snake\", \"Demansia\" je \"Whip snake\", \"Pseudechis\" je \"Black snake\", \"Micropechis\" nemá anglický název (někdy se uvádí jako \"small-eyed snake\"). Rozdělení rodu \"Notechis\" na druhy rovněž není zcela zřejmé. \"Integrated Taxonomic Information System\" (ITIS) uvádí pouze dva druhy: \"Notechis ater\" (Krefft, 1866) a \"Notechis scutatus\" (Peters, 1861). V českých názvech se rozlišuje pakobra páskovaná a pakobra černá. Někdy se uvádí, že jde o synonyma pro jeden druh. Naproti tomu \"The Reptile Database\" uvádí jen jeden druh \"Notechis scutatus\", který má spoustu synonym resp. regionálních forem a dva poddruhy. BioLib zmiňuje několik různých poddruhů.\n\n\n"}
{"id": "254078", "url": "https://cs.wikipedia.org/wiki?curid=254078", "title": "Luděk Hulan", "text": "Luděk Hulan\n\nLuděk Hulan, někdy uváděn i jako Luděk Hulán (11. října 1929 Praha – 22. února 1979 Praha), byl český jazzový kontrabasista a hudební organizátor, jenž svojí tvorbou ovlivnil celou řadu předních jazzových kontrabasistů. Jedná se o jednu z muzikantských legend československého jazzu 2. poloviny 20. století.\n\nZemřel na následky úrazu.\n\n"}
{"id": "254080", "url": "https://cs.wikipedia.org/wiki?curid=254080", "title": "Dallas (loď, 1955)", "text": "Dallas (loď, 1955)\n\nDallas (do roku 1992 Moskva) je osobní loď, kterou provozoval Dopravní podnik města Brna (DPMB) na Brněnské přehradě. V provozu byla mezi lety 1955 a 2011 pod evidenčním číslem 4805, poté byla odstavena.\n\nStavba dalšího plavidla, které mělo posílit lodní dopravu na Brněnské přehradě, byla zahájena po udělení povolení na podzim roku 1954. Dvoupalubová loď byla vyrobena, stejně jako ostatní dvoupalubové lodě provozované na Brněnské přehradě, v bystrcké loděnici (dřevěný hangár v areálu DPMB). \"Moskva\", jak byla nová loď pojmenována, byla dokončena za necelých devět měsíců, první zkušební plavba se konala na začátku června 1955 a zařazena do provozu byla 1. července téhož roku.\n\n\"Moskva\" byla druhou dvoupalubovou lodí na Brněnské přehradě. Jejím zprovozněním byl umožněn odprodej „malé“ lodě \"Veveří\", která již s oběma původními loděmi (\"Brno\" a \"Morava\") kapacitně nepostačovala.\n\n\"Moskva\" bezproblémově sloužila téměř 25 let. Na počátku 80. let 20. století se Dopravní podnik rozhodl, že se lodě, vzhledem k jejich stáří a z toho vyplývajícího technického stavu, budou rekonstruovat. Jako první byla vybrána právě \"Moskva\", modernizace této lodi proběhla v letech 1980 a 1981. Rekonstruované plavidlo bylo znovu spuštěno na vodu v závěru plavební sezóny 1981. V roce 1992 byla \"Moskva\" na žádost brněnského primátora přejmenována na \"Dallas\". Jméno bylo vybráno na počest nového partnerského města.\n\nLoď \"Dallas\" byla v provozu do konce plavební sezóny 2011, od té doby byla odstavena v hangáru na břehu a v další sezóně již byla v provozu nahrazena nově pořízeným plavidlem, jež obdrželo stejné jméno. V roce 2013 byla i přes protesty Dopravního podniku města Brna prohlášena Ministerstvem kultury kulturní památkou a stala se tak po pražském parníku \"Lanna\" druhou památkově chráněnou lodí v Česku. Opětovné spuštění na vodu si však vyžadovalo rekonstrukci lodě, mimo jiné byly lodním registrem vyžadovány změny v trupu. Plavidlo proto zůstalo několik let odstaveno na suchu v areálu lodní dopravy DPMB v Bystrci. V roce 2018 vypsal DPMB výběrové řízení na rekonstrukci lodě, při níž má dojít k modernizačním úpravám (výměna dřevěné paluby za ocelovou plynotěsnou, oprava vodotěsných přepážek, dnové a boční obšívky, žebrování, elektroinstalace a požárně-bezpečnostního systému) při zachování historické hodnoty. Zakázku za 15,673 milionu korun vyhrála firma Jesko CZ z Pardubic (dodavatel nových brněnských lodí z let 2010–2012, včetně nového \"Dallasu\"), která si 28. února 2019 loď odvezla na silničním návěsu do opravny v Hlavečníku. Při rekonstrukci mělo plavidlo získat svůj původní název \"Moskva\", jenž vyhrál v anketě dopravního podniku. Vedení města v únoru 2020 tento název zprvu odmítlo jako poplatný své době, ale po konzultaci s Národním památkovým ústavem jej následně vrátilo jako jednu z možností. Jméno lodi má být definitivně vybráno v hlasování veřejnosti, která má mít na výběr ze tří názvů: \"Moskva\" (původní název plavidla), \"Bratislava\" (partnerské město Brna) a \"Morava\" (odkaz na jednu z prvních dvou lodí na Brněnské přehradě). Opravené plavidlo má být zařazeno do provozu do konce června 2020 a mělo by sloužit v pravidelné dopravě.\n\nLoď \"Dallas\" je velkou (v rámci lodní dopravy na Brněnské přehradě), dvoupalubovou lodí. Spodní paluba, umístěná standardně, je uzavřená. Na její střeše se nachází kormidelna a také horní, otevřená, tzv. sluneční paluba. Přístup na horní palubu je umožněn dvěma schodišti v zadní části dolní paluby.\n\nTrup lodě tvoří elektricky svařené lodní plechy o síle 3,5, 4 a 4,5 mm, vyztužení trupu je provedeno žebry z úhlové oceli, která jsou umístěna pravidelně po celé délce lodi ve vzájemných rozestupech 500 mm. Je také provedeno rozdělení trupu pomocí čtyř vodotěsných přepážek. V každém takto vytvořeném prostoru je umístěna samostatná křídlová pumpa pro případné odčerpání vody.\n\nPohon \"Moskvy\" původně zajišťoval elektromotor Brown-Boveri GLM 1261 o výkonu 17 kW, jenž byl napájen olověnou akumulátorovou baterií.\n\nV roce 1974 byla obsaditelnost lodi legislativně snížena z původních 350 osob na 280 cestujících.\n\nRekonstrukce plavidla na začátku 80. let nebyla tak velká, jako u ostatních lodí, které DPMB dále modernizoval. U \"Moskvy\", jako jediné dvoupalubové lodi, byla ponechána původní nástavba, která však byla zmodernizována. Hlavními změnami tak byla oprava trupu a výměna kormidelny, která byla od té doby typově shodná s kormidelnou na lodi \"Veveří\".\n\n"}
{"id": "254083", "url": "https://cs.wikipedia.org/wiki?curid=254083", "title": "Cna", "text": "Cna\n\nCna může znamenat:\n\n"}
{"id": "254084", "url": "https://cs.wikipedia.org/wiki?curid=254084", "title": "Seznam nositelů Řádu umění a literatury", "text": "Seznam nositelů Řádu umění a literatury\n\nNekompletní seznam nositelů Řádu umění a literatury Francouzské republiky\n\n\n\n\n\n\n"}
{"id": "254085", "url": "https://cs.wikipedia.org/wiki?curid=254085", "title": "František Alexander Elstner", "text": "František Alexander Elstner\n\nFrantišek Alexander Elstner (Frank; 11. dubna 1902 Královské Vinohrady – 8. září 1974 Praha) byl československý motoristický cestovatel, skaut, novinář a spisovatel.\n\nF. A. Elstner se narodil 11. dubna 1902 na pražském předměstí Královských Vinohradech. V roce 1913 vstoupil do tehdy relativně mladého a velmi rychle se rozvíjejícího skautského hnutí. Po dokončení obecné školy studoval reálné gymnázium, z nějž byl posléze vyloučen. Ne však kvůli prospěchu, ale pro svou touhu po dobrodružství, která jej v sedmnácti letech zavedla jako člena protityfové brigády Mezinárodního červeného kříže na Podkarpatskou Rus. Po návratu byl na pokyn ministerstva školství opět přijat jako vzorný žák, školu dokončil a studoval práva. Následně si udělal nástavbu pro učitele, aby měl o prázdninách volno na ostatní aktivity, cestování, skautské tábory. Práva byla snem jeho otce, Elstner sám uváděl, že by nikdy netrávil život v advokátní kanceláři nebo u soudu.\n\nVe skautském hnutí byl velmi aktivní, v roce 1922 se účastnil jako první (a na dlouhá léta poslední) Čechoslovák v Gilwell Parku u Londýna jednoho z prvních Wood Badge kurzů (ten úplně první se konal v r. 1919). Absolvoval praktickou část na místě, celý kurs však nedokončil, protože v průběhu následujícího roku nepředložil závěrečnou písemnou práci. I tak nasbíral velké množství podnětů pro československý skauting a již o rok později z popudu náčelníka A. B. Svojsíka zorganizoval českou obdobu Wood Badge kurzů, tzv. \"Lesní školu\". Vedení těchto kurzů se věnoval i v dalších letech. Během několika let se stal Frank, jak byl kamarády nazýván, jednou z důležitých osobností českého skautingu, ostatně na toto téma publikoval také několik knih, převážně příruček týkajících se uzlování, lasování a práce s bičem.\n\nKromě skautingu se mladého Františka velmi záhy chopily i další dvě vášně – motorismus a psaní. Od roku 1918 přispíval do časopisu \"Motor Revue\", podílel se na založení několika motoristických klubů (například Liga československých motoristů, Aero Car Club) a vůbec se věnoval aktivní propagaci motorismu a to nejen perem, ale i činy. V roce 1926 mu poskytla redakce \"Motor Revue\" půjčku a F. A. Elstner si tak mohl splnit jeden ze svých snů - motocykl AJS, na nějž by učitel ze Staré Boleslavi jen tak nedosáhl. S tímto strojem opatřeným přívěsným vozíkem pak Elstner se svou ženou Růženou procestoval značnou část Evropy.\n\nV roce 1932 se vedení firmy Aero rozhodlo prověřit kvality svého nového modelu Aero 500 v zátěžovém testu, jehož běžnou formou tehdy byla dálková jízda. Jako testovací jezdec byl vybrán právě Elstner, tou dobou již známý motoristický propagátor, a trasa vedla „jen“ Evropou – skrze Alpy do nejjižnějšího cípu Jugoslávie – ke Skadarskému jezeru ležícímu na hranicích s Albánií a poté přes Bosnu a Hercegovinu zpět. Běžná jízda Evropou jako zátěžový test může znít možná úsměvně, ovšem jen do chvíle, než si uvědomíte, že tehdejšími Alpami nevedly žádné dálniční tunely, Jugoslávií nevedly prakticky žádné slušné silnice, a že Aero 500 byl jednoválec o objemu motoru 499 cm, do nějž se navíc museli naskládat tři lidé – Elstner, jeho manželka a vytáhlý student Vratislav Židlický (Ing. Vratislav Židlický, vl. jménem Kavalier *27.9.1903 +12.5.1976, zahraniční zpravodaj předválečného i poválečného Junáka, z rodiny majitelů skláren Kavalier). Malé auto i posádka se v červencových vedrech prokousali trasou dlouhou přes 3 300 km včetně prudkých alpských stoupání a děravých balkánských cest – český automobil i český cestovatel prokázali, že jsou schopni vydržet i velmi náročné podmínky.\n\nCesta na Balkán byla ovšem jen jakýsi závdavek. F. A. Elstner byl rozhodnut dokázat, že Aero vydrží ještě mnohem více. V roce 1933 naplánovali výpravu AeroSpExOr (Aero Sportovní Expedice Orientem) přes Itálii, Sicílii, Libyi, kde se stáčela zpět a přes Tunisko, Alžírsko, Maroko a Španělsko, odkud přibližně 14 000 km dlouhá trasa zavedla pět mužů, jednu ženu a tři (již dvouválcová) Aera 662 zpět do Prahy.\nDalší rok se opakovala jízda tou samou oblastí, i když v mírně modifikované podobě co se týče itineráře a ve výrazně modifikované podobě, co se týče posádek a automobilů. Vozový park tvořily čtyři Aera 1000, dvoutakty s litrovým objemem motoru. Mnohem exotičtější však byly posádky „Modrého týmu“, jak se expedice nazývala. Tvořilo je totiž šest žen, významných českých motoristek a jen jedna posádka byla mužská. Kromě faktu, že trasa vedoucí z Marseille do Alžíru, z něj dále do Oranu, přes Atlas do Fèsu, Casablanky a Marrákeše měřila celých 17 600 km, hrál významnou roli při její propagaci právě fakt, že takto dlouhou cestu zvládly příslušnice něžného pohlaví (téměř) bez mužské pomoci.\n\nPo zdolání Severní Afriky se Elstnerovy zraky upřely na západ. Nejprve následoval v létě 1934 „kratičký výlet“ do Anglie a Skotska. Nové Aero 30 pojalo dokonce pět pasažérů a 7 500 km dlouhá cesta po upravených evropských silnicích představovala oproti africkým putováním příjemný výlet k jezeru Loch Ness.\n\nO rok později čekala Elstnera Severní Amerika, tentokrát již s novým vozem. Pro tříměsíční expedici po Spojených státech a Mexiku nazvanou 100 dní v malém voze byla tentokrát vybrána Škoda Popular. Rok po této 25 000 km dlouhé pouti se Elstner opět vydal starým kontinentem. Dalších deset tisíc kilometrů na tachometru Škody Rapid vedlo přes Balkán (Slovinsko, Chorvatsko, Srbsko) a Rumunsko až k Černému moři a odtud pak na sever, na Ukrajinu a přes Slovensko zpět domů.\nRok po cestě Evropou nazvané „10 000 km Malou dohodou“ se Elstnerovi vrátili do Ameriky, tentokráte však jižní. Expedice „Napříč Argentinou“ byla poslední jízdou, kterou manželé Elstnerovi stihli uskutečnit předtím, než vypukla druhá světová válka. Škodu Popular si nechali dopravit lodí do Buenos Aires a odtud vyrazili na pouť až k hranicím s Bolívií a pak zpět přes Uruguay do Montevidea. Trasa měřila i s lodní a leteckou dopravou úctyhodných 36 000 km. Cesta zpět se nesla již v předzvěsti Mnichovské dohody, Elstnerovi dokonce nakonec ve spěchu nechali auto ve Francii.\n\nUplynulo téměř deset let od poslední výpravy Jižní Amerikou, než se mohl F. A. Elstner opět vydat na cestu. Na podzim 1947 se vypravil opět do milované severní Afriky, tentokráte za účelem dojet z Alžíru až do Cotonou v Guinejském zálivu a zpět, dvakrát přitom zdolat Saharu a to vše navíc stihnout v rychlostním rekordu. Po letech se vrátil k Aerovkám, tentokráte k modelu Minor; spolujezdci mu byli druhá žena Anna a syn z prvního manželství, René. Cesta se povedla, 13 110 km Saharou zvládl maličký Minor přežvýkat za rekordních 22 dní a vytvořil rekord denně ujetých 426 km.\n\nBohužel Elstner netušil, že se opět jedná o jeho poslední velkou cestu na dlouhou dobu. A to dokonce na dobu delší, než jaká uplynula od putování napříč Argentinou. Po komunistickém převratu v roce 1948 už nesměl dále cestovat, a tak všechny plány na další expedice včetně dlouho připravované trasy Praha – Peking vzaly za své. V roce 1959 dostal sice ještě jednou a naposledy povolení vycestovat na větší cestu – jednalo se o propagační jízdu Sovětským Svazem ve Škodě Octavia, v níž urazil přes 14 000 km. Ovšem to byla už opravdu poslední příležitost, a tak cestoval alespoň po republice, pořádal přednášky, propagoval skauting, psal pro děti a mládež a snažil se publikovat. Ani to poslední mu nakonec v sedmdesátých letech už nebylo umožněno. F. A. Elstner zemřel v roce 1974. Je pohřben na Vinohradském hřbitově v Praze.\n\n\n\n\n\n\n\n\n\n\n\nBěhem svého života přispíval do \"Motor revue\", \"Národního osvobození\", \"Světa motorů\", \"Venkova\" aj. Redigoval knižnici \"Motorová sedmikorunovka\" (1932). Byl přizván jako odborný poradce filmu \"Pancho se žení\" (1946, scénář Rudolf Hrušínský, režie Rudolf Hrušínský, František Salzer).\n\nElstnerův stálý zájem o motorismus, jehož prvními projevy byly populárně naučné práce praktického zaměření (Správkárna v kapse, ABC motoristy), vyústil posléze v psaní cestopisných reportáží pro mládež, v nichž zúročil vlastní prožitky a zkušenosti. Do kontextu cestopisné literatury vnesl nové tematické momenty (rychlostní a vytrvalostní jízdy obtížným terénem jiných kontinentů), které zachycoval s humorem a s pochopením pro lidskou solidaritu v složitých a dobrodružných situacích. Zároveň akcentoval přehledný výklad geografických a přírodních jevů. V Elstnerových posledních pracích (Věci z jednoho pokoje, Pan Trabant & bílá slečna aneb Putování s kloboučkem) sílí beletrizační složka.\n\nV popularizačních knihách pro mládež, nedílně spojených s výtvarným projevem (situační obrázky, mapky, grafy aj.), vysvětluje dětem srozumitelným způsobem základy motorismu a dovedností spjatých s tábornictvím (\"Dovolená pod stanem a s karavanem, Dobrodružnou stezkou, Dovedu to!, Zálesácká kuchyně, Kniha o uzlech, Uzly a laso, Vázání uzlů\"). I témata jako jsou právě tábornictví a vázání uzlů doložil poutavým vyprávěním i názornými popisy a nákresy. Jeho přínos v příručkách o uzlech je jak v encyklopedické systematizaci, tak i v regionálním kontextu, neboť na rozdíl od později vydaných publikací se nejedná pouze o doslovné překlady, ale o autorská díla, ve kterých jsou použity české užívané názvy uzlů.\n\n"}
{"id": "254087", "url": "https://cs.wikipedia.org/wiki?curid=254087", "title": "Chameleonovití", "text": "Chameleonovití\n\nChameleonovití (Chamaeleonidae) jsou čeleď vysoce specializovaných stromových ještěrů.\n\nChameleonovití žijí ve větvích stromů a keřů a tomuto způsobu života jsou dobře přizpůsobeni - mají bočně zploštělé tělo, dlouhý ovíjivý ocas a zygodaktilní nohy - prsty mají srostlé v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy.\n\nOční víčka jsou srostlá a jemně šupinatá, každé oko se může pohybovat samostatně - oko chameleonovitých je svou stavbou považováno za nejdokonalejší v celé živočišné říši, zvíře může vidět v rozsahu 360°, vertikálně může otáčet očima o 90° a horizontálně o 180°. Chameleoni se živí hmyzem, který lapají vymrštitelným, dlouhým a lepkavým jazykem.\n\nChameleonovití nemají Jakobsonův orgán a podobně jako hadům jim chybí vnější i střední ucho. Proslulá je jejich schopnost barvoměny, vzácností nejsou rohovité výrůstky, límce nebo hřebeny, zvláště pak u samců.\n\nJe popsáno okolo 100 druhů chameleonovitých, nejmenší druhy měří jen kolem 3 cm, ty velké . Obývají hlavně tropickou Afriku a Madagaskar, vyskytují se také v Asii a chameleon obecný žije i ve Středomoří a Evropě. V ČR nežijí.\n\n\n"}
{"id": "254089", "url": "https://cs.wikipedia.org/wiki?curid=254089", "title": "Jiří Bumerl", "text": "Jiří Bumerl\n\nJiří Bumerl (* 5. října 1925 v Praze - † 18. října 2007 v Táboře) byl čs.pedagog, RNDr., autor učebnic a publicista, popularizátor, aktivní pracovník a funkcionář v oblasti tvorby a ochrany přírody\n\nOd roku 1941 žil v Bechyni; absolvoval Zemskou vyšší rolnickou školu v Táboře, po maturitě 1946 začal studovat v Praze Vysokou školu zemědělskou. Po politickém převratu v ČSR v únoru 1948 mu bylo toto studium jako členovi strany národních socialistů násilně přerušeno a opět studovat mu bylo umožněno až počátkem 60. let. Při zaměstnání absolvoval Přírodovědeckou fakultu Univerzity Karlovy v Praze, promoval v roce 1967 a rigorózní zkoušky vykonal v roce 1970.\n\nJako pedagog začal působit (po přerušení řádného studia) nejprve v Žatci\nna Chmelařské škole (do r. 1952) a potom na Střední zemědělské technické škole v Táboře . Zde učil – biologie, genetika a ochrana rostlin - plných 36 let (v letech 1952 až 1988), v roce 1962 se z Bechyně do Tábora přestěhoval. Od začátku působení na místní zemědělské škole pracoval ve známé botanické zahradě , kde vybudoval mj. orchidárium (speciální skleník pro orchideje), jiné skleníky a jezírko.\n\nJiž po svém odchodu (1988) do důchodu byl v roce 1993 osloven, aby se podílel na vzniku první ekologické střední školy v ČR. Vypracoval koncepci nového studijního oboru a stal se prvním ředitelem ekologické školy ve Veselí nad Lužnicí - . Působil zde čtyři školní roky.\n\nRNDr.Bumerl se mimo své odborné pedagogické činnosti velkou měrou věnoval otázkám ochrany přírody, tvorbě životního prostředí a propagaci. Zasloužil se o ekologický rozvoj Táborska. Mimo jiné např.:\n\n"}
{"id": "254098", "url": "https://cs.wikipedia.org/wiki?curid=254098", "title": "Duatlon", "text": "Duatlon\n\nDuatlon je atletická disciplína, která se skládá z běžecké části, následované cyklistickou částí a ukončena opět běžeckou částí. Závodník musí absolvovat všechny disciplíny co nejrychleji za sebou.\n\nJako ukázkový sport byl duatlon na Světových hrách 2013 v kolumbijském Cali.\n\n\n"}
{"id": "254101", "url": "https://cs.wikipedia.org/wiki?curid=254101", "title": "Ještěrkovití", "text": "Ještěrkovití\n\nJeštěrkovití (Lacertidae) jsou čeledí malých až středně velkých, štíhlých ještěrů s lámavým ocasem. V Česku žijí čtyři druhy, ještěrka obecná, ještěrka zelená, ještěrka živorodá a ještěrka zední.\n\nJeštěrkovití mají ještěrovité tělo, dva páry dobře vyvinutých, pětiprstých končetin a dlouhý lámavý ocas. Hřbetní a břišní část těla pokrývají šupiny stejné velikosti, pod hrdlem je vytvořený límec z šupin, které jsou rovnoměrně uložené. Jazyk je plochý a rozeklaný, zuby jsou k čelisti napojeny z boku (pleurodontní zuby).\n\nJsou aktivní převážně ve dne, dobře běhají po zemi, některé druhy dokáží šplhat. Bývají vejcorodí, vajíčka s kožovitou skořápkou kladou do děr v zemi. Živí se hlavně hmyzem, výjimku tvoří meroles lopatonosý (\"Meroles anchietae\"), který pojídá semena.\n\nJe známo přes 230 recentních (současných) druhů ještěrkovitých, většina je drobných, do 9 cm délky těla, avšak ještěrka perlová může být dlouhá až 90 cm a vážit až půl kilogramu. Žijí v Evropě, Asii i Africe, v ČR čtyři druhy (ještěrka obecná, ještěrka zelená, ještěrka živorodá a ještěrka zední).\n\nV podčeledi veleještěrky jsou zařazeny dva rody, veleješterka (\"Gallotia\") a paještěrka (\"Psammodromus\"). V podčeledi ještěrky je pak rodů 30, mají-li české jméno, rodovým jménem bývá nejčastěji ještěrka, dále paještěrka.\n\n"}
{"id": "254104", "url": "https://cs.wikipedia.org/wiki?curid=254104", "title": "Řád umění a literatury", "text": "Řád umění a literatury\n\nŘád umění a literatury (Ordre des Arts et des Lettres) je francouzský řád, udělovaný francouzským ministrem kultury. Byl navržen 2. května 1957, prezident Charles de Gaulle jej schválil při restrukturalizaci francouzských řádů v roce 1963. Je udělován za významné zásluhy na poli literatury a umění. Držitel nemusí být francouzský občan.\n\nŘád je udělován ve třech stupních:\n\n\n"}
{"id": "254106", "url": "https://cs.wikipedia.org/wiki?curid=254106", "title": "Slepýšovití", "text": "Slepýšovití\n\nSlepýšovití (Anguidae) jsou čeledí ještěrů s protáhlým tělem a redukovanými končetinami. V ČR žijí dva druhy, hadům podobní slepýš křehký a slepýš východní (dříve označovány jako poddruhy slepýše křehkého). Největším druhem je blavor žlutý z jižní Evropy a Blízkého Východu, který dorůstá délky až 120 cm.\n\nSlepýšovití mají štíhlé tělo a dlouhý lámavý ocas, končetiny bývají menší a u některých druhů jsou patrné jen jako rudimenty na kostře. Toto se týká především podčeledi slepýši, aligátorci mají končetiny normálně vyvinuté. Jazyk je dlouhý a rozeklaný. Společným znakem všech slepýšovitých je tzv. osteodermový podkožní kryt, tuhé ochranné brnění, které však způsobuje, že beznozí zástupci postrádají rychlost, mrštnost a ohebnost hadů.\n\nŽijí na zemi nebo pod zemí a živí se hlavně hmyzem, žížalami, červy a dalšími bezobratlými.\n\nNavzdory své velké podobnosti se scinky (například krátkonožka evropská známá i z jihu Slovenska), jimž jsou rozhodně více podobní než hadům, jsou slepýšovití spíše příbuzní varanům nebo agamám.\nSlepýšovití jsou rozšířeni v Evropě, Asii i Americe, je známo přes 100 recentních druhů.\n\n\n"}
{"id": "254111", "url": "https://cs.wikipedia.org/wiki?curid=254111", "title": "Poseidónios", "text": "Poseidónios\n\nPoseidónios, řecky Ποσειδώνιος, (135 př. n. l. – 51 př. n. l., ) byl starověký řecký filozof, historik, zeměpisec, astronom a matematik, představitel středního stoicismu, jeden z nejvšestrannějších mužů antického starověku.\n\nJe po něm pojmenován měsíční kráter Posidonius.\n\nPoseidónios pocházel z Apameie (dnes Qalaat al-Mudiq) v Sýrii. V touze po vzdělání procestoval prakticky celé Středomoří a roku 115 př. n. l. se v Athénách stal žákem stoického filozofa Panaitia. Kolem roku 95 př. n. l. pak založil proslulou filozofickou školu na Rhodu, kterou mezi jinými navštěvovali i Pompeius a Cicero.\n\nPoseidónios podnikl v souvislosti se svým zeměpisným a geofyzikálním zkoumáním mnoho cest. U Mrtvého moře pozoroval postup těžby asfaltu, plavil se po Nilu, nějaký čas pobýval v Massalii (dnešní Marseille), v hispánském Gadiru (dnešní Cádiz) metodicky měřil výšku oceánského přílivu a odlivu, na mauretánském pobřeží studoval chování opic, stýkal se s náčelníky galských Keltů, prováděl výzkum Vesuvu. Jako politik byl od roku 87 př. n. l. vyslancem v Římě a hlavně jeho zásluhou došlo k velkému rozšíření stoicismu mezi římskými středními a vyššími třídami.\n\nPoseidónios zemřel roku 51 př. n. l. pravděpodobně v Římě nebo na Rhodu.\n\nPoseidónios se jako skutečný polyhistor zabýval filozofií, etikou, historií, geografií, astronomií a dalšími přírodními vědami. Jeho filozofický systém je eklektický, protože původní filozofické i etické názory řeckého stoicismu spojil s prvky Platónova a Aristotelova učení. Základním principem vesmíru je podle něho vzájemné působení a jednota světa založená na všeprostupující životní síle, pramenící ze Slunce, jejímž mnohotvárným působením vznikají všechny věci a bytosti, od nerostů přes rostliny a živočichy až k člověku a bohům. V takovémto jednotném organismu světa má každý pohyb kteréhokoliv jsoucna význam výrazu proměny celku. Proto Posediónius neodmítal astrologii. Podle jeho názoru žádná sebemenší nahodilá událost není nevýznamná, vše je výrazem celku a tudíž je například možné věštění z letu ptáků.\n\nSpolečně se svým učitelem Panaitiem definoval ideu lidství (řecky \"filanthrópiá\", latinsky \"humanitás\") obsahující požadavek, aby každý jednotlivec aktivně rozvíjel spravedlnost a lásku k lidem jako nepsané pravidlo lidského soužití.\n\nJednotlivými dalšími vědeckými disciplínami se zabýval vždy jako filozof, který z jednotlivých zkoumání přírodních i lidských dějů činí obecné závěry a současně využívá svůj filozofický pohled k metodickému ustavení věd i k formulaci hypotéz, které chce pozorováním ověřovat.\n\nJako jeden z prvních vypočítal délku poloměru Země (určil jej ale na 5300 kilometrů, tedy o celých 1000 kilometrů méně než je ve skutečnosti – viz dále).\n\nDá se považovat za předchůdce dnešních antropologů, neboť studoval člověka v různých souvislostech, jako první sledoval znaky rasových skupin, prováděl výzkum národních charakterů, vlivu prostředí na člověka a studoval lidskou schopnost adaptovat se na měnící se přírodní podmínky.\n\nNa základě svých cest a studií sepsal \"Dějiny\" o padesáti dvou knihách, ve kterých navázal na Polybia a popsal historické události z let 145 až 82 př. n. l.. Z díla se zachovaly jen fragmenty, ale i ty jsou velmi cenné zejména jako zeměpisný a národopisný materiál. Díky Poseidoniovi máme například informace o životě tehdejších keltských \"barbarů\" a v jeho díle najdeme i zmínky o druidech jako o filozofech a lidech zkušených v božských záležitostech.\n\nPoseidónios byl jedním z prvních astronomů, kteří vypočítali délku zemského poloměru. Navázal na výpočty Eratosthena z Kyrény a na podkladě znalosti vzdálenosti mezi Alexandrií a Rhodem a z úhlového rozdílu spodních kulminací hvězdy Canopus na těchto dvou místech určil podle vzorce pro délku kruhového oblouku formula_1 zemský poloměr jako 5300 kilometrů, tedy o celých 1000 kilometrů menší než je ve skutečnosti. Z tohoto údaje vycházel později Ptolemaios při tvorbě své první mapy světa a zpopularizoval jej tak, že jej převzali i středověcí mořeplavci, například Kryštof Kolumbus, který se díky tomu domníval, že doplul do Indie.\n\nJako zdroj Poseidóniova omylu se především uvádí špatné určení středového úhlu mezi Alexandrií a ostrovem Rhodos. Poseidóniovo pozorování, že v určité době je vidět hvězdu Canopus na Rhodu přímo na mořském horizontu, kdežto v Alexandrii asi 7°30' nad obzorem, bylo chybné, správná hodnota je 5°14'), přičemž ani vzdálenost obou míst nebyla na základě délky plavby lodí určena zcela přesně. Dalším možným důvodem omylu byla nejasnost v definici tehdejší délkové míry stadium, která se pohybovala od 154 do 215 metrů (podle některých údajů dokonce od 99 do 215 metrů).\n\n"}
{"id": "254113", "url": "https://cs.wikipedia.org/wiki?curid=254113", "title": "Varan", "text": "Varan\n\nVaran (\"Varanus\") je podle některých názorů (Lee et al. 1998, Vidal et al. 2012) jediným recentním rodem monotypické čeledi varanovití (Varanidae), podle jiných názorů (Estes, de Queiroz a Gauthier 1988, Conrad et al. 2008, Gauthier et al. 2012) do zmíněné čeledi patří ještě rod varanovec (\"Lanthanotus\") s jediným recentním druhem varanovec bornejský \"(Lanthanotus borneensis)\". Rod varan zahrnuje cca 70 druhů ještěrů se štíhlým tělem, dlouhýma silnýma nohama a velmi dlouhým ocasem. Patří mezi ně největší v současnosti žijící ještěři - varan komodský (\"Varanus komodoensis\"), varan Salvadoriův (\"Varanus salvadorii\") a varan obrovský (\"Varanus giganteus\").\n\nKdyž v roce 1768 rakouský učenec Joseph Nicolaus Laurenti popsal varana skvrnitého, první známý druh varana, domníval se, že slovo \"varan\" souvisí s varováním (něm. \"warnen\") a dal mu jméno \"monitor\" (lat. \"ten, kdo varuje\"). Toto jméno, které je kvůli síle, agresivitě a výraznému syčení varanů celkem opodstatněné, se ujalo v některých jazycích včetně angličtiny (monitor lizard). Ve skutečnosti pochází slovo varan z arabštiny, kde se varan pustinný nazývá \"waral\" (ورل).\n\nTělo varanů je poměrně robustní a svalnaté, hlava malá, dopředu se zužující, krk dlouhý, ohebný, ocas bičovitý, nelámavý, někdy opatřený ostny. Silné končetiny jsou zakončeny pěti prsty s dlouhými zakřivenými drápy. Tělo je pokryté silnou kůží s drobnými, drsnými šupinami. Oči jsou chráněny pohyblivými víčky, zuby jsou dlouhé, zahnuté. Od jiných ještěrů se odlišuje stavbou jazyka, který se skládá ze dvou částí - masité silné pochvy jako základny a z ní se vysunující dlouhé tenké části, na konci hluboce rozeklané.Varani mají takzvaný nedokončený růst, což znamená že rostou po celý život.Sliny některých varanů obsahují toxické látky, které brání srážení krve.\n\nJedná se o středně velké až velké ještěry, dorůstající délky těla od 23 cm u australského druhu \"Varanus brevicauda\" do 470 cm u druhu \"Varanus salvadorii\". Nejmohutnějším druhem je varan komodský \"Varanus komodoensis\", dorůstající délky 310 cm a hmotnosti až 150 kg.\n\nVarani obývají subtropické a tropické oblasti Afriky, Asie, Austrálie a Oceánie. Nejvíce na severu se vyskytuje [varan pustinný] (\"Varanus griseus\"), jehož rozšíření zasahuje do Kazachstánu, naopak nejjižněji se vyskytuje varan Gouldův (\"varanus gouldi\") z jižní Austrálie. Předpokládá se, že centrem jejich evoluce byla Afrika a Indie.\n\nVarani obývají nejrůznější prostředí od bažin, přes tropický deštný prales a savany až po pouště a polopouště. Najdeme mezi nimi druhy stromové (např. varan smaragdový (\"Varanus prasinus\")), skalní (např. varan ostnoocasý (\"Varanus acanthurus\")), pozemní (např. varan komodský (\"Varanus komodensis\")) i vodní (např. varan mangrovový (\"Varanus indicus\")).\n\nTéměř všechny druhy varanů jsou masožravé. Menší druhy varanů loví především hmyz, případně měkkýše, větší se živí obratlovci včetně savců, až do velikosti menších kopytníků. Varan komodský je údajně schopen ulovit i vodního buvola. Vodní a bažinné druhy loví především ryby. Výjimkou je filipínský varan druhu \"Varanus olivaceus\" se živí plody palem a suchozemskými plži. Některé druhy, např. varan skvrnitý (\"Varanus salvator\") žerou i odpadky nebo trus různých živočichů. U některých druhů varanů byl zaznamenán kanibalismus.\n\nVšichni varani jsou aktivní ve dne. Jedná se o velmi pohyblivé ještěry, kteří dokáží běžet rychlostí až 30 km/h a při běhu nesou tělo i ocas nad povrchem terénu. Mají rychlejší metabolismus než ostatní plazi, jednoduchá bránice jim umožňuje efektivnější způsob dýchání a zvláštní, dvoufázový rytmus srdečních stahů zajišťuje, že se jim v srdci nemísí okysličená a odkysličená krev. Umí také panáčkovat na zadních končetinách. Bažinné a vodní druhy velmi dobře plavou a dokáží se i potápět. Varan pustinný a některé australské druhy upadají do zimního spánku, ostatní druhy jsou aktivní celoročně. Varani mezi ještěry vynikají dokonalými smysly a vysokou inteligencí. Zvíře velikosti králíka vidí varan na vzdálenost 300 m a pach zdechliny ucítí až na 10 km. V zajetí dokáží odlišit svého ošetřovatele od ostatních lidí, reagují na jednoduché povely a naučí se procházet bludištěm.\n\nVšichni varani jsou vejcorodí a o vejce ani mláďata se nestarají. Páření předcházejí námluvy, při nichž mezi sebou samci zápasí o samice. Při souboji se postaví na zadní končetiny a snaží se jeden druhého povalit na záda. Snůšky varanů nebývají příliš početné, vejce jsou kožovitá a samice některých druhů je kladou do termitišť.\n\nVzhledem ke své velikosti varani vyžadují prostorná terária, zařízená podle nároků konkrétního druhu větvemi na šplhání, vodní nádržkou či několika kameny. Vyžadují poměrně vysokou teplotu, nároky na vlhkost vzduchu se liší podle biotopu příslušného druhu. Varan pustinný vyžaduje i v zajetí zimní spánek, ostatní druhy nikoli. Mezi nejčastěji chované druhy patří africký varan stepní (\"Varanus exanthematicus\"), který se poměrně snadno rozmnožuje, dorůstá délky pouze kolem 70-90 cm a má klidnou povahu. Tento druh varana vyžaduje polosuché terárium s několika větvemi na šplhání. Pro své krásné zbarvení je oblíben i varan smaragdový (\"Varanus prasinus\") z tropické Asie, který vyžaduje skříňové terárium zařízené větvemi a vysokou vzdušnou vlhkost. Je to poměrně choulostivý chovanec. Menší druhy varanů krmíme myšaty, měkkýši, malými rybkami a větším hmyzem, velké druhy především myšmi, potkany, kuřaty, rybami a syrovým masem, někteří jedinci přijímají i vařené vejce nebo tvaroh, smíchaný s mrkví a mletým masem.\n\nV mnoha oblastech subsaharské Afriky, jižní i jihovýchodní Asie lidé varany loví pro kůži i maso a vybírají jim vejce, která jsou velmi chutná. Z varaní kůže se vyrábí luxusní kabelky, pásky i boty. Z toho důvodu jsou některé druhy varanů ohroženy vyhubením. Zaklínači hadů v Egyptě a jinde na Blízém východě předváděli kromě kober také chycené varany pustinné a jejich souboje s jinými zvířaty. Sinhálci v minulosti připravovali obávaný jed tím způsobem, že v nádobce z lidské lebky svařili kobří krev, arzenik, semena kulčiby, soterku a další jedovaté rostliny. Zatímco se jed vařil, nutili chyceného varana, aby syčel do plamenů, čímž prý jed nabyl zvláštní účinnosti. Původní obyvatelé Andamanských ostrovů, některé skupiny australských Aboriginců i Papuánců varana uctívají jako totemického předka. Naproti tomu ve východní Africe a místy v jihovýchodní Asii jsou varani obáváni jako zvířata přinášející neštěstí. V Thajsku slouží slovo pro varana - \"hía\" dokonce jako silná nadávka, a proto pokud chtějí Thajci mluvit o varanovi, používají raději opis, např. \"stříbrozlaté zvíře\".\n\nDo rodu \"Varanus\" náleží kolem 70 druhů, mezi jinými:\n\n\n\n"}
{"id": "254114", "url": "https://cs.wikipedia.org/wiki?curid=254114", "title": "Varanovití", "text": "Varanovití\n\nVaranovití \"(Varanidae)\" jsou čeledí ještěrů. Mezi zástupce patří největší známý ještěr, dnes vyhynulý varan druhu \"Varanus priscus\", i největší žijící ještěr, varan komodský \"(Varanus komodoensis)\".\n\nČeleď varanovitých byla definována Estesem, de Queirozem a Gauthierem v roce 1988 jako klad zahrnující posledního společného předka rodů varan \"(Varanus)\" a varanovec \"(Lanthanotus)\" a všechny jeho potomky. Podobnou definici používá i Conrad et al. ve své práci z roku 2008 – definuje varanovité jako klad zahrnující posledního společného předka varana pestrého \"(Varanus varius)\" a varanovce bornejského \"(Lanthanotus borneensis)\" a všechny jeho potomky. Obě tyto definice zahrnují varanovce bornejského mezi varanovité.\n\nLee v roce 1997 použil odlišnou definici, když varanovité definoval jako klad obsahující rod \"Varanus\" a všechny taxony blíže příbuzné rodu \"Varanus\" než rodu \"Lathanotus\". Tato definice explicitně vylučuje varanovce bornejského z varanovitých. Zařazení varanovce mezi varanovité závisí na autorovi, například Vidal et al. v roce 2012 klasifikuje varanovce bornejského jako příslušníka samostatné čeledi Lanthanotidae, zatímco Gauthier et al. ve stejném roce řadí varanovce mezi varanovité.\n\nNíže je kladogram znázorňující vztahy mezi varanovitými a jejich příbuznými podle Conrada et al.,2008:\n\nRody obvykle řazené mezi varanovité jako podčeleď Varaninae (například dle Conrada et al., 2008)):\n\nRody někdy zahrnované mezi varanovité jako podčeleď Lanthanotinae (například dle Conrada et al., 2008). Jiní autoři tyto rody vyčleňují do samostatné čeledi Lanthanotidae:\n\nPrimitivní formy:\n\nDříve zahrnováni mezi varanovité:\n\nVaranovití mají reputaci velmi inteligentních ještěrů. Většina druhů aktivně slídí po potravě v rozsáhlém teritoriu. Většina druhů je masožravá, tři druhy stromových varanů z Filipín – varan plodožravý \"(Varanus olivaceus)\", \"Varanus mabitang\" a \"Varanus bitatawa\" se však živí primárně ovocem.\n\nVarani dokážou přežívat po dlouhou dobu pouze na potravě v podobě bezobratlých a v případě dlouhodobě nepříznivých podmínek mohou upadat do stavu estivace. To jim dává v polopouštním až pouštním prostředí výhodu před savčími predátory, jejichž nároky na ekologické podmínky jsou podstatně vyšší.\n\n"}
{"id": "254118", "url": "https://cs.wikipedia.org/wiki?curid=254118", "title": "Rohatka brazilská", "text": "Rohatka brazilská\n\nRohatka brazilská (\"Ceratophrys cornuta\", Linné, 1758) je velká žába z čeledi hvízdalkovitých.\n\nNa jejich mimořádně bachratém 10 - 20 cm dlouhém těle má obrovskou hlavu, která je někdy až 1,6 krát větší než tělo a obrovskou tlamu, která zabírá snad celou šířku těla. Má složitou kresbu na těle, které vytváří velmi dobrou kamufláž. Typickým znamením je roh nad každým okem.\n\nHlavní složku potravy tvoří jiné žáby, ještěři a myši, které loví vyčkávacím způsobem, když čeká, až kořist přijde k ní na dosah. Její pulci jsou rovněž draví.\n\nVyskytuje se na severozápadě Jižní Ameriky.\n\n"}
{"id": "254119", "url": "https://cs.wikipedia.org/wiki?curid=254119", "title": "Eben (příjmení)", "text": "Eben (příjmení)\n\nPříjmení Eben pochází z německého přídavného jména ' = \"rovný\", často používaného jako místní jméno v Rakousku a Bavorsku. Ženskou variantou je Ebenová.\n\n\n"}
{"id": "254120", "url": "https://cs.wikipedia.org/wiki?curid=254120", "title": "Asajj Ventress", "text": "Asajj Ventress\n\nAsajj Venteress je fiktivní postava ze světa Star Wars. Její druh pocházející z planety Dathomir se podobá lidem, má však šedivou kůži a je velice známí se svým využíváním černé magie. Je nejvíce známá z období Klonových válek jako učednicí hraběte Dooku. Během války porazila několik rytířů Jedi a několikrát se utkala s Obi-wanem Kenobim a Anakinem Skywalkrem. Při jednom ze soubojů udělala Anakinovi jizvu u oka. Ke konci Klonových válek zemřela rukou Hrabě Dookua.\n\nKdyž byla Ventress dítě, její rodiče shromáždili velkou armádu na jižní polokouli Rattataku. Ti však byli zabiti před tím, než by se mohli stát příliš velkou hrozbou, takže Ventress zůstala sirotkem na drsné, nemilosrdné planetě. Byla by s největší pravděpodobností zemřela, kdyby rytíř Jedi jménem Ky Narec neztroskotal se svojí lodí na Rattataku. Narec vycítil sílu Ventress a odříznut od zbytku Jediů se rozhodl trénovat Ventress jako jeho Padawana.\n\nDvojice Ky Nareca a Ventress se stala hrdiny, společně spojily armády a přinesly klid planetě. Ale někteří generálové se báli její síly a rozhodli se ji společně zabít i s jejím mistrem. Válečníkům se skutečně podaří zabít Nareca, Ventress však ne. Bolest z jeho ztráty v kombinaci s její neukázněností jí obrátila na temnou stranu Síly.\n\nKdyž Narec zemřel, nechala si na holou hlavu vytetovat pruhy a dvanáct symbolů. Jeden pro každého válečníka, kteří mohli za smrt jejího mistra a kterého zabila. Začala se v rozvíjel nenávist k Jediům, protože věřila, že opustili Nareca.\n\nHrabě Dooku ji objevil krátce po bitvě na Geonosis na planetě Rattatak, kde se pořádaly gladiátorské zápasy, jež Asajj Venteres vyhrála. Prohlásila o sobě, že je Sith, načež se jí Dooku vysmál, že Sith není a suše ji porazil blesky temné strany. I přesto, že ji porazil, přijal ji, protože v ní viděl silného bojovníka. Bojovala se dvěma světelnými meči. Nejdříve používala jeden modrý a druhý zelený světelný meč, později však dostala od hraběte Dooku dva červené, které dříve patřily jeho bývalé žákyni jménem Komari Vosa. Meče se daly uprostřed spojit v jeden oboustranný se zahnutou rukujetí.\n\nJejí první úkol bylo zabít Anakina Skywalkera. Ventress se tedy vydala k oběžné dráze Muunilinstu a tam likvidovala republikové síly, čímž odlákala Anakina až na Yavin IV. Zde spolu bojovali v lese, až se dostali do chrámu Massassi. Ačkoliv měla Ventress zpočátku převahu Anakin ji přemohl. Její život zachránil jen pád do hluboké trhliny.\n\nKdyž se naposled setkala s Obi-wanem, ten jí řekl, že ji Dooku zradí. Utekla a na krátkou dobu se přidala ke skupině námezdních lovců, kterou vedl tehdy ještě nedospělý Boba Fett, tu však po krátké době zradila, od té doby se už nenazývala Sithem. Odcestovala na Coruscant, kde žila a kde se později se setkala s mladou Jedijskou padawankou Ahsokou Tano, která byla nedávno kvůli křivému obvinění vyloučena z řádu Jediů. A protože jí Ahsoka připomínala ji samou, tak se na krátkou dobu spojily. Po jejich rozdělení přišla Asajj o oba světelné meče. Zaútočila na ni Barriss Offee, bývalá členka Řádu Jediů, která se obrátila na temnou stranu a která mimochodem také zosnovala spiknutí proti Ahsoce Tano. Nakonec však pomohla Anakinu Skywalkerovi dopadnout Barriss Offee a tím očistit Ahsoku. Od té doby už o Asajj Vetress nikdo neslyšel.\n\nAsajj se nikdy neobjevila v žádném z filmů hlavní série, vystupovala ale ve vedlejších dílech, jako např. ve filmu Klonové války.\n"}
{"id": "254122", "url": "https://cs.wikipedia.org/wiki?curid=254122", "title": "Generál Grievous", "text": "Generál Grievous\n\nGenerál Grievous je fiktivní postava ze Star Wars. Byl příslušníkem rasy Kalesh a svůj věhlas si získal ve válce mezi Kaleshy a Huky. Po havárii vesmírné lodi, kterou zosnoval Darth Sidious na San Hillamův návrh, se Grievous ocitl na prahu smrti, avšak byl vzkříšen.\n\nSidious se velmi zajímal o průběh Grievousovy operace, kterou prováděli geonoští technici, a sám jim poslal na pomoc lékařské droidy pro chirurgické a kybernetické operace. Nakonec z tohoto Kaleshe zbyl jen mozek, mícha a vnitřní orgány, které byly přeneseny do pancíře, aby mohl žít jako kyborg. Zároveň v jeho mozku bylo pozměněno centrum hněvu a paměti. Přestože jeho tělo obsahovalo většinou robotické součástky, nepovažoval se za droida a reagoval popuzeně na jakoukoliv poznámku v tomto smyslu. O tom se přesvědčily jeho oběti a místokrál Obchodní federace Nute Gunray, který se dopustil té chyby, že Grievouse považoval za jednoho ze řadových droidských důstojníků.\n\nAčkoli nebyl citlivý k Síle a nepočítal se ani k Sithům, byl tento kyborg vycvičen Hrabětem Dooku v boji se světelným mečem. Při boji bravurně využíval své robotické stránky, kdy se mnohdy pohyboval až nepřirozeně nebo roztočil své meče velkou rychlostí. Byl těžkým protivníkem mnohých Jediů. Po jejich porážkách si bral jejich světelné meče jako trofeje, aby s nimi zabíjel další a další.\n\nGrievous se zúčastnil bitvy na Geonosis, kde rozpoutal masakr. Ten se však odehrál v skrytu katakomb pod komplexem hnízd arcivévody Poggla Nižšího. Vzápětí byl jmenován vrchním velitelem armády droidů a vnesl do války nový prvek - celé světy proměňoval v obrovská jatka a zanechával krvavé stopy na celém Vnějším okraji galaxie.\n\nJediové se s ním poprvé setkali během bitvy na Hypori. Jeho protivníky bylo šest Jediů, včetně Ki-Adi-Mundiho, Shaak Ti a Aayly Secury. Kromě těchto tří mistrů žádný nepřežil. Grevious utekl, když na něj legie klonovaných vojáků spustila křížovou palbu.\n\nNa podnět Dartha Sidiouse a Hraběte Dooku Grievous naplánoval a podnikl únos Palpatina z Coruscantu. Zažil při tom spoustu potíží. Znovu se utkal s Shaak Ti a spolu s tuctem Magnagardistů, které osobně vybral, zabil další dva Jedie, kteří chránili Palpatina. Během bitvy se také naskytlo odhalení, že své dvě ruce může rozdělit na čtyři a zaútočit čtyřmi světelnými meči současně. Když s unášeným Palpatinem vbíhal do své lodi, sevřel mistr Jedi Mace Windu jeho ocelový krunýř použitím Síly tak, že mu zmáčkl vnitřnosti. Od té doby generála po zbytek života trápil astmatický kašel. Únos se vydařil, avšak Grievous netušil, že Sidious a Palpatin jsou tatáž osoba. Nechápal tedy, proč kancléře nesmí zavraždit.\n\nNa jeho vlajkovou loď však již nad Coruscantem vnikli Anakin Skywalker a Obi-Wan Kenobi, kteří kancléře osvobodili, přičemž přišel o život Hrabě Dooku. Grevious uprchl a nechal odstartovat všechny záchranné moduly. Plán na zabití dalších dvou Jedi ale nevyšel, Skywalker s křižníkem přistál na Coruscantu.\n\nNa rozkaz Dartha Sidiouse poté z planety Utapau poslal vůdce separatistů na vulkanickou planetu Mustafar. Opět ho však napadl Generál Kenobi. Při nelítostném souboji přišel Grievous o dvě ze svých čtyř rukou, všechny světelné meče a nakonec i o život. Kenobi generála Grievouse zastřelil jeho vlastním blasterem. „Jak barbarské!“, prohlásil Obi-Wan, když mrtvému Generálovi házel blaster k nohám.\n\nGenerálovou smrtí skončily Klonové války. Palpatin se prohlásil za císaře, Republiku za Impérium a vyhladil téměř všechny Jedie. Grievousův odkaz však přetrvával dlouho v době Impéria, jelikož ve válce patřil mezi nejlepší vojevůdce.\n\n\n"}
{"id": "254125", "url": "https://cs.wikipedia.org/wiki?curid=254125", "title": "Vlasta Fialová", "text": "Vlasta Fialová\n\nVlasta Fialová (20. ledna 1928 Brno – 13. ledna 1998 Brno) byla česká herečka, která celý svůj divadelní život strávila ve svém rodném městě Brně. Pocházela z divadelní rodiny, oba rodiče byli členy brněnské opery. V roce 1943 přestoupila z reálného gymnázia na Státní hudební a dramatickou konzervatoř, po absolutoriu nastoupila do svého prvního divadelního angažmá v Opavě (1947–1948). Další dvě sezony vystupovala v Olomouci a od roku 1950 až do svého skonu (v devadesátých letech již jen jako host) byla přední členkou činohry Státního divadla v Brně. Ve známost vstoupila také v roce 1949 titulní úlohou z filmu \"Divá Bára\" režiséra Vladimíra Čecha nebo později roku 1967 v roli kněžny v televizním zpracování Jiráskovy \"Lucerny\". V roce 1964 jí byl udělen titul zasloužilá umělkyně.\n\nPocházela z divadelní rodiny, oba rodiče byli členy brněnské opery. V roce 1943 přestoupila z reálného gymnázia na brněnskou Státní hudební a dramatickou konzervatoř, po absolutoriu (1947) nastoupila do svého prvního divadelního angažmá v Opavě (1947–1948). V letech 1948–1950 vystupovala v Olomouci, od roku 1950 až do svého skonu (v devadesátých letech již jen jako host) byla přední členkou činohry Státního divadla v Brně.\n\nPůvabná diva již v mládí zazářila v roce 1949 jako Divá Bára ve filmové adaptací stejnojmenné povídky Boženy Němcové režiséra Vladimíra Čecha, nezapomenutelnou se také stala, mimo jiné, její role kněžny v televizním přepisu Jiráskovy \"Lucerny\" z roku 1967.\nNa své mateřské scéně vytvořila řadu komediálních i dramatických rolí domácího i světového repertoáru, úspěšně spolupracovala s českým i slovenským filmem, rozhlasem a televizí. Uplatnila se rovněž v dabingu, pedagogicky působila na JAMU, v roce 1964 jí byl udělen titul zasloužilá umělkyně.\n\nV padesátých letech byla krátce vdaná za Jiřího Tomka (1931–2013) s nímž měla syna Jiřího. Poté se jejím životním partnerem až do jeho smrti stal brněnský herec Zdeněk Kampf (1920–1987). Zesnula týden před svými sedmdesátými narozeninami, pohřbena je na Ústředním hřbitově v Brně.\n\nVýběr z divadelních rolí:\n\n\n\n\n\n\n\n"}
{"id": "254129", "url": "https://cs.wikipedia.org/wiki?curid=254129", "title": "Květa Fialová", "text": "Květa Fialová\n\nKvěta Fialová (1. září 1929 Veľké Dravce – 26. září 2017 Praha) byla česká herečka, oblíbená divadelní, filmová a televizní diva, manželka českého režiséra Pavla Háši.\n\nKvěta Fialová se narodila roku 1929 ve Veľkých Dravcích (na dnešním Slovensku, tehdy v Československu). Její matkou byla výtvarnice a sochařka Květoslava Fialová a otcem Vlastimil Fiala pocházející z Opočnice u Poděbrad, vojenský letec a legionář v Rusku. Fialová o rodičích říkala, že „maminka byla buddhistka, tatínek přísný evangelík“. Rodina žila na Slovensku do roku 1938, kdy byla nacionalisty ze Slovenska vyhnána. Přestěhovala se do Žďáru u Police nad Metují a později do Borohrádku.\n\nNa konci války, v květnu 1945, ji znásilnili dva vojáci Rudé armády. Sama byla potom svědkem jejich popravy zastřelením před plukem. Ve svých vzpomínkách uvádí, že od té doby si zprotivila sex.\n\nPo skončení války v letech 1946–1950 vystudovala brněnskou JAMU. Působila v několika oblastních divadlech, v Českém Těšíně (bezprostředně po skončení války před nástupem na JAMU), Opavě (1950–1951), Českých Budějovicích (1951–1954), v Kolíně (1954–1956) i v Martině na Slovensku (1956–1957). Od roku 1958 byla v angažmá v pražském Divadle ABC, které v té době řídil Jan Werich. Po sloučení Divadla ABC s Městskými divadly pražskými zde působila od roku 1963 až do roku 1990 a v dalších letech jako stálý host.\n\nVe filmu se objevila už ve 40. letech a sehrála řadu postav ve více než 120 filmech. Stejně tak později v televizních inscenacích a seriálech, i v dabingu. Zřejmě nejznámější rolí je postava barové zpěvačky Tornado Lou v parodii \"Limonádový Joe aneb Koňská opera\" (známou písničku \"Když v baru houstne dým\" za ni nazpívala Yvetta Simonová).\n\nKvěta Fialová se poprvé krátce provdala v 21 letech za dramaturga Jiřího Joska (v autoritní databázi Národní knihovny je uvedena i varianta jejího jména Květa Josková). Podruhé prožila v manželství půlstoletí, a to s režisérem Pavlem Hášou až do jeho smrti 5. srpna 2009. V prosinci roku 1962 se jim narodila dcera Zuzana, od které měla vnučku Dominiku.\n\nHlásila se k buddhismu.\n\nV roce 2009 na letní dovolené měla srdeční problémy, a pak ji postihla plicní embolie, kvůli které nemohla ani na pohřeb manžela Pavla Háši. V únoru 2015 prodělala srdeční infarkt. Od dubna roku 2015 žila v Alzheimercentru ve středočeských Průhonicích. V září 2017 byla převezena kvůli zdravotním komplikacím do pražské Thomayerovy nemocnice. Zemřela stejně jako její manžel na Alzheimerovu chorobu, a to 26. září 2017 ráno ve věku 88 let.\n\n\n\n\n\n"}
{"id": "254132", "url": "https://cs.wikipedia.org/wiki?curid=254132", "title": "Formule 1 v roce 2008", "text": "Formule 1 v roce 2008\n\nV pořadí 59. ročník Mistrovství světa jezdců Formule 1 a 50. ročník poháru konstruktérů. Začal 16. března prvním závodem na okruhu v Austrálii a skončí 2. listopadu v Brazílii.\n\nV závodech se objevil jeden nový tým - Force India (bývalý Spyker). Do této sezóny měl také nastoupit tým Prodrive Davida Richardse, který měl používat šasi týmu McLaren. Ovšem z dohody mezi týmy nakonec sešlo a navíc nebyla potvrzena nová Concordská smlouva, podle které by právě mohly týmy dodávat svá šasi jiným týmům formule 1. Richards se však svého místa ve formuli 1 nevzdává a plánuje vstup svého týmu do mistrovství světa v roce 2009.\n\nV roce 2008 se také pojedou dva nové závody, na nových městských okruzích. Grand Prix Evropy ve Valencii a Grand Prix Singapuru, která se poprvé v historii formule 1 pojede za umělého osvětlení v noci.\n\nSezóna 2008 bývá označována jako konec jedné epochy Formule 1. Po této sezóně se vozy razantně změnily-zmenšilo se zadní křídlo, \"nosy\" monopostů začali být na konci širší, místo drážkovaných gum se začali používat opět slicky. Navíc monoposty o pár km/h na maximální rychlosti zpomalili. Od roku 2009 se také začal používat systém KERS ale jen u některých týmů s výjimkou sezony 2010, protože systém potřeboval doladit, tak se týmy dohodli že jej nikdo nebude používat.\n\nV kalendáři znovu přibyla osmnáctá Grand Prix, dva nové okruhy a závod za umělého osvětlení. První polovina kalendáře byla téměř beze změny, vypadla pouze Grand Prix USA v Indianapolis a z letních měsíců se na začátek sezóny posunula Grand Prix Turecka. Druhá polovina kalendáře doznala pestřejších změn. Do kalendáře se znovu vrací Grand Prix Německa, loni se v Německu sice jelo na Nürburgringu, ale jako Grand Prix Evropy. Evropskou Grand Prix tak hostil nový okruh ve Valencii, druhým premiérovým okruhem byla Marina Bay, kde se jela první uměle osvětlená Grand Prix a to Velká cena Singapuru. Situace ohledně účastnících se týmu byla také jasná. Již 14. února 2006 prezident FIA Max Mosley, oznámil, že všechny týmy, které chtějí startovat v sezóně 2008 musejí během jednoho týdne doručit oficiální přihlášku. Všech jedenáct týmu účastnících se šampionátu 2006 doručilo žádost dle daných kritérií stejně jako další zájemci o vstup do šampionátu. Mezi novými zájemci se objevili indický magnát Vijay Mallya, jenž koncem sezóny 2007 koupil upadající Spyker, nebo stále se vracející David Richards s projektem Prodrive. Žádosti zamítnuté v předkole patřili Paulu Stoddartovi , který se pokusil navrátit Minardi do světa Grand Prix, dále Eddimu Jordanovi a projektům Direxiv a Carlin Motorsport.\n<br>\n\nŠedé zvýraznění = uzavřený test jednoho týmu\n\n Všechny motory jsou specifikace 2.4 V8, vyrobené podle pravidel ze sezony 2006.\n\nÚvodní závod sezóny přivítala znovu Austrálie a to 16. března. Start závodu se očekával s největším napětím, jezdci neměli ve svých vozech namontované pomůcky jako je kontrola prokluzu. Start proběhl bez komplikaci, zato první zatáčka ukázala své neduhy. Vypadlo hned šest pilotu a na trať vyrazil Safety car, který závod přerušil ještě ve 26 kole, když kolidoval Massa a Coulthard a ještě ve 45 kole po havárii Tima Glocka. Závod se nevyvíjel dobře pro tým Ferrari, po odstoupení Massi neviděl cíl ani úřadující mistr světa Räikkönen, který nakonec ale získal jeden bod poté, co byl diskvalifikován Barrichello.\n\nLewis Hamilton s vozem McLaren zvítězil v Grand Prix Austrálie, za svými zády tak nechal německé piloty Nicka Heidfelda (BMW) a Nica Rosberga (Williams). Závod dokončilo pouze šest vozů, což v historii formule 1 nabídla pouze Grand Prix Monaka 1996, kdy jen Olivier Panis, David Coulthard a Johnny Herbert dokončili závod v plánovaném počtu kol. Dalším závodem s nízkým počtem závodníku v cíli byla Grand Prix USA 2005, kde byla situace zkomplikována firmou Michelin, která jako dodavatel pneumatiky většiny týmů, nebyla schopna zajistit vhodné pneumatiky a týmům účast v závodě nedoporučila.\n\nPo problematické úvodní Grand Prix sezóny je Ferrari zpátky ve hře o titul. Oba jezdci Kimi Räikkönen i Felipe Massa, neponechali nic náhodě a již v trénincích udávali tón. Vše pak završili dokonalou kvalifikací, kde obsadili celou první řadu. Také během závodu oba jezdci v rudých vozech plnili roli favoritů závodu, to vše platilo až do 31. kola, kdy chyboval Felipe Massa. Nicméně Kimi Räikkönen se nenechal vyvézt z míry a dotáhl své snahy do vítězného konce. Jedinou konkurencí mu tak byly vozy BMW a McLaren. O vyrovnanosti letošní sezóny hovoří fakt, že po dvou závodech máme šest různých jezdců na stupních vítězů (v roce 2007 to bylo během celé sezóny pouze 5 jezdců). Nejlepší týmy doplnila, díky výkonům Jarna Trulliho, Toyota a je nepochybné, že se japonská automobilka oproti loňské sezóně výrazně zlepšila. Naopak tým, který v Sepangu výkonnostně úplně propadl, byl Williams. Také u Renaultu a Red Bullu nemohou být spokojení, při pomyšlení, že se na ně zezadu startovního pole dotahuje nevýrazná Honda. Chvost pelotonu prozatím uzavírá trojlístek Toro Rosso, Force India a Super Aguri. První nejrychlejší kolo v kariéře si připsal Nick Heidfeld a zároveň i jeho tým BMW.\n\n Již v pátečních trénincích bylo znát předsezónní testování na bahrajském okruhu, které dokázalo Ferrari beze zbytků zúročit. Kvalifikace sice rudým vozům nevyšla dle jejich předpokladů, pole positions si poprvé v kariéře vybojoval vůz BMW i její pilot Robert Kubica. V první řadě s ním stál Felipe Massa, Räikkönenovo Ferrari odsunul na čtvrtou příčku Lewis Hamilton s McLarenem. Nejlépe odstartoval Felipe Massa, který využil zaváhání Roberta Kubici a proklouzl do čela. Výborně připravený na startovní proceduru byl i Heikki Kovalainen, jenž využil volný levý okraj dráhy a předjel svého krajana Kimi Räikkönena. Naopak jednička McLarenu Lewis Hamilton při zhasnutí červených světel zůstal téměř stát a propadl se z třetího na desáté místo, navíc při nájezdu do první zatáčky šel příliš pozdě na brzdy a pošťouchl před ním jedoucího Alonsa. Při tomto manévru si poškodil přední přítlačné křídlo a musel k mechanikům do boxů a do závodu se vrátil na 18. místě. Oba vozy Ferrari si bez problému hlídaly čelo závodu a zajistily si tak letošní první double, zároveň Räikkönen slavil padesáté podium a Massa při svém šestém vítězství slavil první triumf, který nezískal z pole positions. Zásluhou třetího a čtvrtého místa v bahrajnské Grand Prix se BMW dostalo do vedení poháru konstruktérů.\n\n\n\n"}
{"id": "254137", "url": "https://cs.wikipedia.org/wiki?curid=254137", "title": "Oh Lord! When? How?", "text": "Oh Lord! When? How?\n\nOh Lord! When? How? je první oficiální nahrávka švédské kapely The Hives, která vyšla v roce 1996 v nahrávací společnosti Sidekicks label.\n"}
{"id": "254139", "url": "https://cs.wikipedia.org/wiki?curid=254139", "title": "Čeljabinská oblast", "text": "Čeljabinská oblast\n\nČeljabinská oblast ( ) je jedna z oblastí v Rusku. Nachází se na Jižním Urale, jejím hlavním městem je Čeljabinsk. Čeljabinská oblast patří k nejrozvinutějším regionům Ruska v oblasti průmyslu, zejména v odvětví metalurgie. Je zde 30 větších měst, v hlavním městě Čeljabinsku žije 1,1 mil. obyvatel. Oblast spadá do Uralského federálního okruhu.\n"}
{"id": "254141", "url": "https://cs.wikipedia.org/wiki?curid=254141", "title": "Extrémní černá díra", "text": "Extrémní černá díra\n\nV teoretické fyzice se jako extrémní černá díra označuje taková černá díra, která má při dané hmotnosti největší možnou hodnotu elektrického náboje či momentu hybnosti, pro kterou ještě existuje horizont událostí. Při dalším zvyšování náboje nebo momentu hybnosti horizont událostí mizí a vzniká tzv. nahá singularita. Ve fyzikální komunitě převažuje názor, že nahé singularity v přírodě neexistují (hypotéza kosmické cenzury).\n\nNapř. z Kerrovy-Newmanovy metriky dostáváme pro extrémní černou díru podmínku formula_1, kde formula_2 je \"specifický moment hybnosti\" a formula_3 je elektrický náboj černé díry.\n\n"}
{"id": "254143", "url": "https://cs.wikipedia.org/wiki?curid=254143", "title": "A.K.A. I-D-I-O-T", "text": "A.K.A. I-D-I-O-T\n\nA.K.A. I-D-I-O-T je EP vydané kapelou The Hives v roce 1998. A.K.A. I-D-I-O-T se jmenuje i song na debutovém album Barely Legal. Některé písně z této desky se objevily i na kompilaci Your New Favourite Band.\n"}
{"id": "254145", "url": "https://cs.wikipedia.org/wiki?curid=254145", "title": "Rostislav Martynek", "text": "Rostislav Martynek\n\nRostislav Martynek (* 10. října 1982) je český profesionální hokejista. Rostislav Martynek se narodil v Třinci a je odchovancem HC Oceláři Třinec. Jeho přezdívka je Marty. Hraje na pozici pravého křídla. Rostislav dne 23.10.2009 v utkání PSG Zlín verzus HC Oceláři Třinec 4 : 6 (1:0, 3:3, 0:3) dal svůj stý gól v české extralize. V sezoně 2017 a 2018 měl zdravotní problémy, borelioza, se kterou odehrál řadu utkání než mu byla tato nemoc diagnostikována, poté měl problémy s achilovkou. V Roce 2019/2020 je Rostislav Martynek nadále hráčem týmu HC Frýdek Místek ,2. nejvyšší hokejová soutěž ČR.\n\n\nRostislav Martynek dal v sezoně\n2006 - 2007 v těchto utkáních hattricky:\n2007 - 2008 v těchto utkáních hattricky\n\n"}
{"id": "254155", "url": "https://cs.wikipedia.org/wiki?curid=254155", "title": "Boeing 717", "text": "Boeing 717\n\nBoeing 717 je americký dvoumotorový proudový dopravní letoun s jednou uličkou mezi sedadly vyvinutý pro trh s letadly s kapacitou kolem 100 cestujících. Byl navržen společností McDonnell Douglas pod označením MD-95 jako třetí generace letounů vycházejících z legendárního DC-9.\nPo spojení firem McDonnell Douglas a Boeing Company v roce 1997 byl typ 8. ledna 1998 přeznačen na Boeing 717 a vyráběn divizí Boeing Commercial Airplanes.\n\nPrvní prototyp B717-200 (výr. č. 55000/5001, N717XA) poprvé vzlétl 2. září 1998 v Long Beach s osádkou Ralph Luczak, Tom Melody a Will Gibbons. 26. října 1998 se do zkušebního programu zařadil druhý prototyp (výr. č. 55004/5005, N717XE), později dodaný letecké společnosti AirTran (N940AT).\n\nPrvní objednávka na nový letoun byla přijata v říjnu 1995 a do služby vstoupil 23. září 1999 dodáním prvního kusu americkému dopravci AirTran (výr. č. 55005/5006, N942AT). K úvodnímu nasazení B717-200 na pravidelné linky došlo 12. října 1999.\n\nDruhým zákazníkem se stala leasingová společnost Bavaria, která dva stroje B717-2K9 (55056/5015, SX-BOA a 55053/5016, SX-BOB) pro 105 cestujících pronajala v prosinci 1999 řecké společnosti Olympic Aviation. Třetím odběratelem se v roce 2001 stal dopravce Hawaiian Airlines. 9. listopadu 2001 se prvním asijským odběratelem stala společnost Bangkog Air, která typ provozovala v pronájmu od leasingové společnosti Pembroke Capital Ltd.\n\nVýroba skončila v květnu 2006 po dodání 156 strojů.\n\n\"Data podle: Boeing.com\"\n\n\nK 24. 12. 2018 je aktivních 148 letadel.\n\n"}
{"id": "254158", "url": "https://cs.wikipedia.org/wiki?curid=254158", "title": "Bratislava (loď, 1956)", "text": "Bratislava (loď, 1956)\n\nLoď Bratislava provozoval Dopravní podnik města Brna (DPMB) na Brněnské přehradě v letech 1956 až 2010, vedena byla pod evidenčním číslem 4806.\n\nNa konci července 1955, tedy dva měsíce po spuštění na vodu lodi \"Moskva\", požádal DPMB o povolení ke stavbě další dvoupalubové lodi. Plavební správa v Praze povolení udělila v prosinci téhož roku a neprodleně nato začali pracovníci Dopravního podniku v bystrcké loděnici se stavbou plavidla. Loď byla postavena dle plánů předchozí \"Moskvy\", jedná se tudíž o sesterské lodě, které se do rekonstrukce v 80. letech odlišovaly pouze v drobnostech. Plavidlo bylo slavnostně spuštěno na vodu na konci června 1956 a obdrželo jméno \"Bratislava\".\n\n\"Bratislava\" sloužila v lodní dopravě na Brněnské přehradě až do roku 1983. V roce 1984 byly zahájeny na lodi modernizační práce, které trvaly až do roku 1986, kdy se také dostala zpět na vodu. Toto plavidlo sloužilo spolehlivě do 17. října 2010, kdy naposledy vyplula na Brněnskou přehradu. Vzhledem k prováděné obnově flotily byla \"Bratislava\" společně s \"Prahou\" odstavena, později odprodána za méně jak 100 000 korun sdružení Malá baseballová liga a dne 4. února 2011 převezena na břeh Svratky k Jundrovskému mostu, kde má vzniknout sportovně-rekreační areál U Hrocha. Loď by se měla stát součástí dětského hřiště, v provozu na Brněnské přehradě byla v roce 2011 nahrazena novým plavidlem od firmy Jesko CZ.\n\nLoď \"Bratislava\" je velká (co do kapacity lodí provozovaných na Brněnské přehradě), dvoupalubová loď, která byla postavena dle plánů předchozí lodě \"Moskva\". V zadní části spodní paluby, která je uzavřená, vedou dvě schodiště na otevřenou horní (tzv. sluneční) palubu. Tato paluba, včetně kormidelny, se nachází na střeše spodní paluby.\n\nTrup lodě tvoří elektricky svařené lodní plechy o síle 3,5, 4 a 4,5 mm, vyztužení trupu je provedeno žebry z úhlové oceli, která jsou umístěna pravidelně po celé délce lodi ve vzájemných rozestupech 500 mm. Je také provedeno rozdělení trupu pomocí čtyř vodotěsných přepážek. V každém takto vytvořeném prostoru je umístěna samostatná křídlová pumpa pro případné odčerpání vody.\n\nLoď pohání tramvajový elektromotor \"Škoda TIS\" o výkonu 17 kW, který byl napájen olověným akumulátorem. Akumulátor byl v průběhu 70. let 20. století vyměněn za alkalický.\n\nV roce 1974 byla legislativně snížena obsaditelnost lodi z původních 350 osob na 280 cestujících.\n\n\"Bratislava\" byla modernizována v letech 1983 až 1985. Při této příležitosti byl opraven trup lodě, původní nástavba byla zlikvidována a místo ní byla postavena nová, která tvarově vycházela z nástavby lodě \"Praha\". Nová kormidelna se tvarově zcela odlišuje od kormidelen na ostatních brněnských lodích. V rámci modernizace byl alkalický akumulátor nahrazen zpět olověným.\n\n"}
{"id": "254171", "url": "https://cs.wikipedia.org/wiki?curid=254171", "title": "Walter Raleigh", "text": "Walter Raleigh\n\nSir Walter Raleigh (asi 1552 – 29. října 1618) byl anglický spisovatel, básník, voják, dvořan a cestovatel.\n\nVlivným se stal v době vlády Alžběty I. kdy byl na základě královského patentu zapojen do kolonizace Virginie v Americe. Poté, co se roku 1591 bez svolení královny oženil s jednou její dvorní dámou, byl na určitou dobu uvězněn. Po Alžbětině smrti byl na základě obvinění v účasti ve spiknutí proti králi Jakubovi I., který mu nebyl nakloněn, znovu uvězněn. Roku 1616 byl propuštěn, aby se účastnil druhé výpravy, která měla objevit bájné \"Eldorado\". Tato výprava nebyla úspěšná a Raleighovi muži napadli posádku španělské základny v San Thomé. Po návratu do země byl na nátlak Španělů odsouzen a popraven.\n\nNení zcela jisté, kdy se narodil. Někteří historikové se domnívají, že to bylo roku 1552, jiní uvádějí rok 1554. Byl nejmladším synem Waltera Raleigha a jeho manželky Kateřiny Champernovnové. Ta byla neteří Kateřiny Ashleyové, Alžbětiny vychovatelky, která mladého Waltera uvedla ke dvoru.\n\nRaleighova rodina byla silně protestantská a v době panování Marie I. museli její členové čelit nebezpečí perzekuce. Walterův otec se musel jednu dobu ukrývat ve věži svého panství, aby se vyhnul popravě. V dětství tak Walter získal silný odpor ke katolicismu.\n\nV letech 1579 až 1583 se Raleigh podílel na potlačení Desmondova povstání. Účastnil se mimo jiné obléhání Smerwicku. Po porážce povstání došlo k rozdělování území mezi Alžbětiny příznivce, která tak chtěla omezit nebezpečí dalších vzpour v Irsku. Raleigh obdržel území o rozloze 160 km², včetně přímořských měst Youghal a Lismore. Tím se stal jedním z nejbohatších vlastníků půdy na jihu Irska.\n\nV období kdy vlastnil irská panství, trávil dost času na hradu Killulagh. Město Youghal považoval za svůj příležitostný domov a v letech 1588 až 1589 byl i jeho starostou. Správa jeho irských panství mu poté, co se k němu obrátila štěstěna zády, přinášela problémy. Roku 1602 je prodal Richardovi Boyle, který byl významným dvořanem na dvoře Jakuba I. i Karla I.\n\nWalter Raleigh převzal po svém zemřelém nevlastním bratrovi Humfreyi Gilbertovi iniciativu v projektu osídlení Ameriky anglickými kolonisty. Nakonec došlo ke dvěma plánovaným a k jednomu předem neplánovanému pokusu o osídlení Nového světa. Po pečlivém prozkoumání pobřeží dnešní Virginie v roce 1584, byl jako vhodné místo k budoucímu anglickému osídlení vybrán ostrov Roanoke. Zpráva o této úspěšné průzkumné misi potěšila královnu Alžbětu I. natolik, že organizátora akce, Waltera Raleigha, povýšila do šlechtického stavu, na budoucí osídlovací výpravu přislíbila poskytnout zbraně a střelný prach a zapůjčit jednu ze svých lodí – \"Tygra\", a navíc se rozhodla k poctě nejvyšší – jakožto Alžběta I., známá jako Panenská královna, propůjčila zemi za oceánem své přízvisko a ta byla tedy nazvána Virginií (Panenskou zemí).\nRaleighovy plány kolonizovat území Severní Ameriky (zahrnující současnou Severní Karolínu a Virginii) skončily neúspěchem, ale vytvořily základ pro další kolonizaci. Tyto výpravy financoval Raleigh ze svých prostředků a s finanční podporou svých obchodních přátel, a tak nebyl schopen zajistit příjem v té výši, která byla potřebná pro dlouhodobé udržení koloniální správy dobytých území.\n\nV prosinci roku 1581 se Raleigh vrátil z Irska do Anglie a účastnil se života na Alžbětině dvoře. Královna začala brzy svého oblíbence zahrnovat dary, pronajala mu dva statky, udělila mu výsadu vybírat od každého vinaře v zemi poplatek za právo prodávat víno, povolila mu vývoz vlněného sukna a přibyly i tituly: Raleigh byl jmenován viceadmirálem západu, viceadmirálem Devonu, zástupcem koruny v Cornwallu a guvernérem tamních cínových dolů. Roku 1585 byl povýšen do rytířského stavu. V letech 1585 a 1586 zastupoval Devonské hrabství v parlamentu. Duchaplný Raleigh se královně za vše odvděčil tím, že jí dělal společnost a skládal pro ni verše.\n\nV roce 1587 zahrnula královna svého oblíbence další poctou a sir Walter Raleigh se stal kapitánem její osobní stráže, což bylo prestižní postavení, které ho udržovalo v její nejtěsnější blízkosti. V létě roku 1587 však začal Raleighův postupný společenský pád. Tehdy byl královně představen dvacetiletý okouzlující muž Robert Devereux, hrabě z Essexu, kterého si královna okamžitě oblíbila a svěřila mu funkci nejvyššího štolby, tedy funkci, která ho udržovala po boku královny od svítání do setmění. Robert Devereux byl Raleighův silný protivník a snažil se svého rivala zničit. Roku 1591 se Raleigh tajně oženil s Alžbětinou dvorní dámou Alžbětou Throckmotovou, která s ním byla v té době těhotná. Následující rok byl tento sňatek odhalen a rozezlená královna Alžběta nechala sira Waltera Raleigha uvěznit i s jeho manželkou v Toweru. Po pěti týdnech se ale sir Raleigh dostal na svobodu, když ho královna pověřila dohledem nad rozdělením kořisti z uloupené španělské lodě \"Madre de Dios\", jejíž bohaté zásoby byly v anglickém přístavu postupně rozkrádány námořníky a prodávány překupníkům. Sir Walter Raleigh tvrdě zakročil a většinu nákladu před rozkradením zachránil. Poděkování se nedočkal. Když královna přikročila k dělení kořisti, zabavila Raleighův podíl, čímž ho uvrhla do dluhů, a navíc ho na krátký čas poslala zpět do vězení. Dalších pět let zůstal Raleigh v nemilosti, ale mohl alespoň žít na svobodě. S královnou se znovu usmířili kolem roku 1597.\n\nRoku 1594 se účastnil výpravy, jejímž cílem bylo najít pověstmi opředené \"město zlata\". Objevil území, které je součástí dnešní východní Venezuely. Poté co se vrátil do Anglie, popsal svou výpravu v knize \"The Discovery of Guiana\", která je považována za příspěvek k pověstem o \"El Doradu\". Roku 1596 se účastnil přepadení Cádizu a následující rok i výpravy na Azory.\n\nRaleighův konečný společenský pád začal po smrti královny Alžběty I. v roce 1603 a po nástupu krále Jakuba I. na uprázdněný trůn. Jakub I. po svém nástupu zrušil všechny královské monopoly, čímž Raleigh ztratil hlavní zdroj příjmů. Obvinil také Raleigha z toho, že se zasloužil o rozšíření kouření tabáku v Anglii, což Jakub I. považoval za hanebný zlozvyk, na němž navíc vydělávají především Španělé, největší dovozci tabáku. Pak zbavil Raleigha funkce kapitána královských stráží a nařídil mu okamžitě opustit Durham House, palác, který Raleigh získal od Alžběty I. V roce 1603 byl sir Raleigh vyslýchán kvůli své účasti na údajném spiknutí proti králi, obviněn z velezrady a odsouzen k trestu smrti. V den popravy mu král udělil milost, a tak byl poslán do vězení v Toweru a zbaven všech práv. V Toweru si žil celkem pohodlně, měl k dispozici tři sluhy a brzy se k němu nastěhovala jeho žena i se synem Watem. Raleigh se ve vězení věnoval studiu a napsal první díl své Historie světa (\"The Historie of the World\"), popisující starověké Řecko a Řím. Uzavřel tu rovněž přátelství s dalším bohatým vězněm, hrabětem z Northumberlandu, který nešetřil penězi a snažil se svůj vězeňský úděl maximálně zpříjemnit. Raleigh dál snil o trvalém osídlení daleké Virginie, ale organizaci tohoto plánu mezitím převzal sir John Popham. Sir Walter Raleigh však nadále tajně z vězení ovládal Virginskou radu, která organizovala další výpravy do Virginie. Z vězení byl propuštěn po třinácti letech, v roce 1616. Dožil se tak ještě založení první trvale osídlené anglické osady v Americe, Jamestownu, a zjistil, že měl vždy pravdu, když tvrdil, že tabák je tím pravým a nejvýnosnějším zbožím Ameriky.\nPo svém propuštění z vězení se připojil k druhé výpravě do Venezuely hledající El Dorado.\n\nV době výpravy jeho muži napadli španělské základny v San Thomé na Orinoku. Po jeho návratu do Anglie žádal španělský velvyslanec jeho přísné potrestání. Jeho požadavek byl přijat a Raleigh byl 29. října 1618 popraven. Jeho ostatky byly pochovány v Beddingtonském kostele.\n\nPočátkem 17. století Raleigh prohlásil: („kdokoliv ovládá moře, ovládá obchod; kdokoliv ovládá obchod, ovládá bohatství světa a tudíž svět samotný“).\n\n\n"}
{"id": "254175", "url": "https://cs.wikipedia.org/wiki?curid=254175", "title": "MathWorld", "text": "MathWorld\n\nMathWorld (volný český překlad „svět matematiky“) je internetový server obsahující soubor informací z matematiky. Hlavním sponzorem serveru je \"Wolfram Research Inc.\", jejichž výtvorem je matematický software Mathematica. MathWorld je psán v angličtině.\n\nPůvodním autorem stránek je Eric W. Weisstein, který roku 1995 poprvé publikoval své poznámky na internetu pod názvem \"Eric's Treasure Trove of Mathematics\" („Erikova truhla matematických pokladů“). Roku 1998 uzavřel dohodu s vydavatelstvím CRC Press, které vydalo stránky tiskem a na CD-ROM pod názvem \"CRC Concise Encyclopedia of Mathematics\". Roku 1999 nastoupil Eric Weisstein do Wolfram Research Inc. (WRI) a „matematická truhla pokladů“ byla přejmenována na MathWorld a zpřístupněna. V roce 2000 vydavatelství CRC Press zažalovalo WRI a Erica Weissteina z důvodu, že obsah stránek měl zůstat pouze v tištěné podobě. Na základě soudního rozhodnutí byly stránky zablokovány. Z tohoto důvodu byl založen podobně zaměřený server PlanetMath. Později byl spor mimosoudně vyřešen a stránky byly opět zpřístupněny veřejnosti.\n\n\n"}
{"id": "254177", "url": "https://cs.wikipedia.org/wiki?curid=254177", "title": "Guru", "text": "Guru\n\nGuru, v dévanágarí गुरु, je sanskrtské slovo, které v češtině znamená, duchovní učitel a je běžně používané ve védské filosofii, především pak v náboženských a filosofických směrech jako hinduismus, buddhismus a sikhismus; v odvětvích duchovního rozvoje jako meditace a jóga, prakticky ve všech odvětvích védské literatury. Titulem guru jsou také označováni hlavní představitelé některých nových náboženských hnutí jako Mahariši Maheš Jógi, Fritjof Capra nebo A. C. Bhaktivédánta Svámí Prabhupáda, Osho a jiní duchovní. Tzv. guruismus, se kterým přichází teolog a religionista Johannes Aagaard, se věnuje studiu silné a nezpochybnitelné autority, se kterou se setkáváme u duchovních vůdců, kteří přicházejí z Východu na Západ a vládnou nad skupinou svých následovníků.\n\nSanskrtské podstatné jméno \"guru\", znamená v češtině a ve všech řečech ze sanskrtu odvozených, jako hindština, maráthština, bengálština, gudžarátština a nepálština, „učitel“.\n\nV hinduistické tradici je toto slovo synonymem pro vědění nebo poznání \"džňána\". Jako adjektivum se často užívá ve významu „závažný“ nebo „důležitý“, a to vždy ve vztahu k vědění „závažná duchovní moudrost,“ „závažné duchovní poznání“, „závažné kvality dobra ve spisech a v osvícenství“, nebo „závažná podstata poznání“.\n\nSlov \"guru\" je odvozeno ze sanskrtského slovního kořenu \"gṛ\" („vzývat“ nebo „prosit“) a má určitý vztah i ke slovnímu kořenu \"gur\" („povznést“ nebo „snažit se“). Tradiční etymologie popisuje termín „guru“ jako vztah mezi světlem a tmou. „Guru je ten, kdo rozptýlí tmu nevědomosti světlem poznání“.\n\nInternetová jazyková příručka Ústavu pro jazyk český u slova guru uvádí standardní skloňování podle vzoru „pán“, (typ guru, kuli, grizzly, kádí – tedy dokonce je slovo „guru“ jakýmsi podvzorem pro přejatá slova končící na „u“, jako je emu, kakadu, kudu, marabu, nandu, zebu), tedy tvary guru, gurua, guruovi, od vzoru „pán“ se liší pouze 5. pád, v němž se používá tvar 1. pádu. Ve 3. a 6. pádu uvádí pouze dlouhý tvar „guruovi“, nikoliv krátký „guruu“, obdobně v 1. pádě množného čísla pouze „guruové“, nikoliv „gurui“. V poznámce však příručka uvádí, že je heslo „též nesklonné“. Z tištěných slovníků odkazuje pouze na jeden, Akademický slovník cizích slov, který uvádí slovo pouze jako nesklonné.\n\nMnohé směry považují nalezení osobního gurua za jednu z nutných podmínek k cestě k osvícení. \nŠrí ádiguru Šankaráčárja konstatuje:\n\n\"Tři věci jsou opravdu vzácné a uskuteční se pouze díky nejvyšší Boží milosti: narodit se jako člověk, mít intenzivní touhu po osvobození a najít útočiště u osvíceného mudrce.\"\nGuru je v této souvislosti viděn jako někdo, kdo přijatého žáka důvěrně zasvětí do posvátného vědění a doprovází ho na této cestě od začátku až do konečného vysvobození z koloběhu života a smrti (samsára).\n\nV Upanišadách se název Guru vztahuje ke světci Brihaspatimu. V džjótiš (védské astronomii a astrologii) je Guru (Brihaspati, Jupiter) vládce všech planet.\n\nV současné Indii se slovo \"guru\" všeobecně užívá pro učitele a v západním světě se užití tohoto slova rozšířilo i na toho, kdo vyniká v nějakém oboru a má následovníky (např. \"management guru\"). Metaforicky se toto slovo užívá i k pojmenování osob, které se zabývají duchovnem nebo mají specifické duchovní schopnosti.\n\n\n"}
{"id": "254178", "url": "https://cs.wikipedia.org/wiki?curid=254178", "title": "Zdravotní tvrzení", "text": "Zdravotní tvrzení\n\nZdravotní tvrzení je ve vztahu k označování potravin takové tvrzení, které uvádí, naznačuje nebo ze kterého vyplývá, že existuje souvislost mezi kategorií potravin, potravinou nebo některou z jejích složek a zdravím. Zvláštní skupinou jsou tvrzení o snížení rizika onemocnění, která uvádějí, naznačují nebo ze kterých vyplývá, že spotřeba určité kategorie potravin, potraviny nebo některé z jejích složek významně snižuje riziko vzniku určitého lidského onemocnění.\n\nZdravotní tvrzení jsou nově definována nařízením Evropského parlamentu a Rady (ES) č. 1924/2006 ze dne 20. prosince 2006 o výživových a zdravotních tvrzeních při označování potravin. Účelem tohoto opatření zvýšení ochrany spotřebitele a sjednocení podmínek pro výrobce potravin, zejména pak doplňků stravy a jiných funkčních potravin, při deklaraci příznivých účinků na lidské zdraví v rámci celé Evropské unie. Nařízení se vztahuje jak na označování potravin, tak i na jejich reklamu.\n\nZdravotní tvrzení je přípustné, pokud je vědecky doložené a účinná složka je přítomna v množství, které deklarovaný účinek vyvolává.\n\nNejsou přípustná doporučení lékařů a jiných zdravotnických odborníků. Potravinám se rovněž nesmí přisuzovat vlastnosti léčení chorob.\n\nNejpozději do ledna 2009 má být zpracován a vydán závazný seznam zdravotních tvrzení a podmínek jejich používání. 12 měsíců od uveřejnění mohou být používána pouze zdravotní tvrzení zařazená do tohoto seznamu. Nová zdravotní tvrzení mohou být přidána na základě vědeckého zdůvodnění.\n\nZdravotním tvrzením může být například:\n\nZdravotním tvrzením není např. tvrzení o vlivu na vitalitu, životní energii, krásu atd. Taková tvrzení se mohou používat bez omezení za předpokladu, že nejsou klamavá. Naopak nepřípustná jsou např. tato tvrzení:\n\n\n"}
{"id": "254181", "url": "https://cs.wikipedia.org/wiki?curid=254181", "title": "RM-70", "text": "RM-70\n\nRaketomet RM-70 GRAD je mobilní reaktivní dělostřelecká zbraň, která je kombinací československého, resp. českého automobilu Tatra T-813 8x8 Kolos nebo T-815 VP 8x8 se sovětským, resp. ruským raketometem BM-21 GRAD ráže 122.4 mm. Raketomet umožňuje vedení palby salvou i jednotlivými ranami. Na vozidle je přepravováno čtyřicet záložních raket. Vozidlo Tatra je pancéřované, poslední typy Tatra 815 jsou nepancéřované s možností dodatečného pancéřování. Většina automobilů je vybavena buldozerovým zařízením BZ T-813 na vybudování palebného stanoviště. Raketomety se vyráběly na území tehdejšího Československa, resp. Slovenska v Dubnici nad Váhom mezi léty 1971 - 1989, poté byla výroba v rámci tzv. „konverze zbrojního průmyslu“ zastavena. Po vzniku samostatného Slovenska pokračuje výroba modernizované verze s americkým systémem MLRS.\n\n\n\"Infromace jsou aktuální k roku 2006.\"\n\n\n\n"}
{"id": "254191", "url": "https://cs.wikipedia.org/wiki?curid=254191", "title": "Nokia N95", "text": "Nokia N95\n\nMobilní telefon N95 je smartphone od společnosti Nokia. Přístroj patří do multimediální řady Nseries. Telefon používá operační systém Symbian OS 3rd feature pack 1 na platformě s60. Telefon byl poprvé představen v září 2006 a prodávat se začal na konci dubna 2007.\n\nNokia N95 byla asociací EISA (European Imaging and Sound Association) zvolena pro období 2007–2008 za nejlepší evropský multimediální mobilní telefon. V druhé kategorii týkající se mobilních telefonů byl zvolen Samsung SGH-U700.\n\nAsociace TIPA (Technical Image Press Association) udělila zařízení Nokia N95 ocenění Nejlepší evropské mobilní zařízení roku 2007.\n\nAsociace udělující každoročně ocenění „Best Products“ pro evropskou spotřební elektroniku. V současné době ji tvoří 47 evropských časopisů se zaměřením na fotografování, video, audio, domácí kino a mobilní elektroniku z 18 evropských zemí.\n\nAsociace TIPA sdružuje 31 odborných technických časopisů z 12 evropských zemí a toto ocenění uděluje každoročně.\n\nJde o projekt české Nokie, která vytvořila video manuál, jak fotografovat s n95.\n\n\n\n\n\n\n\n\n\nJde o zdokonalenou verzi telefonu N95. Ta poskytuje především tato vylepšení:\n\n"}
{"id": "254198", "url": "https://cs.wikipedia.org/wiki?curid=254198", "title": "Tomintoul (palírna)", "text": "Tomintoul (palírna)\n\nTomintoul je skotská palírna společnosti Angus Dundee Distillers Plc. nacházející se ve vesnici Tomintoul poblíž Ballindalloch v hrabství Banffshire, jež vyrábí skotskou sladovou whisky.\n\nPalírna byla založena v roce 1964 společností Whyte & MacKay. Palírna je postavena u kvalitního pramene Ballantruan Spring v jedné z nejvýše položených vesnic ve Skotsku Tomintoulu. Palírna společnosti Whyte & MacKay patří do roku 2000, kdy přechází do vlastnictví společnosti Angus Dundee Distillers Plc. Produkuje whisky značky Tomintoul, což je 12letá whisky s obsahem alkoholu 40%. Část produkce se používá do míchaných whisek Whyte & MacKay. V této whisky je cítit bohatá hrozinková chuť se závěrem pražených ořechů.\n\n\n"}
{"id": "254206", "url": "https://cs.wikipedia.org/wiki?curid=254206", "title": "Andělský hrad", "text": "Andělský hrad\n\nAndělský hrad (it. \"Castel Sant'Angelo\"), původně Hadriánovo mauzoleum, je monumentální kruhová stavba v Římě. Vybudována byla na pravém břehu Tibery mezi lety 135–139, v průběhu věků byla několikrát pobořena, opravena a přebudována. Původně ji nechal vybudovat římský císař Hadrián jakožto rodinné mauzoleum, později sloužila jako papežská pevnost spojená tunelem ve hradbách s Vatikánem, rezidence a vězení. V současné době v ní sídlí muzeum věnované historii budovy a města Říma.\nStavba byla započata ještě za života Hadriána a dokončena v roce 139 za vlády Antonia Pia. V pozdní antice byla stavba známa pod jménem Hadrianeum.\n\nV Hadriánově mauzoleu jsou pohřbeny následující osobnosti:\n\nHrobka měla tvar plochého válce (průměr 64 m a výšku 20 m), který stál na soklu tvaru kvádru s délkou strany 84-89 m a výškou 10 - 15 m. Horní část hrobky byla upravena jako zahrada s cypřišovými stromy. Uprostřed stál nejspíš malý kruhový chrám. Uprostřed mauzolea se nacházela samotná pohřební komora.\n\nAndělský most\n\n"}
{"id": "254207", "url": "https://cs.wikipedia.org/wiki?curid=254207", "title": "Muzikoterapie", "text": "Muzikoterapie\n\nMuzikoterapie je součást léčebné pedagogiky. Metoda se používá jako terapeutický prostředek. Protože v ČR neexistuje léčebná pedagogika jako samostatný obor, je muzikoterapie definována s ohledem na vlastní metody, monografie, vědecké studie a vznik asociací jako samostatný a svébytný obor pod názvem umělecké terapie (společně s arteterapií, dramaterapií a tanečně - pohybovou terapií). Někde je ještě vnímána jen jako součást speciální pedagogiky a psychologie, resp. psychoterapie.\n\nNejstarší zmínky o spojení hudby a medicíny pocházejí ze Starého zákona, kde je popisováno, jak David léčil hrou na harfu deprese krále Saula. Ve starých předoasijských kulturách, v Egyptě a v antickém Řecku byly nejen prakticky, ale i teoreticky propracované koncepce formování člověka pomocí hudby. To se týká např. dionýského kultu, nauky o ethosu v hudbě a Aristotelova učení o katarzi prostřednictvím umění. Nová koncepce muzikoterapie se objevila koncem 17. století. Pod názvem iatromusica vycházela z představy vibrací způsobovaných hudbou - ty z nemocného těla podle této teorie vypuzovaly jedovaté látky. Za nejpřísnosnější se považoval rytmus, proto byly komponovány speciální léčebné skladby tanečního charakteru.\n\nKoncem 19. století s nástupem exaktní medicíny byla muzikoterapie zavržena jako šarlatánství. Jen výjimečně se objevovaly dílčí studie, např. o vlivu hudby na krevní oběh a pod. Teprve kolem druhé světové války se v USA a ve Švédsku objevily propracovanější koncepce opřené o psychoanalýzu. V USA (Altshuler, Douglas, Benedict, Boenheim, Blanke, Masserman, Shatin, Sutermeister) to byla hlavně empirická klinická praxe (objevil se přímo pojem \"hudební farmakologie\") a muzikoterapie zde sloužila spíš jen jako pomocná metoda. Ve Švédsku Alexis Pontvik založil v roce 1942 muzikoterapeutický institut, vycházející z Jungova pojetí psychoanalýzy. Muzikoterapie je zde hlavní léčebnou metodou, neboť hudba může svými specifickými prostředky pronikat do hlubších vrstev osobnosti než mluvené slovo. Přes značné pokroky, kterými muzikoterapie prošla, lze tvrdit, že je stále v začátcích, neboť dosud významně nepřekoročila hranici empirismu. Z nejnovějších výzkumů se dá zmínit podstatný podíl hudby na výsledcích holotropního dýchání (Stanislav Grof).\n\nHudba ovlivňuje vegetativní funkce - srdeční rytmus, krevní tlak, dýchání, svalový tonus, motoriku, termoregulaci a pod. Používá se ke zmírnění bolesti, úzkosti, strachu (např. při chirurgických nebo stomatologických zákrocích), u poinfarktových stavů, při léčbě dlouhotrvajících chorob (např. tuberkulózy).\nV psychoterapii se hudba užívá k léčbě adaptability, komunikace, v souvislosti s neurózami a pod. Hudba je sama o sobě komunikací, proto umožňuje oslovení a porozumění i tam, kde jsou narušeny běžné mezilidské kontakty. Pomáhá jednak poslech hudby (tzv. receptivní muzikoterapie) a jednak aktivní provozování hudby - např. jako emoční ventil, jako prostředek restrukturace vztahu jedince a kolektivu a pod. Za důležité se také, v návaznosti na Junga, považuje napojení na základní zákonitosti fungování světa (Weltklang, archetypy…). Užívají se různé metody muzikoterapie - racionální, sugestivní, abreaktivní, tréninková, interpersonálně korektivní atd. Muzikoterapie může být individuální, skupinová nebo hromadná. Užívá se (např. u autistických dětí) tzv. akustická dieta - omezení zvukových podnětů na triangly či zvony. Reprodukovaná hudba s následnou reflexí se užívá při léčbě alkoholismu a toxikomanie. Aktivní muzikoterapie je účinná při rozvoji psychicky i somaticky zaostalých dětí. Významná je také léčba postavená na práci s vlastním hlasem, resp. zpěvem - hlasová terapie.\n\nHudba k terapii se většinou nevybírá podle estetických kritérií. Obvykle se neklade důraz na obsahovou stránku díla, ale na schopnost bezprostředně působit. Povzbuzuje se emocionálně laděný fantazijní výklad, výpověď o prožitku a pod. Proto se vybírají všeobecně přijatelné skladby klasicko-romantické produkce (Beethoven, Chopin, Čajkovskij), které vyvolávají intenzivní citové prožitky a reakce. Pontvikova švédská škola muzikoterapie zásadně preferuje bachovskou polyfonii. Často se užívají lidové písně a etnická hudba a pro některé účely se hodí dokonce agresivní rytmická hudba. Dosud však není popsáno terapeutické působení psychedelické rockové hudby a orchestrální a komorní témbrové hudby (Messiaen, Ligeti, Penderecki, Schnittke, Scelsi ad.).\n\n"}
{"id": "254211", "url": "https://cs.wikipedia.org/wiki?curid=254211", "title": "Caesarův chrám", "text": "Caesarův chrám\n\nCaesarův chrám (italsky: \"Tempio del Divo Giulio\") byl jedním z pohanských chrámů na římském Foru Romanu. Jeho zbytky se nachází ve východní části Fóra mezi chrámem Castora a Polluka, bazilikou Aemilia a Regií. Stavbou Caesarova chrámu došlo k vyloučení antické Regii a Vestina chrámu z hlavního náměstí Fora.\n\nKdyž byl v roce 44 př. n. l. zavražděn římský diktátor Gaius Julius Caesar, bylo jeho tělo převezeno na Forum Romanum, kde bylo následně slavnostně spáleno. Senát na tomto místě nechal postavit oltář a 6 metrů vysoký sloup ze žlutého numidského mramoru, na kterém bylo vytesáno věnování \"Parenti Patriae\" (\"„Otci vlasti“\"). Základy samotného chrámu položil nejspíše v roce 42 př. n. l. adoptivní syn již zbožněného Julia Caesara, císař Augustus. Na několika mincích pocházejících z období 37 - 34 př. n. l. je budova znázorněna v rozestavěné fázi, protože práce se zdržely kvůli sporům o Caesarovo dědictví mezi Marcem Antoniem a Augustem. Výstavba se tím protáhla až do roku 29 př. n. l., kdy byl chrám přesně 18. srpna slavnostně předán božskému Caesarovi. Augustův adoptivní otec byl po Romulovi prvním občanem Říma, který byl prohlášen za boha a jemuž byla věnována samostatná svatyně.\n\nCaesarův chrám lze rozdělit na dvě části:\nVe skutečnosti to byla 26 metrů široká, 30 metrů dlouhá a 3,5 metrů vysoká kvádrová plošina, jež zároveň sloužila jako řečnická tribuna. Staří Římané tuto část pojmenovali \"Rostra aedis Divi Iulii\" podle dříve vzniklé Rostry, která stála na opačném konci Fora. Výzdobu tribuny, na níž vedla dvě postranní schodiště, tvořily klouny z lodí Marca Antonia a Kleopatry použitých v bitvě u Actia. Uprostřed přední části podstavce je vystavěná velká nika, v níž se nachází původní oltář označující místo Caesarovy pohřební hranice.\n\nSamotný chrám byl postaven na 2,4 metrů vysokém pódiu, které bylo vybudováno na již zmiňované plošině. Chrámovou předsíň tvořilo šest sloupů vpředu a jeden sloup z každé strany. Každý z nich měl průměr u základny 1,18 metrů a každý dosahoval pravděpodobně výšky až devítinásobku svého průměru, tedy přibližně 10,7 metrů. Hlavní síň zabírala 17 metrů z celkové délky chrámu. Podle římského filozofa Plinia stála v budově naproti hlavnímu vchodu mohutná socha božského Caesara s hvězdami nebo kometou kolem hlavy.\nPůvodně byl chrám vystavěn v jónském řádu, avšak je pravděpodobnější, že celá stavba spadala pod řád korintský, což dokazují nálezy v okolí: na fragmentech ozdobného vlysu jsou vyobrazeny okřídlené Gorgony a archeologové nalezly i zbytky akantů. Právě akant potvrzuje korintský původ, protože to je základní architektonický prvek tohoto řádu.\n\nV roce 64 se Neronův velký římský požár nevyhnul ani Caesarovu chrámu. Co nezničil oheň, to dokonala následná vlhká období. Chrám se v historii znovu objevil na dobových mincích, které dokazují, že císař Hadrián nechal budovu zrestaurovat, avšak nějaké větší stavební úpravy se během této rekonstrukce nekonaly. Časem chrám zarostl vegetací a jeho ruiny čekaly na své odkrytí až do roku 1872, kdy se začalo s kompletním vykopáváním celého Fora Romana. Větší systematické práce se na místě chrámu uskutečnily v roce 1888 a do opětovného pátrání se pustil italský archeolog Giacomo Boni mezi lety 1898 - 1899. Naposledy se zde konaly větší vykopávky v roce 1950. Dnes na místě chrámu naleznete pozůstatky mohutného podstavce s nikou, kde se nacházejí zbytky Caesarova oltáře, kam dosud Římané i turisté dávají kytice na počest \"Otci vlasti\".\n\n\n"}
{"id": "254223", "url": "https://cs.wikipedia.org/wiki?curid=254223", "title": "Hydrometeorologie", "text": "Hydrometeorologie\n\nHydrometeorologie je odnož meteorologie, která zkoumá především přenos energie a vody mezi zemským povrchem a nižšími vrstvami atmosféry. Rovněž ji lze chápat jako nauku o srážkách a o koloběhu vody v přírodě. Dále se zabývá předpovědí povodní (aby se předešlo ztrátám na majetku a životech) a také předpovědí srážek v aridních oblastech.\n\n"}
{"id": "254224", "url": "https://cs.wikipedia.org/wiki?curid=254224", "title": "Miroslav Beneš", "text": "Miroslav Beneš\n\nMiroslav Beneš (* 5. dubna 1956 Strakonice) je český politik, bývalý člen Občanské demokratické strany, na přelomu 20. a 21. století poslanec Poslanecké sněmovny a místopředseda ODS.\n\nPo studiu na strakonickém gymnáziu v letech 1971–1975 v roce 1980 absolvoval Jadernou a fyzikálně inženýrskou fakultu v Praze. Postupně pracoval v Energoprojektu Praha, jako dělník ve škrobárně a horník v uranovém dole. Od roku 1986 pracoval v JE Temelín. Od roku 1992 měl konzultační firmu. Pracoval např. na restrukturalizaci Jihostroje Velešín. Od roku 2006 vlastní malou konzultantskou firmu a pracoval externě pro bývalého ministra průmyslu a obchodu Římana.Do roku 2013 pracoval pro soukromé firmy. Od roku 2013 nastartoval projekt JESSICA na SFRB. Nyní působí jako tajemník viceprezidentky NKÚ.\n\nV letech 1994–1998 byl primátorem Českých Budějovic. Do tamního zastupitelstva byl za ODS zvolen v komunálních volbách roku 1994, komunálních volbách roku 1998 a komunálních volbách roku 2002.\n\nDo vysoké politiky se dostal koncem roku 1997 v souvislosti se štěpením ODS po takzvaném Sarajevském atentátu. Zůstal loajální k vedení strany a Václavu Klausovi. 8. kongres ODS v prosinci 1997 ho zvolil za místopředsedu strany. Na tomto postu setrval do prosince 1999, kdy na 10. kongresu ODS jeho post převzal Petr Nečas. Již na 12. kongresu ODS v listopadu 2001 se ale Beneš do funkce místopředsedy vrátil. Vydržel zde do 13. kongresu ODS v prosinci 2002. V roce 2003 řídil jako hlavní vyjednavač ODS úspěšná vyjednávání vedoucí ke zvolení Václava Klause za prezidenta ČR.\n\nMezitím byl ve volbách v roce 1998 zvolen do poslanecké sněmovny za ODS (volební obvod Jihočeský kraj). Mandát obhájil ve volbách v roce 2002 a v sněmovně setrval do voleb v roce 2006. V letech 1998–2002 byl předsedou sněmovního výboru pro veřejnou správu, regionální rozvoj a životní prostředí, byl rovněž členem organizačního výboru a v letech 2001–2002 členem volebního výboru. V období 2002–2004 zastával post předsedy volebního výboru a člena ústavněprávního výboru, v letech 2004–2006 byl členem výboru pro evropské záležitosti.\n\nV roce 2004 krátce, do voleb do Evropského parlamentu, zasedal jako kooptovaný poslanec Evropského parlamentu, než se mandátu ujali řádně zvolení poslanci za Českou republiku. Ve volbách do EP v roce 2004 nekandidoval.\n\nV senátních volbách roce 2008 kandidoval za ODS do horní komory parlamentu za senátní obvod č. 12 - Strakonice. Se ziskem 22 % nepostoupil ovšem ani do 2. kola (tam se utkali dosavadní senátor Josef Kalbáč za KDU-ČSL a vítězný kandidát sociální demokracie Miroslav Krejča). Po odchodu ze sněmovny působil jako hlavní poradce ministra průmyslu a obchodu Martina Římana. V době vlády Mirka Topolánka byl označován za \"klausovce\" a tudíž člověka, který byl do jisté míry vytlačen z hlavního dění v ODS. Média spekulovala, že jeho pozice v senátních volbách v roce 2008 byla zkomplikována tím, že neměl jasnou podporu celé ODS. Vystupovat proti němu měl (a to jíž v době Benešova primátorství v Českých Budějovicích) vlivný člen jihočeské ODS Pavel Dlouhý.\n\nPozději z ODS odešel a v komunálních volbách 2014 se rozhodl kandidovat do zastupitelstva Českých Budějovic za nově vzniklou stranu Toryové, kterou v Mostě založil další exposlanec ODS Oldřich Vojíř. Kandidoval za ni jako nestraník, byl lídrem kandidátky, ale neuspěl.\n\nJe ženatý a má dva syny - Matouše (* 1979) a Tomáše (* 1983). Ve volném čase se věnuje cyklistice, četbě či putování po horách.\n\nZa své snahy zmenšit Národní park Šumava dle zastupitelstva Horní Plané (např. masivu Smrčiny a Hraničníku), podporu výstavby D3 a za předložení zákona za zrušení ochrany zemědělského půdního fondu byl v roce 2001 oceněn titulem Ropák roku v anketě, které oceňuje antiekologický čin roku.\n\n"}
{"id": "254227", "url": "https://cs.wikipedia.org/wiki?curid=254227", "title": "Cna (přítok Mokši)", "text": "Cna (přítok Mokši)\n\nCna ( ) je řeka v Tambovské a v Rjazaňské oblasti v Rusku. Je 451 km dlouhá. Povodí má rozlohu 21 500 km².\n\nProtéká přes Ocko-donskou rovinu. Ústí zleva do Mokši (povodí Volhy).\n\nZdroj vody je převážně sněhový. Nejvyšších vodních stavů dosahuje v dubnu a na začátku května. Průměrný roční průtok vody ve vzdálenosti 139 km od ústí činí 46 m³/s. Zamrzá v listopadu až v prosinci, na horním toku až v lednu a rozmrzá na konci března až v dubnu.\n\nNa řece byla vybudována vodní elektrárna. Je zde rozvinutá místní vodní doprava. Na řece leží města Tambov, Sasovo.\n"}
{"id": "254228", "url": "https://cs.wikipedia.org/wiki?curid=254228", "title": "Auld Lang Syne", "text": "Auld Lang Syne\n\nAuld Lang Syne je píseň napsaná skotským básníkem Robertem Burnsem na základě podobné básně Roberta Aytona (1570–1638) a starých lidových písní na tradiční skotskou melodii. Jedná se o jednu z nejznámějších písní v anglicky mluvícím světě, ježto je zpívána spolu s tradičním tancem přesně o půlnoci Nového roku. Nicméně protože píseň je ve skotském dialektu, mnoho lidí při zpěvu dělá chyby jak v textu, tak v melodii.\n\nDo češtiny byla Burnsova píseň přebásněna Josefem Václavem Sládkem, překlad vyšel ve sborníku \"Výbor písní a ballad Roberta Burnse\" v roce 1892. Tento Sládkův překlad byl použit jako základ pro verzi, která se ujala v době rozmachu českého skautingu, pod názvem \"Tak dávno již\". Autor skautské úpravy textu je pravděpodobně neznámý.\nPíseň je často nově přebásněna ve filmech a literárních dílech (např. v českém dabingu seriálu Simpsonovi, série 9, díl 20). Nejčastěji je píseň známa pod názvem \"Valčík na rozloučenou\" (nezaměnit se stejnojmenným románem Milana Kundery).\n\nVydané nahrávky:\n\nKromě oslavy půlnoci Nového roku je ve Spojeném království zpívána na závěr každoroční konference odborů a na závěr schůzí nejrůznějších klubů přátel Roberta Burnse (včetně pražské každoroční oslavy Burns Night, pořádané každoročně 27. ledna). Na Tchaj-wanu je užívána jako pohřební a promoční píseň, jako promoční píseň je také používána v Japonsku a Maďarsku, po určitou dobu byla také na melodii Auld Lang Syne zpívána korejská národní hymna, dosud je na její melodii zpívána maledivská hymna, na Filipínách je zpívána při promocích, novoročních a vánočních oslavách, v Thajsku je na tuto melodii zpívána píseň \"Samakkkhi Chumnum\", určená k různým sportovním přílžitostem. Při loučení je zpívána také v Brazílii, Portugalsku, Francii, Španělsku, Řecku, Polsku a Německu, k tomutéž účelu s drobně pozměněným textem je užívána skautským hnutím.\n\nAuld Lang Syne je zpívána na starou skotskou (možná northumbrijskou) lidovou melodii, patrně původně doprovázenou tancem. Melodie je napsaná v pentatonické stupnici. Tato melodie je ale užívána v různých verzích, úpravách a citacích po celém světě (jak už bylo zmíněno, na Maledivách a v Koreji se na tuto melodii zpívá či zpívala národní hymna). Na melodii Auld Lang Syne bylo složeno také mnoho dalších písní, mimo jiné italská sportovní píseň: \"La nostra fede mai morrà/canteremo noì ultrà/e insieme a te saremo allor/forza Roma vinci ancor\" (\"Naše víra nikdy nezemře / my, skalní, vždycky budem zpívat / pak vždy budeme s vámi / přijďme do Říma znovu zvítězit\"!) či holandská fotbalová píseň \"Wij houden van Oranje\" (Milujeme Oranžsko).\n\nExistují také orchestrální verze hrané pod názvem Candlelight Waltz. \n\n"}
{"id": "254229", "url": "https://cs.wikipedia.org/wiki?curid=254229", "title": "Albany (řeka)", "text": "Albany (řeka)\n\nAlbany ( ) je řeka na severu provincie Ontario v Kanadě. Je 982 km dlouhá. Povodí má rozlohu 118 000 km².\n\nOdtéká z jezera Cut, přičemž nese stejné jméno jako toto jezero. Horní tok se vyznačuje velkým množstvím jezer (Bamadji, St. Joseph, Minimiska) a peřejemi. Ústí do Jamesovy zátoky Hudsonova zálivu. Největším přítokem je zprava Kenogami.\n\nŘeka se vyznačuje velkými energetickými zásobami.\n"}
{"id": "254232", "url": "https://cs.wikipedia.org/wiki?curid=254232", "title": "Severn", "text": "Severn\n\nNázev Severn má více významů:\n\n"}
{"id": "254234", "url": "https://cs.wikipedia.org/wiki?curid=254234", "title": "Severn (přítok Hudsonova zálivu)", "text": "Severn (přítok Hudsonova zálivu)\n\nSevern ( ) je řeka v provinciích Ontario a Manitoba v Kanadě. Je 981 km dlouhá od pramene Black Birch. Povodí má rozlohu 101 000 km².\n\nPramení na Lavrentijské vysočině. Na horním toku překonává mnohé peřeje. Protéká přes řadu jezer (Deer, Sandy). Ústí do Hudsonova zálivu.\n\nNejvyšších vodních stavů dosahuje v létě. Zamrzá od listopadu do května.\n\nŘeka se vyznačuje velkými energetickými zásobami.\n"}
{"id": "254237", "url": "https://cs.wikipedia.org/wiki?curid=254237", "title": "Taunus", "text": "Taunus\n\nTaunus patří mezi německé střední pohoří. Rozprostírá se mezi řekami Mohan (na jihu), Rýn (na západě) a Lahn (na severu). Na východě tvoří přírodní hranici úrodná rovina Wetterau, která dostala jméno po říčce Wetter. Větší část Taunusu patří pod Hesensko, západní část pod Porýní-Falc.\n\nNejvyšší horou Taunusu je Velký Feldberg (\"Großer Feldberg\"), jenž měří 878 m. Sousední Malý Feldberg (\"Kleiner Feldberg\", 826 m). Následuje je Altkönig měřící 798 m.\n\nKolem Taunusu a uvnitř najdeme celou řadu historických měst. Na straně hesenské jsou např.: Bad Homburg, Idstein, Eppstein, Bad Camberg, Wiesbaden, Rüdesheim a celý Rheingau; v Porýní-Falci Diez, Katzenelnbogen, Nassau, Bad Ems, Lahnstein, Sankt Goarshausen se slavnou skálou, kde si podle básníka Heinrich Heine česávala své zlatoplavé vlasy Loreley.\n\nTaunusem vedla slavná římská hradba Limes, která měla za úkol chránit římskou říši před germánskými kmeny severně od ní. Některé pozůstatky lze obdivovat až do dnešního dne. Některé části byly rekonstruovány, například slavný římský kastel \"Saalburg\" severně od Bad Homburgu anebo strážní věž na území města Taunusstein.\n\nV Taunusu najdeme celou řadu hradů a zámků. Mezi nejkrásnější lze zařadit zámek Braunfels. Zříceniny jsou např. v Eppsteinu, ve Falkensteinu a Nassau.\n\nPodle tohoto pohoří byly po desetiletí pojmenovány německé modely automobilky Ford. - Ford Taunus\n\n\n"}
{"id": "254241", "url": "https://cs.wikipedia.org/wiki?curid=254241", "title": "Coppermine", "text": "Coppermine\n\nCoppermine ( ) je řeka v Severozápadních teritoriích a Nunavutu na severu Kanadě. Je 840 km dlouhá.\n\nOdtéká z jezera Gras. Teče tundrou na sever. Koryto se vyznačuje řadou jezerovitých rozšíření (např. jezero Point), peřejí a vodopádů. Ústí do zálivu Coronation Severního ledového oceánu.\n\nZdroj vody je sněhový. Nejvyšších vodních stavů dosahuje na jaře a v létě. Zamrzá na půl roku.\n\nV ústí se nachází vesnice Coppermine.\n"}
{"id": "254251", "url": "https://cs.wikipedia.org/wiki?curid=254251", "title": "Les Paul", "text": "Les Paul\n\nLes Paul (9. června 1915, Waukesha, Wisconsin – 13. srpna 2009 White Plains, New York), vlastním jménem Lester William Polsfuss, byl americký jazzový kytarista a vynálezce. Byl průkopníkem vývoje elektrické kytary, která nejspíše „vytvořila zvuk rock and rollu“. Jeho další vylepšení zahrnují overdubbing, delay efekt, fázování efektů a vícestopé nahrávání.\n\nO muziku se zajímal od 8 let, kdy začal hrát na harmoniku. Po pokusech hrát na banjo začal hrát na kytaru.\n\nByla po něm pojmenována kytara Gibson Les Paul, jejímž byl spolutvůrcem.\n\n\n\n"}
{"id": "254256", "url": "https://cs.wikipedia.org/wiki?curid=254256", "title": "Aerifikace", "text": "Aerifikace\n\nAerifikace znamená provzdušnění (\"lat. aer = vzduch\").\n\nPoužívá se na zlepšení přístupu vzduchu pro kořenový systém travního porostu; například greenů na golfových hřištích. Odstraňuje zhutnění půdy v nadměrně používaném trávníku, zlepšuje výměnu půdních plynů a přístup vody. Po aerifikaci se díry v trávníku zapískují a provzdušněný trávník se může doplnit vhodným hnojivem.\n\nProvádí se na podzim nebo na jaře. \n\nS aerifikací souvisí pískování a vertikutace.\n"}
{"id": "254260", "url": "https://cs.wikipedia.org/wiki?curid=254260", "title": "Boston", "text": "Boston\n\nBoston je hlavní město amerického státu Massachusetts, největší město Nové Anglie a významný přístav, ležící na východním pobřeží USA. S téměř 7,5 miliony obyvatel jde o pátou největší metropolitní oblast v USA. Jde o jedno z nejstarších a kulturně nejvýznamnějších měst Spojených států, středisko vysokoškolského vzdělávání, zdravotnictví a kulturního života. Koná se zde řada atraktivních sportovních utkání.\n\nBoston byl založen 17. září 1630 puritánskými kolonisty z Anglie. Odehrálo se zde několik významných událostí, jako třeba Bostonské pití čaje v roce 1773 a první bitvy americké revoluce. Boston byl přístavní a obchodní město, ale v průběhu 19. století se stal jedním z největších středisek průmyslu, zejména textilního, sklářského a kožedělného. Původně malá plocha poloostrova, kde stálo historické město, se do roku 1900 ztrojnásobila zavážením močálů a mělčin a město se rozšířilo na jih i na západ a téměř splynulo se sousedním Cambridge, sídlem Harvardovy univerzity a Massachusettského technologického institutu (MIT), a dalšími obcemi. Původně anglické obyvatelstvo města doplnili nejprve Irové a Italové, později imigranti z celého světa. Město se stalo velkým uzlem husté železniční sítě, vznikly zde první mrakodrapy a roku 1897 zde zahájilo provoz první metro v USA.\n\nBěhem 20. století se ale průmysl začal stěhovat za levnější pracovní silou a město se orientovalo na obchod, bankovnictví, školství, zdravotnictví a technologie. Spolu se službami a státní správou tvoří dnes přes 70% ekonomiky města. Významnou složku tvoří také turisté, které přitahují slavná divadla, muzea a galerie.\n\nBoston se stal dějištěm teroristického útoku během tradičního Bostonského maratonu 15. dubna 2013 během něhož tři lidé zemřeli a desítky dalších byly zraněny.\n\nBoston leží v ploché krajině při členitém ústí řeky Charles, která tvoří jeho severní hranici a odděluje Boston od Cambridge. Východní hranicí je Atlantský oceán, v němž je při ústí řeky řada ostrovů. Téměř polovinu rozlohy města tvoří vodní plochy (106 km). Na jednom z ostrovů je letiště \"Logan airport\". Původní pahorky byly z velké části odbagrovány na zaplnění močálů a mělčin, na nichž vyrostla podstatná část dnešního města. Jen \"Beacon Hill\", kde stojí i budova parlamentu (\"State house\"), zůstal jako částečná historická rezervace.\n\nAč leží poměrně jižně (asi jako Řím) a na břehu Atlantiku, má Boston dosti drsné podnebí s množstvím sněhu v zimě a s horkými letními měsíci. Mořské pobřeží je většinou zastavěno přístavními a jinými budovami, pěkné pláže jsou na severu ve Wonderland a jižně směrem ke Cape Cod.\n\nNejvyšší budovy města jsou: John Hancock Tower, Prudential Tower, Federal Reserve Bank Building, One Boston Place a One International Place.\n\nPodle sčítání lidu z roku 2010 zde žilo 617 594 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 17,5% populace.\n\nPokud jde o etnické složení, tvořili největší skupinu lidé irského původu (15,8 %), hispánci čili latinos 15,4 %, Italové 8,3 % a 6,4 % obyvatelstva pochází z karibské oblasti, zejména z Haiti.\n\nPočet obyvatel Bostonu činil roku 1800 asi 25 tisíc, po celé 19. století prudce rostl až na 670 tisíc v roce 1910 a roku 1950 dosáhl maxima 800 tisíc. Od té doby klesal až na 560 tisíc v roce 1980 a od té doby opět mírně roste, zejména díky přistěhovalectví. Průměrný roční příjem na osobu činil v roce 2000 přes 23 tisíc USD, na domácnost skoro 40 tisíc, ale přes 25 % lidí pod 18 let a 18 % lidí nad 65 let žilo pod hranicí chudoby.\n\nBoston má velké mezinárodní letiště Logan International Airport (27 mil. cestujících ročně) se čtyřmi terminály, ležící na ostrově a s dobrým spojením městskou dopravou.\n\nPáteří městské dopravy je metro a podpovrchová tramvaj, která mimo centrum jede po povrchu. Červená, modrá, oranžová a zelená linka se setkávají v centru, zelená směrem na západ a červená směrem na jih se dělí do několika větví. Spolu s desítkami autobusových linek tvoří systém MBTA s jednotnými jízdenkami a možností přestupu, týdenní jízdenka s neomezeným počtem jízd stojí 21,25 USD. V oblasti přístavu funguje několik lodních linek MBTA.\n\nNa tuto městskou dopravu navazuje asi tucet příměstských železničních tratí s poměrně slabým provozem a o něco hustší autobusová síť. V Bostonu jezdí také trolejbusy, které zajišťují i příměstskou dopravu např. do Belmontu. Tyto linky jsou soustředěny do dvou hlavních nádraží, South Station a North Station, mezi nimiž leží vlastní centrum města a odkud jedou také dálkové železniční i autobusové spoje. Obě nádraží jsou na linkách metra a South station má přímé autobusové spojení na letiště.\n\nBoston je tradičním střediskem vysokých škol, vědy a výzkumu a na téměř 100 vysokých školách zde studuje přes 250 tisíc studentů. V Bostonu samém jsou to především Bostonská univerzita, Northeastern University, University of Massachusetts, Boston College a řada hudebních a uměleckých škol. Do města zasahuji prestižní univerzity ze sousedního Cambridge (Harvard University a Massachusettský technologický institut) a v okolí Bostonu je ještě řada dalších (Tufts University, Brandeis University aj.).\n\nBoston má řadu slavných divadel, působí zde \"Boston Symphony Orchestra\" a mnoho dalších těles. Turistickým lákadlem jsou galerie a muzea, zejména největší z nich, Museum of Fine Arts.\n\n\nBoston je především baseballové město. Tým Boston Red Sox patří každý rok k favoritům soutěže. Svá domácí utkání hrají ve Fenway Parku, který je vedle Kenmore Square. Stadion Fenway Park byl postaven v roce 1912 a patří vůbec k nejstarším sportovním stadionům ve Spojených státech.\n\nDalším sportem tohoto města je lední hokej. Místní klub Boston Bruins patří mezi nejlepší a nejstarší týmy v NHL. Šestkrát vyhráli Stanley Cup, naposledy v roce 2011. Domácí utkání hrají na stadionu TD Banknorth Garden, který byl postaven v roce 1993. Bruins patří mezi Original Six.\n\nHraje se zde také basketbal. Boston Celtics hrají NBA od roku 1946 a soutěž vyhrály celkem 19 krát, naposledy v roce 2008. Americký fotbal je v Bostonu trošku v pozadí, neboť tým nesídlí ve městě, přesněji v Foxboro. Místní tým New England Patriot vyhrál celkem 4 krát NFL, naposledy v roce 2015.\n\nVýznamnou událostí je také Bostonský maraton a mezinárodní podzimní regata na řece Charles.\n\n\n\n\n"}
{"id": "254263", "url": "https://cs.wikipedia.org/wiki?curid=254263", "title": "Musepack", "text": "Musepack\n\nMusepack nebo MPC (dříve MPEGplus, MPEG+, MP+) je ztrátový zvukový formát vyvíjený od roku 1997 Andree Buschmannem pod licencemi LGPL a BSD. Je založen na formátu MPEG-1 Layer 2 a je specificky optimalizován pro stereofonní zvuk s datovým tokem 160 - 180 kb/s (maximum až 320 kb/s). Soubory v tomto formátu mají koncovky .mpc, .mp+ a .mpp.\n\n"}
{"id": "254274", "url": "https://cs.wikipedia.org/wiki?curid=254274", "title": "HP Omnibook", "text": "HP Omnibook\n\nHP Omnibook byla řada miniNotebooků firmy Hewlett Packard, která byla zpočátku (až do modelu Omnibook 800) vyvíjena divizí kalkulátorů Corvallis, stejně jako handheldy HP 95LX, HP 100LX, HP 200LX, HP 700LX, HP Omnigo. \nMiniaturní subnotebooky s plnohodnotnou klávesnicí, a integrovanou \"vystřelovací myší\" (pop-up mouse).\n\nŘada zahrnovala tyto modely:\n\n - Intel 386SXLV, 9 palcový LCD displej s 16 odstíny šedé. \n - Intel 486SLC/25, 9 palcový LCD displej s 16 odstíny šedé. \n - Intel 486DX4/75, 9,5 palcový VGA displej s 256 barvami.\n - Intel Pentium MMX/100, 133, 166 Mhz, 10 palcový SVGA displej s 65535 barev.\n\nDalší produkty používající název Omnibook již pocházejí z jiné divize HP.\n\n\nŘadu ukončila akvizice firmy Compaq.\n\n"}
{"id": "254284", "url": "https://cs.wikipedia.org/wiki?curid=254284", "title": "Stikine", "text": "Stikine\n\nStikine ( ) je řeka v provincii Britská Kolumbie na severozápadě Kanady, přičemž ústí se nachází ve státě Aljaška (USA). Je 540 km dlouhá. Povodí má rozlohu 51 200 km².\n\nPramení ve Skalnatých horách v pásmu Stikine. Ústí do Tichého oceánu.\n\nZdroj vody je sněhovo-dešťový a ledovcový. Nejvyšších vodních stavů dosahuje od května do srpna. Průměrný roční průtok vody činí 1100 m³/s.\n\nVodní doprava je možná do vzdálenosti 200 km od ústí.\n"}
{"id": "254285", "url": "https://cs.wikipedia.org/wiki?curid=254285", "title": "Ladislav Fialka", "text": "Ladislav Fialka\n\nProf. Ladislav Fialka (22. září 1931, Praha – 22. února 1991, Praha) byl herec–mim, zakladatel československé školy klasické a moderní pantomimy a velkého souboru Pantomima Na zábradlí (1959 – 1992).\n\nByl autorem všech her souboru Pantomima Na zábradlí, jeho režisérem, choreografem, výtvarníkem, scénografem a uměleckým vedoucím. Ladislav Fialka byl také zakladatelem a pedagogem již zaniklé katedry pantomimy (založena 1983) při Univerzitě Karlově v Praze (titul profesora choreografie zde získal roku 1989).\n\n\n\n\n\n"}
{"id": "254288", "url": "https://cs.wikipedia.org/wiki?curid=254288", "title": "Divoký západ", "text": "Divoký západ\n\nDivoký západ (též starý americký západ) je směsice historie, mýtů, legend, příběhů, domněnek a kultury týkající se území dnešních západních států USA v 19. století, nejčastěji v době mezi občanskou válkou (1861–1865) a rokem 1890. Oblast lze na východě zhruba vymezit západní hranicí států Severní Dakota, Jižní Dakota, Nebraska, Kansas, Oklahoma a Texas, tedy asi 104. stupněm západní délky.\n\nTehdejší zdejší prostředí se vyznačovalo ozbrojenými srážkami zemědělců (honáků krav — kovbojů), původních Indiánů, obchodníků a vládou USA. Tato doba bývá označována také jako „západní občanská válka o začlenění“, která v tomto regionu ustavila vliv úřadů Spojených států. Malé války o pozemky mezi osadníky byly běžné, stejně tak jako korupce a kriminalizovaná spravedlnost.\n\n\nProtože divoký západ posloužil jako prostředí mnoha fiktivním příběhům, stal se tento region této doby po celém světě populárním a definuje se jím i žánr takových příběhů — western.\n\n\n"}
{"id": "254289", "url": "https://cs.wikipedia.org/wiki?curid=254289", "title": "Dubawnt", "text": "Dubawnt\n\nDubawnt může znamenat:\n\n"}
{"id": "254290", "url": "https://cs.wikipedia.org/wiki?curid=254290", "title": "Dubawnt (řeka)", "text": "Dubawnt (řeka)\n\nDubawnt ( ) je řeka v Severozápadních teritoriích a Nunavutu v Kanadě. Je 830 km dlouhá. Povodí má rozlohu 67 000 km².\n\nPramení v Lavrentijské vysočině a protéká jí přes mnohá jezera, z nichž největší jsou Dubawnt, Wholdaia, Wharton. Náleží k povodí řeky Telon, která ústí do Chesterfieldské zátoky Hudsonova zálivu.\n\nNejvyšších vodních stavů dosahuje na jaře a k mírnému poklesu dochází na konci léta. Na jezeře Dubawnt se i v létě vyskytuje led.\n"}
{"id": "254295", "url": "https://cs.wikipedia.org/wiki?curid=254295", "title": "Peace", "text": "Peace\n\nPeace ( ) je řeka v provinciích Britská Kolumbie a Alberta v Kanadě. Je 1923 km dlouhá od pramenů Finlay. Povodí má rozlohu 324 300 km².\n\nPeace je společně se svými přítoky a zdrojnicemi součástí říčního systému Mackenzie, který má celkem 4241 km, což tento tok řadí na 12. místo mezi nejdelšími řekami světa.\n\nVzniká soutokem řek Finlay a Parsnip, které pramení ve Skalnatých horách. Ústí zleva do Otročí řeky (povodí Mackenzie).\n\nZdroj vody je převážně sněhový. Průměrný roční průtok vody u Fort Saint John činí 1100 m³/s. Zamrzá od října do května.\n\nVodní doprava je možná s výjimkou úseku u Vermillion Shute.\n"}
{"id": "254296", "url": "https://cs.wikipedia.org/wiki?curid=254296", "title": "Karel Fiala (1925)", "text": "Karel Fiala (1925)\n\nKarel Fiala (* 3. srpna 1925 Ostrava-Hrušov) je český filmový herec, operní, operetní a muzikálový pěvec, tenorista.\n\nKarel Fiala byl v roce 2013 oceněn cenou Thálie za celoživotní přínos v oboru muzikál.\n\n\n\n"}
{"id": "254299", "url": "https://cs.wikipedia.org/wiki?curid=254299", "title": "Josef Seger", "text": "Josef Seger\n\nJosef Seger (v matrice zapsán jako Josef Ferdinand Norbert Segert, příjmení je psáno také Seeger nebo Seegr) (21. března 1716, Řepín – 22. dubna 1782, Praha) byl český hudební skladatel, houslista a varhaník a pedagog.\n\nNarodil se v Řepíně, nedaleko Mělníka. Studoval na jezuitském gymnáziu v Praze a později na Filosofické fakultě Karlovy univerzity. Od dětství se živil hudbou. V době studií na gymnáziu byl altistou v chrámovém sboru kostela svatého Jakuba Většího na Starém městě. Kontrapunkt studoval u Felixe Bendy. Ve hře na varhany byl jeho učitelem Bohuslav Matěj Černohorský a dalšími jeho učiteli byli Jan Zach a František Ignác Tůma. S Janem Zachem byl také houslistou v kostele sv. Martina ve zdi. Okolo roku 1741 se stal varhaníkem v kostele Matky Boží před Týnem a s povolením pražského magistrátu zastával současně i stejnou funkci v kostele svatého Františka z Assisi (U křižovníků). V případě nutnosti se v Týnském chrámu nechával zastupovat svými žáky. Obě funkce zastával až do své smrti v roce 1782. Rok před smrtí jej v Praze slyšel hrát císař Josef II. a nabídl mu místo u svého dvora ve Vídni. Než však do Prahy došlo oficielní pozvání, skladatel zemřel.\n\nSeger byl vynikající pedagog. Vychoval celou generaci znamenitých umělců, varhaníků i skladatelů. Mezi jeho žáky byli např. Karel Blažej Kopřiva, Jan Antonín Koželuh, Jan Křtitel Kuchař, Josef Mysliveček, Vincenc Mašek, Václav Pichl a mnoho dalších.\n\nSeger byl velice plodný autor. Zkomponoval stovky fug, tokát, preludií, chorálových předeher a dalších drobnějších skladeb pro varhany, ale také řadu mší, motet a žalmů. Skladby kolovaly v rukopisech a jsou rozšířeny v pražských sbírkách (Národní muzeum, Strahovský klášter, u křižovníků, Břevnovský klášter), ale i mimo Prahu, např. v Roudnici a Žamberku a v zahraničí (Vratislav, Lipsko aj.). Často je obtížné odlišení skladeb, které skutečně zkomponoval od skladeb, které mu jsou pouze připisovány.\n\nTiskem vyšly Segerovy skladby až po jeho smrti. V roce 1793 vydal D. G. Türk v Lipsku 8 toccat a fug, v roce 1803 pak J. Polt v Praze publikoval 10 preludií pro varhany. Od té doby se Segerovy skladby často objevují v různých sbírkách varhanní tvorby, učebnicích kontrapunktu a školách hry na varhany.\n\nV období klasicismu a romantismu, byla jeho díla na čas zapomenuta, ale na počátku 20. století byla znovu objevena.\n\n\n\n\n\n\n"}
{"id": "254301", "url": "https://cs.wikipedia.org/wiki?curid=254301", "title": "Saguenay (řeka)", "text": "Saguenay (řeka)\n\nSaguenay ( , ) je řeka v provincii Québec na východě Kanady. Samotná řeka je 314 km dlouhá, včetně pramenného toku Péribonka pak 764 km. Povodí má rozlohu 90 000 km².\n\nZa pramenný tok je považována řeka Péribonka, která pramení v horách Otish a ústí do jezera Saint-Jean, z kterého pak už odtéká pod jménem \"Saguenay\". Pod městem Chicoutimi má dolina řeky tvar fjordu, který je hluboký až 300 m. Ústí do estuáru řeky svatého Vavřince.\n\nPrůměrný roční průtok vody nedaleko odtoku z jezera Saint-Jean činí 1470 m³/s. Zamrzá od listopadu do dubna.\n\nNa řece byla vybudována kaskáda vodních elektráren, jejichž energii využívají celulózové závody a kombinát na zpracování hliníku v Arvidě. Údolí řeky je turistickou oblastí.\n"}
{"id": "254306", "url": "https://cs.wikipedia.org/wiki?curid=254306", "title": "Joseph Martin Kraus", "text": "Joseph Martin Kraus\n\nJoseph Martin Kraus (20. června 1756, Miltenberg, Německo – 15. prosince 1792, Stockholm, Švédsko) byl německý hudební skladatel z období klasicismu působící ve Švédsku. Bývá nazýván švédským Mozartem, neboť jeho životní příběh byl velmi podobný Mozartovu.\n\nNarodil se v Miltenbergu, ve střední části Bavorska zvané Dolní Franky. Byl synem Josepha Bernharda Krause, úředníka na arcibiskupství v Mohuči, a Anny Dorothey rozené Schmidtové. Otcova rodina původně pocházela z okolí Augsburgu, kde měla malou restauraci ve Weilbachu, zatímco matka byla dcerou stavitele Johanna Martina Schmidta z Miltenbergu. Měl 13 sourozenců, sedm z nich však v dětství zemřelo.\n\nPo krátkém pobytu v Osterburkenu se rodina v roce 1761 usadila v Buchenu v Bádensku-Württembersku. Otec tam získal úřednické místo. V Buchenu započal Joseph své formální hudební vzdělání. Jeho prvními učiteli byli Georg Pfister (1730–1807) a Bernhard Franz Wendler (1702–1782), kteří mu dali první lekce hry na klavír a na housle. Joseph projevil záhy mimořádné nadání. Ve dvanácti letech vstoupil na Jezuitské gymnázium v Mannheimu, kde studoval kromě hudby také německou a latinskou literaturu. Tam získal důkladné hudební vzdělání u Alexandera Kecka (1724–1804) a Antona Kleina (1748–1810), a to zejména v technice houslové hry.\n\nNa přání svých rodičů se v roce 1773 zapsal na práva na univerzitě v Mohuči. Nebyl však spokojen s poměry na této škole a publikoval dokonce na ně satiru. Po roce proto přešel na univerzitu v Erfurtu, kde mohl pokračovat i v dalším vzdělávání hudebním. Erfurt bylo město s bohatou hudební tradicí a v té době tam vzkvétala jak katolická, tak evangelická hudba. Velice brzy Kraus stále více zanedbával studium práv a soustředil se plně na hudbu a literaturu.\n\nNa čas musel přerušit studia, neboť proti jeho otci byl veden na základě pomluvy soudní spor. Vrátil se do Bochumu a během jednoho roku napsal tragedii \"Tolon\", drama o třech dějstvích a několik hudebních děl pro městský kostel sv. Oswalda. Mezi jinými to bylo Te Deum laudamus D-dur a moteto \"Fracto Demum Sacramento\" D-dur.\n\nPo roční přestávce pokračoval ve studiu práv Göttingenu. Ačkoliv věhlasná literární skupina Göttinger Hainbund již v té době neexistovala, sdílel ideje této skupiny a zejména se obdivoval básníku Friedrichu Klopstockovi. V této době napsal Kraus i sbírku devatenácti básní nazvanou \"Versuch von Schäfersgedichte\", která však byla ztracena. Kromě toho jej hluboce zaujalo preromantické hnutí \"Sturm und Drang\", které značně ovlivnilo jeho další tvorbu.\n\nV roce 1775, ve věku devatenácti let, Kraus napsal jednu z prvních větších skladeb – Requiem. Nevíme zda mladý Kraus zvolil tento žánr církevní hudby z osobních důvodů nebo zda jeho volba byla ovlivněna romantickými myšlenkami hnutí \"Sturm und Drang\". I když se v díle projevuje jistá nezkušenost skladatele, je to dílo plné dramatické síly a originálních a odvážných nápadů. Requiem bylo následované dvěma oratorií: \"Der Tod Jesu\" a \"Die Geburt Jesu\" a esejem \"Etwas von und über Musik fürs Jahr 1777\" (Něco o hudbě v roce 1777). Oratorium \"Der Tod Jesu\" se liší od oratorií mnoha dalších skladatelů v tom, že Kraus je kromě hudby i autorem textu. Jako libretista ztvárnil řadu scén, které se vztahují k celému spektru lidských emocí, od smutku a strachu až k radosti. Dílo plně odpovídá na rétorickou otázku kterou skladatel položil ve svém eseji: \"\"Soll die Musik v den Kirchen nicht am meisten fürs Herz sein?\"\" (Neměla by chrámová hudba být převážně záležitostí srdce?).\n\nBěhem pobytu v Göttingenu se spřátelil se švédským studentem Carlem Stridsbergem, který ho přemluvil, aby jej doprovodil do Stockholmu a požádal o místo na dvoře švédského krále Gustava III.\n\nKraus přišel do Stockholmu v roce 1778, ve věku necelých 22 let. Jeho začátky nebyly lehké a často zvažoval návrat domů. Informace o zájmu krále Gustava o umění se rychle rozšířila po celé Evropě a přitahovala hudebníky z mnoha zemí. To připravilo Krausovi tři hořká léta, která strávil v extrémní chudobě, dokud si ho král nepovšiml. Krausova opera \"Azire\" byla sice \"Švédskou hudební akademií\" odmítnuta, ale Akademie se rozhodla dát mu ještě druhou šanci. Sám král načrtl operní libreto k opeře \"Proserpina\", které poté zpracoval básník Johan Henric Kellgren. Krausova hudba na toto libreto měla před králem a jeho dvorem úspěšnou premiéru 6. června 1781 a na jejím základě byl skladatel jmenován vicekapelníkem \"Královské švédské opery\" a ředitelem \"Královské akademie hudby\".\n\nKrál vyslal Krause na velkou studijní cestu po Evropě, aby v zahraničí získal všechny dostupné informace o divadle. Cesta trvala pět let a navštívil při ní mimo jiné Christopha Willibalda Glucka, Johanna Albrechtsbergera, Padre Martiniho a Josepha Haydna. Pro Haydna zkomponoval \"Symfonii D-dur\" (VB 143), která byla poprvé publikována pod Haydnovým jménem. Na této cestě také napsal \"Symfonii e-moll\" (VB 141), která byla zase poprvé publikována v Paříži pod jménem Giuseppe Cambiniho, velmi populárního skladatele té doby. Vedle toho se stal členem stejné zednářské lóže jako Wolfgang Amadeus Mozart. V té době také zkomponoval svůj slavný \"Flétnový kvintet D-dur\" ve kterém překonal veškeré tehdejší konvence. Vnější i vnitřní forma tohoto díla překonávala vše co bylo v té době komponováno. Překvapující byla i délka první věty, která dosáhla 306 taktů.\n\nZ Vídně vedla jeho cesta do Itálie, Francie a Anglie. V Anglii byl v roce 1785 svědkem Händelových oslav stého výročí Westminsterského opatství. Zatímco v Paříži jej zastihly potíže s politickou klikou ve Stockholmu, která se snažila zabránit jeho návratu. Nicméně se tyto obtíže podařilo překonat a Kraus se po svém návratu stal vedoucí osobností hudebního života Gustavovy éry.\n\nPo svém návratu v roce 1787, byl jmenován ředitelem vzdělávacího programu na \"Královské hudební Akademii\" a následující rok se mu podařilo vystřídat Francesca Uttiniho ve funkci koncertního mistra a nakonec i dosáhnout pověsti novátorského dirigenta, pokrokového pedagoga a všestranně talentovaného skladatele. Stal se také členem literárního kruhu, který se shromáždil kolem architekta Erika Palmstedta (který byl mj. pověřen králem Gustavem III. postavit první švédský královský operní dům), skupiny, která vládla intelektuálnímu a kulturnímu životu ve švédském hlavním městě.\nV roce 1789 svolal Gustav III. parlament, aby mu schválil pokračování války s Ruskem. Šlechta se další válce bránila, zatímco krále podporovali měšťané a rolníci. Aby dosáhl tohoto cíle požadoval po Parlamentu schválení zákona, který by mu dal větší pravomoci nad správou země. Král si u Krause objednal hudbu pro slavnostní zahájení schůze. Tzv. \"Riksdagsmusiken\" se hrála v chrámu sv. Mikuláše (St. Nicolai) dne 9. března 1789. Hudba se skládá z pochodu v němž bylo použito téma z pochodu kněží z Mozartovy opery \"Idomeneo\" a symfonie (\"Sinfonia per la Chiesa\"). Mimochodem, požadovaný zákon byl parlamentem schválen.\n\nV lednu 1792 zkomponoval předehru, pochod a mezihry pro provedení Voltairova dramatu \"Olympie\". Za své nejlepší jevištní dílo považoval operu \"Aeneas i Cartago\", která však za jeho života nebyla provedena. 16. března 1792 navštívil král Gustav maškarní ples na kterém byl na něj spáchán atentát. Kraus napsal pohřební kantátu a smuteční symfonii \"Symphonie Funebre\", které byly hrány na pohřebním obřadu 13. dubna. Smrt Gustava III. způsobila zásadní zvrat v kulturních institucích, které podporoval. Krátce po té se prudce zhoršil i zdravotní stav skladatele a jen o několik měsíců později zemřel na tuberkulózu.\n\nByl slavnostně pohřben nedaleko Stockholmu, na poloostrově Tivoli. Jeho hrob nese nápis: \"Här det jordiska af Kraus, det himmelska lefver i hans toner\" (Zde leží pozemský Kraus, nebeský žije ve své hudbě).\n\nExistují dva souhrnné katalogy jeho díla. Prvním je dílem Karla Schreibera: \"Verzeichnis der Musikalischen Werke von Jos. Kraus\", kde jsou jednotlivé skladby označeny písmenem A a druhý vytvořil Bertil H. van Boer (\"Die Werke von Joseph Martin Kraus: Systematisch-thematisches Werkverzeichnis\"), kde jsou skladby označena symbolem BV. Druhý z nich je dostupný ZDE. Bertil van Boer rovněž redigoval moderní edici pro firmu Naxos Records, která zahrnuje nahrávky všech Krausových symfonií a dále napsal programové poznámky k této nahrávce, jakož i heslo pro \"New Grove Dictionary of Music and Musicians\".\n\nChrámovou hudbu dělí Bertil van Boer do dvou období. První, zahrnující léta 1768–1777, je věnováno katolické liturgii. Ve druhém období (1778–1790) komponuje Kraus skladby pro účely evangelické církve, ačkoliv sám zůstává stále katolíkem. Kromě krátkých hymnů a chorálů nebylo však ve Švédsku mnoho příležitostí pro chrámovou hudbu. Na stránkách novin \"Stockholms Posten\" byla vedena debata o tom jakou roli by měla hrát hudba v kostele, které se Kraus zúčastnil třemi články.\n\nKrausova hudba je charakterizována náhlými dramatickými kontrasty v instrumentaci, charakteru, a dokonce i v harmonii. Jeho kontrapunktické schopnosti byly prvotřídní, ale jeho motivické zpracování se nezdá být tak pokročilé jako u Mozarta nebo Haydna. Ve srovnání se svými současníky, je však zřejmý jeho lyrický dar.\n\nŘada Krausových symfonií byla ztracena nebo byla připisována jiným skladatelům. Těch, kde je autorství nesporné zůstává cca dvanáct. Většina z těchto symfonií je třívětá, bez menuetu. Jsou psány většinou pro smyčce a dva lesní rohy. V několika dalších jsou předepsány ještě dvě flétny a dva hoboje, zatímco poslední ze symfonií je obsazena navíc dvěma fagoty a dvěma dalšími lesními rohy. Muzikolog Bertil van Boer píše, že \"Symfonie cis-moll\" je jednou z pouze dvou symfonií, které byly v této tónině zkomponovány v průběhu celého 18. století. Nicméně ji sám Kraus později přepracoval do přijatelnější tóniny c-moll. V Boerově seznamu je uvedena pod číslem 142.\n\n\n\n"}
{"id": "254308", "url": "https://cs.wikipedia.org/wiki?curid=254308", "title": "Julian Schwinger", "text": "Julian Schwinger\n\nJulian Seymour Schwinger (12. února 1918 – 16. července 1994) byl americký teoretický fyzik. Formuloval teorii renormalizace a postuloval fenomén elektrono-positronových párů známý jako Schwingerův efekt. Spolu s Richardem Feynmanem a Shinichiro Tomonagou byl v roce 1965 oceněn Nobelovou cenou za fyziku za jeho práci v oblasti kvantové elektrodynamiky (QED).\n"}
{"id": "254309", "url": "https://cs.wikipedia.org/wiki?curid=254309", "title": "Čara", "text": "Čara\n\nČara ( ) je řeka v Zabajkalském kraji, v Irkutské oblasti a v Jakutské republice v Rusku. Je 851 km dlouhá. Povodí má rozlohu 87 600 km².\n\nPramení na jižních svazích hřbetu Kodar. Protéká Čarskou kotlinou a skrze hřbet Kodar, přičemž vytváří peřeje. Ústí zleva do Oljokmy (povodí Leny). Hlavní přítoky jsou Žuja zleva a Tokko zprava.\n\nZdroj vody je dešťový, sněhový, ledovcový i podzemní. Nejvyšších vodních stavů dosahuje od května do září. Průměrný roční průtok vody činí 900 m³/s. Zamrzá v říjnu a rozmrzá v květnu.\n\nVodní doprava je možná v délce 416 km. V povodí řeky se nachází Udokanská rudná oblast. Podél horního toku prochází Bajkalsko-amurská magistrála.\n"}
{"id": "254313", "url": "https://cs.wikipedia.org/wiki?curid=254313", "title": "Bílé město", "text": "Bílé město\n\nBílé město ( , ha-Ir ha-Levana) je označení pro oblast v Tel Avivu, ve které se nacházejí mnohé vynikající stavby v tzv. mezinárodním slohu, jehož nápadným znakem je zejména použití bílé barvy. Roku 2003 bylo Bílé Město zapsáno jako památka světového dědictví na seznam UNESCO.\n\nBílé město je unikátní městská struktura obrovského historického významu – ve městě se nachází okolo 4 000 budov, které byly v mezinárodním slohu postaveny. Velká část budov byla postavena ve 30. a 40. letech 20. století židovskými architekty, kteří přišli z Německa. Část z nich byla žáky školy Bauhaus, nebo jí byli ovlivněni.\n\nTel Aviv byl založen roku 1909 podle moderních plánů a ideje zahradního města. Design města vytvořil na konci 20. let 20. století projektant skotských měst Patrick Geddes.\n\nJméno „Bílé město“ pramení zejména z toho, že většina budov v této části města má bílou barvu. Budovy jsou dále typické zvláště tím, že jejich funkčnost je preferována před dekorativností a ornamentálností. Domy byly projektovány jako obydlí, jsou proto obklopeny vegetací a vzhled domů je prostý. Asymetrie domů rovněž vychází z praktického poslání budov.\n\n\n"}
{"id": "254314", "url": "https://cs.wikipedia.org/wiki?curid=254314", "title": "Osel", "text": "Osel\n\nOsel (\"Asinus\") je podrod zvířat z čeledi koňovitých (Equidae), typických nenápadným zbarvením a ušima, které jsou delší než uši koní a zeber. Rod zahrnuje tři divoce žijící druhy – osla afrického, osla asijského a kianga. Domestikací dnes vzácného osla afrického vznikl osel domácí.\n\nOslové patří mezi lichokopytníky. Stavbou těla se podobají primitivním druhům koní. Mají poněkud kratší nohy a větší hlavu, osel africký pak představuje „typického“ osla s dlouhýma ušima. Hřebec měří v kohoutku kolem 122 cm, klisna přibližně 115 cm. Všechny druhy oslů mají na hřbetě úhoří pruh, časté je také tmavé zebrování končetin. Asijské druhy oslů, osel asijský a kiang, se více podobají koni a bývají označováni také jako poloosli.\n\nJsou nenároční na potravu, divocí osli obývají odlehlé, často pouštní oblasti – oblast východní Afriky směrem na jih. Mláďata lze odstavit dříve než hříbata. Na svém hřbetě dokáže unést neuvěřitelně těžký náklad – až 300 kg. Ve volné přírodě se dožívají 10–15 let, v zajetí i 40 let.\n\nAsijský osel dokáže běžet rychlostí až 70 km/hod.\n\nOslové jsou společenskými zvířaty, která žijí ve stádech čítajících 2 až 30 jedinců. Vůdcem je vždy samec. Oproti tomu má vůdčí klisna na starosti veškeré denní činnosti. Zároveň si udržuje odstup od ostatních, podřízených klisen. Při přesunu skupiny jde vůdčí klisna vepředu, následují ostatní klisny podle svého postavení a průvod obvykle uzavírá hřebec. Podobným způsobem života žijí také zebry.\n\nSouboje hřebců jsou velmi tvrdé. Samec se tváří zarputile, vycení zuby, hlavu zvedne vzhůru a uši mírně sklopí dozadu. Oba aktéři kolem sebe krouží a vyčkávají na soupeřův první útok. Mezi nejmírnější formu boje patří přetlačování krky. Oslové stojí proti sobě či vedle sebe a krkem se snaží přitlačit soupeřovu hlavu k zemi. Může ale také docházet k pokousaní. V tomto případě se hřebec snaží zasáhnout protivníkovi přední nohy. Rozlícený hřebec umí velmi silně a bolestivě kousnout.\n\nJeho potravu tvoří převážně trávy, různé byliny a někdy i tuhé listí křovin. Svými zuby dokáže rozdrtit i značně tuhé části rostlin. Na oslích stoličkách můžeme pozorovat vysoké korunky. Ty se však rychle opotřebovávají, proto dochází k jejich růstu během celého života jedince. Jelikož často obývá oblasti s nedostatkem vláhy, musí za vodou a potravou neustále putovat. Charakteristické pro něho je, že vidí dobře ve tmě. Je tedy možné ho v noci pozorovat při pastvě.\n\nMláďata přichází na svět zjara nebo počátkem léta po jedenácti měsíčním vývoji v děloze matky. U samice nastupuje březost pouze jednou za dva roky a vrhá jen jednoho potomka. Hříbě je schopné samostatného pohybu již po dvou hodinách. Jeho nevýhodou je rychlý nástup unavenosti. Proto hledá skrýš v hustším porostu hlídán matkou, která se většinou pase opodál. Po dvou týdnech života je schopné následovat stádo při útěku. Ve stáří jednoho měsíce již se nachází pravidelně v přítomnosti celého stáda. Mládě saje mateřské mléko celý rok, ale bylo by schopné se bez něho obejít již ve 4. měsíci života.\n\nKlisny dorůstají pohlavní zralosti ve třech letech, hřebci o rok později. Ve volné přírodě se dožívají 10–15 let, v zajetí i 40 let.\n\nV zajetí může docházet také ke vzájemnému křížení osla a koně. Pokud dojde k páření oslího samce a klisny koně narodí se mula. Naproti tomu mezek je potomkem oslice a hřebce koně. Tito potomci bývají často silní a odolní.\n\nPo celá tisíciletí byl osel využíván jako silné, houževnaté, tažné a nenáročné zvíře. Je schopný nést velmi těžký náklad na dlouhé vzdálenosti s minimálními nároky na množství i kvalitu vody.\n\nJeště nedávno se s ním Středoevropané mohli setkat pouze při cestách na Jadran či Balkán. Dnes se ale začíná toto zvíře chovat i v České republice. Spíše ale jako domácí mazlíček k zábavě či práci na domácích farmách.\n\nDomestikovaly ho národy žijící v povodí Nilu. Nejznámějším druhem je zde osel núbijský. Kriticky ohrožen vyhubením je osel somálský. K jeho záchraně přispívá i chov v zoo – v Česku v Brně, Dvoře Králové nad Labem, Hodoníně, Liberci a Ústí nad Labem.\n\nS oslem divokým se ve volné přírodě dnes již nesetkáme. Je vyhuben. Posledních 115 kusů přežívá v zoologických zahradách. Jejich hodnota je samozřejmě nevyčíslitelná.\n\nV období předdynastického Egypta byli oslové uctíváni. V roce 2002 byly v Abydosu (480 kilometrů na jih od Káhiry) nalezeny ostatky deseti oslů domácích. Pochází z doby asi tři tisíce let před naším letopočtem. Ostatky oslů byly umístěny v místech ceremoniální nekropole. Zde se podle tradičních představ pohřbívali dvořané. Z toho jasně vyplývá vysoký status oslů v tehdejším Egyptě. Kostry soumarů zde nalezených svědčí o tom, že se jednalo o zdravé jedince. Podle opotřebení kostí, kloubů i chrupavek je ale jasné, že byli určení k těžké a mnohaleté práci. Člověk, který měl na rameni nožem vyřezaný hieroglyf osla, měl být údajně chráněn před zlým osudem.\n\nTaké na starověkém Předním východě byl osel důležitým domácím zvířetem. Staří Sumerové zapřahali osly do válečných vozů, jak o tom svědčí slavná standarta z Uru. Oslí karavany měly v Mezopotámii rozhodující význam pro pozemní dopravu. O významu osla pro život ve starověké Mezopotámii svědčí fakt, že kůň byl v akkadštině označenjako \"osel z hor\" a velbloud jednohrbý jako \"osel od jižního moře\" Osel je mnohokrát zmiňován v Bibli, převážně v pozitivním kontextu. Izraelité osla sice pokládali za nečisté zvíře, takže nesměl být obětován ani pojídán, ale vážili si ho. Stejně jako Sumerové používali osly i k zápřahu do válečných vozů. Osel byl symbolem hebrejského kmene Isachar. Známý je příběh o Bileámově oslici, kterou její pán zbil za to, že poklekla před andělem. Oslice se v této legendě projevuje jako pokorný tvor, oddaný Stvořiteli, zatímco její pán je zaslepený hlupák. Budoucí král Saul se setkal s prorokem Samuelem poté, co se vydal hedat zatoulané osly. Izajáš a Zachariáš předpověděli, že Mesiáš přijede na oslu, což se naplnilo v Novém zákoně, když Ježíš o květné neděli vjel do Jeruzaléma na mladém oslu. Osel, spolu s volem, svým dechem zahřívali malého Ježíška v betlémských jeslích, tento motiv sice zmiňují jen apokryfní evangelia, je však věeobecné vžitý v souvislosti s vánočními betlémy. Rovněž při útěku do Egypta před Herodovými vojáky doprovázel svatou rodinu osel. V křesťanství vystupuje osel jako symbol pokory, trpělivosti a mírnosti (podobně jako beránek), i když na rozdíl od něj není přímo ztotožňován s Kristem.\n\nStaří Řekové si osla příliš nevážili, spatřovali v něm zvíře nízké, líné a vychytralé, ale v případě nutnosti také vytrvalé a trpělivé. Takto osla popisují např. Ezopovy bajky. Osel byl v antice spojen i s temnými silami, zvláště s bohyní noci a čaroděnictví Hekaté. Hekatině služebnice (případně dcera) byla v řecké mytologii čarodějnice Empúsa s oslími kopyty. Také slavný román \"Zlatý osel\" římského autora Apuleia nebo novela Lúkis řeckého satirika Lúkiána představují osla jako zvíře spojené s magií. V obou případech je hlavním hrdinou muž, který se seznámi s čarodějnicí a vlastní neopatrností se proměnil v osla. Symbol plodnosti v oslovi spatřovali staří Římané, kteří osla zasvětili bohům Priapovi a Silénovi. Naproti tomu staří Peršané si osla vážili a uctívali ho. Ve staroindické bajky a pohádkách ze sbírek Hitopadéša a Paňčatantra vystupuje osel jako trpělivé, ale i přihlouplé zvíře. Hinduistické bohyně Šítala a Kálratri bývají zobrazovány jedoucí na oslu.\n\nKosmova kronika popisuje obětování osla starými Čechy v pohanském období, není však jisté, zda staří Slované osla skutečně obětovali, protože byl v raném středověku severně od Alp chován jen výjimečně. Ve středověku začal být osel stále více pokládán za hloupé a nerozhodné zvíře, jak o tom svědčí podobenství o Buridanovu oslu nebo bláznivá satira Brunellus ze 12. století. Sv. Hildegarda z Bingenu napsala, že oslí maso nelze jíst, protože páchne oslí hloupostí. V éře čarodějnických procesů byl osel pokládán vedle kozla a kocoura za jednou z podob, jíž na sebe mohl brát Ďábel při sabatu čarodějnic.\nVe středověku a raném novověku byla oblíbeným tělesným trestem pro různé nemravy či podvodníky oslí jízda. Při tomto trestu byl odsouzenec se zatíženýma nohama posazen na dřevěného osla s ostrým hřbetem, který se mu zařízl hluboko do rozkroku. Tento trest byl nejen bolestivý, ale, vzhledem k souvislosti s oslem, také ponižující.\nPředstavy o oslí hlouposti se ještě posílily za renesance. O další degradaci osla na symbol tuposti a nemravnosti se postaral Shakespeare ve svém Snu noci svatojánské, zatímco Cervantes zobrazuje osla, na němž jezdí Sancho Panza jako omezeného, ale trpělivého a klidného dobráka. Osel byl ve středověku a raném novověku symbolem bláznů a dvorních šašků, šašci někdy nosili čepici s oslíma ušima. V příbězích o Eulenspieglovi vystupuje osel jako šprýmařův přítel a pomocník, který Eulenspieglovi slouží k provádění taškařic a bláznivých kousků. Z podobného důvodu byl v 18. a 19. století ve školství používán obrázek osla nebo čepice s oslíma ušima jako trest pro neposlušné nebo nechápavé školáky.\n\nTeprve od 19. stol. začíná být osel pojímán jako hodné a sympatické zvíře, o čemž svědčí např. oslík Ijáček z Milneho Medvídka Pú nebo oslík Stříbrňák z románu španělského spisovatele Jiméneze. Kolem roku 1870 se stal osel ve Spojených státech symbolem Demokratické strany, původně v důsledku karikatur kreslíře Thomase Nasta. V současnosti je jedním z nejpopulárnějších fiktivních oslů bezesporu upovídaný ušák z pohádek o Shrekovi.\n\nSlovo osel se v přeneseném významu používá i jako nadávka, zejména při označení pomalu chápajícího nebo hloupého člověka. Vizte též anglickou variantu Jackass.\n\n"}
{"id": "254316", "url": "https://cs.wikipedia.org/wiki?curid=254316", "title": "Osel asijský", "text": "Osel asijský\n\nOsel asijský (\"Equus hemionus\") se vyskytuje v jižní a střední Asii. Žije ve stádech převážně na stepích nebo v polopouštích blízko napajedel. Je označován jako poloosel protože vzhledem vypadá napůl jako osel ale napůl jako kůň. Velikost je 1–1,5 metrů, má až 25 cm dlouhou srst.\nOsel asijský se vyskytuje v pěti poddruzích:\n\n"}
{"id": "254317", "url": "https://cs.wikipedia.org/wiki?curid=254317", "title": "Luigi Mancinelli", "text": "Luigi Mancinelli\n\nLuigi Mancinelli (3. února 1848, Orvieto – 2. února 1921, Řím) byl italský violoncellista a operní dirigent. Byl rovněž činný jako hudební skladatel.\n\nVystudoval ve Florencii a začínal jako violoncellista symfonického orchestru v Bologni. Jako operní dirigent se uvedl v Perugii a v Římě. Záhy získal mezinárodní proslulost. Řídil operní orchestry v Londýně (Covent Garden) a v Madridu. V Buenos Aires dirigoval operní představení při otevření slavného divadla Teatro Colón.\n\nV Metropolitní opeře v New Yorku debutoval operou Charlese Gounoda \"Faust a Markétka\" 27. listopadu 1893. Bylo to u příležitosti znovu otevření scény po požáru, který toto divadlo postihl v roce 1892. Po devět let byl hlavním dirigentem Metropolitní opery a uvedl zde americké premiéry světových oper (Jules Massenet: \"Werther\", \"Cid\"; Giuseppe Verdi: \"Falstaff, Ernani\"; Camille Saint-Saëns – \"Samson a Dalila\", Wolfgang Amadeus Mozart: \"Kouzelná flétna, Don Giovanni\", Giacomo Puccini: \"La Bohème\" a další).\n\nProslulost Mancinelliho byla na přelomu 20. století srovnatelná se slávou Artura Toscaniniho. V dnešní době je méně znám zejména proto, že oproti Toscaninimu existuje jen málo nahrávek jeho tvorby a navíc ve špatné technické kvalitě.\n\nJeho skladatelský odkaz zahrnuje čtyři opery a řadu dalších vokálních a symfonických skladeb. Psal rovněž hudbu k filmům. Opera Ero e Leandro byla uvedena i na scéně Metropolitní opery. Divadlo v jeho rodném Orvietu nese na jeho počest jméno Teatro Mancinelli.\n\n\n\n\n\n"}
{"id": "254321", "url": "https://cs.wikipedia.org/wiki?curid=254321", "title": "Kraus", "text": "Kraus\n\nExistuje více nositelů příjmení Kraus nebo Krauss:\n\n\n\n\n"}
{"id": "254324", "url": "https://cs.wikipedia.org/wiki?curid=254324", "title": "Archanděl", "text": "Archanděl\n\nArchanděl (z řeckého: ἀρχή – \"archē\" vrchní nebo vedoucí a άγγελος – \"ángelos\", posel) je v mnoha náboženských systémech anděl vyššího řádu. Andělé i archandělé jsou součástí monoteistických náboženských tradic křesťanství, judaismu, islámu či zoroastrismu. Teologická disciplína zabývající se anděly se nazývá angelologie. \n\nV protokanonických spisech bible se jako archanděl výslovně jmenuje pouze Michael. Gabriel, zmíněný Lukášovým evangeliem, je pouze nepřímo dovozován jako archanděl. Rafael je zmíněn v deuterokanonické knize Tobiáš a Uriel v apokryfní knize Enochově.\n\nV židovském náboženství není výslovná zmínka o archandělech v kanonických knihách Písma. V zásadě není v Písmu ani mnoho zmínek o andělech jako takových a předpokládá se, že zájem Židů o anděly vzrostl až po babylonském zajetí. V rabínské tradici a Kabale vzrostl počet archandělů na sedm, přičemž Michael, Rafael a Gabriel jsou nesporní. Mezi ostatními čtyřmi mohou být Uriel, Sariel, Raguel, Remiel, Zadkiel, Jophiel, Haniel a Chamuel.\n\nStaré židovské texty uvádějí patnáct archandělů:\n\nCírkevní tradice vidí jako archanděly tři anděly, jejichž jména se nacházejí v Písmu – Michaela, Gabriela a Rafaela. V bibli je však za archanděla výslovně označen pouze Michael, jako kníže Božích „vojsk“ či ochránce Izraele a odpůrce ďábla ve sporu o Mojžíšovo tělo. Michael je také andělem Posledního soudu, který se utká s drakem představujícím Antikrista. Anděl Rafael (též Refáel, Ochranitel) je zmíněn v deuterokanonické (apokryfní) knize Tóbijáš, kde pomáhá hlavní postavě knihy. V Bibli je dále zmiňován anděl Gabriel (Zvěstovatel), který např. zvěstuje narození Krista. Jména dalších archandělů se vyskytují v různých starozákonních apokalypsách či židovských apokryfech. Pravoslaví uznává osm archandělů - vedle tří výše zmíněných též: Uriel (viz apokryfní knihy: 4. Ezdrášova a 1. Henochova), Šealtiel, Jugidiel, Barachiel, Jeremiel.\n\nNový zákon často hovoří o andělích (např. posel k Panně Marii, k pastýřům, andělé, kteří osvobodili sv. Petra z vězení), ale má pouze dvě reference o archandělech, a to v Listu Judově o Michaelovi a v Prvním listě Tesalonickým, kde se mluví o „hlasu archanděla“, který bude slyšen při návratu Krista.\n\nSvědkové Jehovovi zastávají názor, že existuje pouze jediný archanděl – Michael, kterého ztotožňují s Ježíšem Kristem.\n"}
{"id": "254325", "url": "https://cs.wikipedia.org/wiki?curid=254325", "title": "Ronald Kraus", "text": "Ronald Kraus\n\nRonald Kraus (26. října 1927 Praha – 7. ledna 1996 Strakonice) byl český textař.\n\nNarodil se v Praze jako syn známého novináře a spisovatele F. R. Krause.\nVe svých 14 letech byl deportován do koncentračního tábora v Bystřici (okres Benešov) a odtud později do německého Klein Steinu (dnes Kamionek v Polsku).\nV letech 1947 – 1949 sloužil vojenskou službu.\nKoncem šedesátých let se zasloužil o obnovení tradice české trampské písničky. Spolupracoval zejména s KTO, kterým napsal desítky písňových textů (např. \"Šejdy Lejdy\", „Plácek v oudolí“, „Zrádný banjo“, „U tří louží“, \"Zápraží\", \"Už není Ohio\", \"Než byl svět\", atd.). Psal také pro další countryové kapely (Taxmeni), ale i pro Juditu Čeřovskou, Josefa Zímu, Naďu Urbánkovou, Marii Rottrovou, později pak hlavně Evu Olmerovou nebo Evu Pilarovou. Produkoval několik významných alb, např. Ztracenka zpívá nebo Jezero dřímá, později Zahraj i pro mne s Evou Olmerovou a Michaelem Kocábem.\n\n"}
{"id": "254330", "url": "https://cs.wikipedia.org/wiki?curid=254330", "title": "Stifterův památník", "text": "Stifterův památník\n\nStifterův památník se nachází nad severozápadním břehem Plešného jezera na Šumavě v Jihočeském kraji v Česku. Stojí v nadmořské výšce 1311 m vysoko na boční skalní stěně karu pod vrcholem Plechého. Byl postaven v letech 1876−77 ve tvaru štíhlého 14,5 m vysokého obelisku z kvádrů, zhotovených z místní tzv. pleckensteinské žuly.\n\nPřipomíná známého básníka Šumavy Adalberta Stiftera. Ze skalní plošiny před pomníkem je úchvatný pohled na jezero.\n\nPomník stavěl kameník Adolf Paleczek z Jeleních Vrchů (15. dubna 1837 – 14. srpna 1910 ve Vyšném) se čtyřmi pomocníky:\n\nPrvní iniciativa k postavení pomníku Adalberta Stiftera vzešla od jeho přítele, ředitele měšťanských škol ve Vídni a předsedy spolku rodáků ze Šumavy, žijících v Rakousku, Jordana Kajetána Markuse. Nejprve se uvažovalo o vytesání desky s citátem ze Stifterových spisů přímo na jezerní stěně, ale stěna je převislá a postavení tak vysokého lešení v tehdejší době bylo neproveditelné a nákladné. Proto bylo rozhodnuto, že přímo do skály budou vytesána pouze písmena básníkova jména, která budou pozlacena.\n\n15. července 1836 podal Markus žádost o povolení stavby tehdejšímu majiteli českokrumlovského panství a lesů v oblasti Plešného jezera, Janu Adolfu ze Schwarzenbergu. Kníže souhlasil a přikázal vyplatit příspěvek ve výši dvaceti zlatých. S tím však nesouhlasil syn knížete, dědičný princ Adolf Josef, který byl přítelem lesa a přírody a nepřipustil by do nich jakýkoliv zásah.\n\nTeprve 30. srpna 1869 byla ukončena jednání a vypadalo to, že se může s budováním nápisu začít. Přesto se do roku 1875 nedělo nic. Nakonec spolek souhlasil s doporučením básníkova přítele sochaře Jana Rinta, který od myšlenky pořízení nápisu zrazoval. Bylo rozhodnuto, aby na vrcholu stěny stál mohutný jehlan. Návrh k němu vypracoval slavný vídeňský architekt Jindřich rytíř Ferstel.\n\nMarkus pak pověřil zednického mistra Wagnera z Frymburka, aby vyhledal vhodného kameníka a uzavřel s ním příslušnou smlouvu. Wagner oslovil knížecího hajného a kameníka Josefa Palečka z Jeleních vrchů, avšak ten požadoval za práci příliš mnoho, proto byli osloveni další kameníci. Lepší nabídku od nich Markus nezískal, nakonec přijal požadavek Palečkův.\n\n14. června 1875 Markus znovu oznámil knížeti Adolfu Josefovi, že podle povolení vládnoucího knížete se stavbou začne v červnu a skončí v srpnu. Kníže Adolf Josef však o změně umístěné památníku nebyl informován a opět se stavbou nesouhlasil, protože stavba by znamenala vážný zásah do života okolního lesa. Markus opětovně vysvětloval, že stavba pomníku nemůže lesu uškodit, protože \"„beztoho jsou ve všech okolních porostech spousty vyvrácených a dosud neodklizených kmenů z polomů v minulých letech“\".\n\nMarkus usoudil, že ani nyní ke stavbě pomníku nedojde, ustoupil od původního plánu a smířil se s tím, že pomník nebude stát na vrcholu jezerní stěny na místě, kde pobýval básník nejraději.\n\nČlenové spolku začali hledat jiné místo, vhodné k postavení pomníku. Jako nejvhodnější označili místo v blízkosti tzv. Hochwiese jižně od jezerní stěny na hranicích mezi Čechami a Rakouskem, kde je skála nazývaná Věž a odkud se nabízí krásný výhled do Čech, Rakouska i Bavorska. Na rakouské straně však nebylo k dispozici dřevo na stavbu lešení, proto Markus žádal mladého knížete o poskytnutí dřeva z knížecích lesů. Nakonec mu bylo vyhověno a po dalších dlouhých jednáních se podařilo získat souhlas Adolfa Josefa se stavbou na původním místě nad jezerem.\n\nNa konci května 1876 se Josef Paleček a další čtyři zruční a zdatní dělnici z Jeleních Vrchů vydali starou jezerní cestou ke skalnímu výčnělku Plechého. Na dvoukolové káře si kromě potravin a přikrývek vezli jen nejprimitivnější nářadí, sestávající z dřevěných kladek a zvedáků, zapůjčených od správy tuhých dolů (doly na těžbu tuhy) v Černé v Pošumaví a silných konopných lan, dlát, kamenických palic, klínů a seker.\n\nPo třech hodinách došli k jezeru. Nejprve postavili jednoduchou chatu, s otevřeným ohništěm uprostřed a primitivními lůžky z mechu a chvojí kolem stěn. Další tři dny jim trvalo než všechno nářadí vynosili ke staveništi na vrcholu stěny, kde byl zatlučený kůl označující umístění pomníku. Na místě byl základní kámen v podobě vrcholku skály, ale další mnohatunový kámen museli získat z místa vzdáleného několik kilometrů. Přemístění tak velikého kamene v obtížném pralesovitém terénu nemělo v té době obdoby, práce jim trvala šestnáct dnů. První den s ním pomocí válečků na dřevěných kolejnicích pohnuli o pouhých padesát centimetrů. Na stanovišti ho museli otesat do krychle, základu celého monumentu. Ostatní kameny byly menší a z nejbližšího okolí, získávaly se jednodušeji, i když se i jejich váha počítala na metráky.\n\nPracovalo se od slunka do slunka a pomník začal pomalu vyrůstat. Každý z dělníků obdržel zlatku denně, což byl na tehdejší dobu slušný výdělek. Kameníci spali ve srubu, pro jídlo se vydávali sami každou sobotu do Jeleních Vrchů. Práci schwarzenberských kameníků si přijel až z Vídně prohlédnout sám architekt a byl nadmíru spokojen. Pomník byl hotov na podzim 1876.\n\nV zimě musely být práce přerušeny a až zjara 1877 došlo na mohutné jehle k vycementování spár mezi jejími jednotlivými dílci a k ozdobení stěn vyrytými nápisy a citáty ze Stifterových děl. Okolí pomníku s vyhlídkou bylo zabezpečeno dřevěným můstkem, který byl postupem času vyměněn za kovový. Pod ním kameníci vyryli asi deseticentimetrová počáteční písmena svých jmen.\n\n26. srpna 1877 se konalo slavnostní odhalení památníku, kterého se zúčastnili četní hosté ze Šumavy, Českokrumlovska, z Horních Rakous i z Bavorska. V předvečer se konala slavnost v Horní Plané, odkud vyšel průvod ke Stifterovu rodnému domku. Pak byla krátká oslava, které se zúčastnil také básníkův bratr.\n\nDruhý den vyrazila řada kočárů a povozů do Nové Pece, kde hosté vystoupili a vydali se strmou cestou pěšky k jezeru a poté dále k pomníku. Slavnostní řeč vedl otec myšlenky J. K. Markus, který symbolicky předal pomník do péče všech obyvatel Šumavy. Předtím tento dar odmítla obec Horní Planá, neboť se obávala budoucích nákladů na jeho údržbu.\n\nKdyž začalo pršet, celá společnost se vrátila do Horní Plané a oslavy pokračovaly v místních hostincích. Markus vydal u této příležitosti - životopisnou brožurku o Stifterovi. Tu na slavnosti prodával Markusův bratr, ale protože neměl k této činnosti příslušná povolení, byl na několik dní uvězněn.\n\nDlouho po slavnosti se kameníci vraceli do těchto míst za vzpomínkami. Dva se přestěhovali do Ameriky a ti co zůstali, se každý rok vraceli a opravovali iniciály - černou barvou těch, kteří už nežili a bílou barvou své.\n\nK památníku vede od Plešného jezera přes vrchol Plechého žlutá turistická značka, kratší a strmější je pak neznačená zážitková cesta „Duch pralesa“ otevřená roku 2006.\n\n\n\n"}
{"id": "254332", "url": "https://cs.wikipedia.org/wiki?curid=254332", "title": "Jindřich II. Francouzský", "text": "Jindřich II. Francouzský\n\nJindřich II. Francouzský (francouzsky \"Henri II de France\", 31. března 1519, Saint-Germain-en-Laye, Francie – 10. července 1559, Hôtel des Tournelles, Paříž) z dynastie Valois byl francouzský král od 31. července 1547 do své smrti.\n\nJindřich II. Francouzský se narodil na královském zámku v Saint-Germain-en-Laye ve Francii jako druhorozený syn ze sedmi dětí francouzského krále Františka I. a jeho manželky Klaudie Francouzské; jeho prarodiči byli Ludvík XII. a Anna Bretaňská.\n\nJindřichův otec, král František I. prohrál v roce 1525 bitvu u Pavie a upadl do zajetí svého protivníka, císaře a španělského krále Karla V. Následujícího roku byl zajatý František I. propuštěn, a to výměnou za své dva malé syny, kteří putovali jako rukojmí do Španělska. Na této smutné cestě doprovázel oba prince celý královský dvůr. Následníkovi trůnu dauphinovi Františkovi bylo osm let, mladšímu Jindřichovi sedm. Většina dvora se samozřejmě starala především o dauphina a jeho pohodlí, Jindřichovi věnovala svou láskyplnou péči druhdy dvorní dáma jeho matky, Diana de Poitiers. Nucený trudný pobyt ve Španělsku spolu s chladným přezíravým přístupem, jehož se mu ve srovnání s privilegovaným starším bratrem dostávalo, malého prince poznamenal i do budoucna: vyrostl z něj uzavřený, málomluvný a trudnomyslný muž; nazývali ho \"\"králem z olova\"\". O deset let později, když již byla Diana de Poitiers vdovou, se stala jeho milenkou a následujících 25 let měla velký vliv na Jindřichovo rozhodování; dokonce se s Jindřichovým požehnáním starala i o královské dokumenty.\n\n10. srpna roku 1536 zemřel náhle Jindřichův starší bratr, František II. Bretaňský a dosud opomíjený Jindřich se nečekaně stal následníkem trůnu – dauphinem, zdědiv po bratrovi i titul vévody bretaňského. Když 31. března roku 1547 zemřel jeho otec František I., stal se Jindřich králem; korunován byl 25. července 1547 v katedrále v Remeši.\n\nJindřich pokračoval ve stylu vlády svého otce a podobně jako on dbal o lesk panovnického dvora. V tom mu byla nápomocna jeho manželka, jež držela na dvoře italské umělce a s nimi i trvalý vliv italské renesance ve Francii.\n\nJeho snahou bylo zabránit šíření protestantismu ve Francii. Vůči hugenotům byly používány represe různého druhu. V té době vznikly v obyvatelstvu dva velké tábory, stranící buď katolíkům, nebo hugenotům, jež podporovaly významné šlechtické rody, bojující ovšem o reálnou politickou moc v zemi i provinciích. Rozštěpení společnosti bylo stále silnější a kulminovalo třináct let po Jindřichově smrti masakrem hugenotů, tzv. Bartolomějskou nocí.\n\nJindřichova vláda byla ve znamení válek s Habsburky. Roku 1552 se znovu rozhořela válka v severní Itálii mezi Francií a Svatou říší římskou a přenesla se i na pohraničí mezi Francií a říší. Francouzská ofenzíva ovládla Lotrinsko. Protestantská německá knížata, válčící s císařem Karlem, uzavřela spojenectví s Jindřichem. Francouzi zaútočili na Toskánsko, ale utrpěli zde porážku v bitvě u Marciana. Roku 1556 abdikoval císař Karel V., jeho nástupce Filip II. Španělský však ve válce pokračoval.\n\nTa probíhala i na území Nizozemska. V roce 1557 zde utrpěla francouzská armáda těžkou porážku u Saint-Quentinu, o rok později pak další u Gravelines. V té situaci 3. května roku 1559 byla podepsána v Cateau Cambrésis mírová smlouva, jíž bylo období italských válek ukončeno. Francie podle ní ztratila Artois, Vlámsko, Franche-Comté, Savojsko a Piemont, ale získala Calais, poslední baštu Anglie na francouzském území jako pozůstatek stoleté války, a biskupství Mety, Toul a Verdun. Součástí smlouvy byl i sňatek Filipa II. s Jindřichovou dcerou Alžbětou.\nJindřich II. miloval lov a účast na turnajích, na kterých trávil spoustu času. 1. července 1559 probíhal turnaj na oslavu sňatku Filipa II. Španělského, který si bral na potvrzení míru z Cateau-Cambrésis mezi Francií a Španělskem dceru Jindřicha II. Alžbětu z Valois. Během turnaje smrtelně zasáhl krále Jindřicha II. Gabriel Montgomery kopím, roztříštěným v předchozím zápase: ostrý hrot projel hledím helmy, prorazil Jindřichovo levé oko a pronikl až do mozku. Jindřich II. byl ihned převezen ke královskému chirurgovi, věhlasnému Ambroži Parému, kterému se však i přes všechny snahy nepodařilo krále zachránit. Po deseti dnech krutého utrpení král 10. července 1559 zemřel. Později byl pohřben v bazilice Saint-Denis, místě posledního odpočinku francouzských králů. Během francouzské revoluce byly královské hroby v Saint-Denis 18. října roku 1793 vyplundrovány a Jindřichovy ostatky skončily spolu s ostatními v hromadném hrobě mimo kostel.\n\nJindřicha II. vystřídal na trůnu jeho nejstarší syn, František II., který však brzy zemřel. Za vlády dalších dvou Jindřichových synů Karla IX. a Jindřicha III. byla Francie zmítána náboženskými válkami mezi hugenoty a katolíky. Všichni Jindřichovi synové zemřeli bez potomků, proto trůn nakonec připadl jeho zeti Jindřichu IV. z rodu Bourbonů.\n\n28. října roku 1533 se oženil s Kateřinou de Medici (13. dubna 1519 – 5. ledna 1589). V době sňatku jim oběma bylo 14 let. Z jejich manželství vzešlo deset potomků – pět synů a pět dcer, jeden chlapec a dvě děvčata však zemřela jako nemluvňata.\n\nKromě těchto potomků z manželského lože měl Jindřich II. i tři děti z levého boku:\n\n"}
{"id": "254335", "url": "https://cs.wikipedia.org/wiki?curid=254335", "title": "Bitva u Gravelines", "text": "Bitva u Gravelines\n\nV bitvě u Gravelines došlo ke střetu španělské Armady a anglického loďstva (někdy se používá označení \"anglická Armada\" nebo \"Counter Armada\", proti Armada). K největšímu střetu došlo v roce 1588 v Lamanšském průlivu poblíž města Gravelines, kde bylo španělské loďstvo na hlavu poraženo a totálně zdecimováno.\n\nAnglie se Španělskem byly až do roku 1558 dobrými spojenci, a to hlavně z toho důvodu, že Filip II. byl manželem anglické královny Marie Tudorovny a spoluvládcem Anglie. Po smrti Marie nastoupila ovšem na anglický trůn její nevlastní sestra Alžběta I., která na rozdíl od své katolické sestry upevňovala pozici anglikánské církve, což spolu s odmítnutím Filipovy ruky mělo samozřejmě za následek rychlé zhoršení vzájemných politických vztahů. Alžběta dále pokračovala v jejich ochlazování svolením k přepadávání španělských lodí a měst Francisi Drakeovi, Johnu Hawkinsovi a dalším. Tito lidé dostali ještě navíc šlechtický titul. Další Alžbětin tah, poprava Marie Stuartovny, byl Filipem přijat s nevolí. Posledním hřebíkem do rakve se zdála být pomoc vzbouřeným Nizozemským provinciím poskytováním anglických výsostných vod pro úkryt nizozemských námořních partyzánů \"gézů\" před Španěly.\n\nKarta se obrátila v roce 1580, kdy Filip II. dosedl na portugalský trůn, čímž získal strategický přístav Lisabon. Od této chvíle byla už jen otázka času, kdy začne španělský útok na Anglii.\n\nVe chvíli, kdy Španělsko získalo Lisabon, začal Filip II. realizovat své plány, jak znovu nastolit katolicismus v Anglii. V této době měl ze zámořských kolonii až desetkrát vyšší příjmy než Alžběta, a proto si mohl dovolit své plány uskutečnit. Jeho záměrem bylo vyslat z Lisabonu část armády po moři a spojit ji s armádou vévody parmského, generála španělských vojsk v Nizozemí; celé vojsko se pak mělo vylodit v Anglii. Filipova taktika však měla, jak se později ukázalo, řadu chyb. Měl sice jakési zkušenosti s námořními bitvami – např. vítězná bitva u Lepanta –, nicméně nevěděl, jak organizovat tak velkou armádu a neměl ani přesnou představu, proti jaké síle bude bojovat.\n\nVydržování Armady stálo ročně kolem 4 milionů dukátů, což byla asi polovina Filipových ročních důchodů. Čítala na 130 lodí všeho druhu, vyzbrojených 1 500 kusy mosazných a 1000 železných děl, její posádky tvořilo na 11 000 (Briggs píše 8 000) námořníků a 18 000 vojáků; dalších 30 000 vojáků se mělo s touto flotilou spojit ve španělském Nizozemí. Podle plánu se pak měla celá 55 000 armáda vylodit poblíž Plymouthu a přesunout se k Londýnu, aby zaútočila na postavení královny Alžběty.\n\nPrvní problém představovaly těžké španělské galeony, tvořící základní výbavu flotily. Byly to velké lodě připomínající plovoucí tvrze, které měly obrovskou nosnost a jejichž základní taktikou bylo zahákovat nepřátelskou loď a vyslat na ni své vojáky. Ale byly příliš neforemné a nestabilní a tím, že vyčnívaly ohromnou hmotou nad moře, také špatně ovladatelné ve větru. Zmíněná bojová strategie v té době již pomalu zastarávala, flotila byla k tomu ještě vyzbrojena 3 000 zastaralými děly používajícími koulí různého kalibru, což při střelbě způsobovalo problémy. Španělé neměli navíc až do ovládnutí Portugalska žádné stálé loďstvo a odpovídající zkušenosti s jeho zásobováním.\n\nDalším problémem, souvisejícím s hákováním galeon a s úmyslem loďstvo využít víceméně jenom k vylodění armády, byl fakt, že většinu posádky tvořili vojáci, kteří nebyli zběhlí v námořních bitvách. S tím souvisí i to, že zásobovat tak velkou armádu bylo téměř nemožné, potraviny se kazily a vodu brzy pokrýval sliz.\n\nNaloďování zprvu vedl Álvaro de Bazán, markýz ze Santa Cruz, ale ten v roce 1588 zemřel, a ani výběr nového vrchního velitele loďstva v osobě vévody de Medina-Sidonia nebyl zřejmě úplně šťastný. Vévoda sám pochyboval, zda se pro tento post hodí, když před bitvou králi napsal: „\"Na moři mi bývá vždy zle od žaludku a pokaždé se nachladím.\"“ Nicméně během bitvy dokázal přesně odhadnout, o co se Angličané pokusí, avšak nepohyblivost jeho galeon a nepříznivý vítr hrály proti němu.\n\nAngličané měli naopak již delší dobu stálou bitevní flotilu, skládající se z moderních válečných lodí. Tyto lodě prošly pod vedením bývalého korzára Johna Hawkinse rychlým vývojem, jenž spočíval především ve snížení profilu. To významně zvýšilo jejich manévrovatelnost a zlepšilo hydrodynamiku trupu, jako je tomu u rybího těla. Tyto lodě byly pohyblivější, nebylo snadné je zahákovat a navíc spoléhaly na střelbu z děl na dálku, což nebyla právě španělská silná stránka.\n\nDalší výhodou bylo, že Alžběta pověřila vedením loďstva admirály lorda Charlese Howarda z Effinghamu a sira Francise Drakea na základě jejich námořních zásluh, a ne tak jak tomu bylo na dvoře Filipa, který se spoléhal na tradiční šlechtické rody, kdy za vrchního velitele jeho flotil zvolil vévodu de Medina-Sidonia.\n\nNavíc Anglie a Nizozemí byly od Španělska poměrně vzdálené a Španělé potřebovali měsíce, než dopluli z Lisabonu do Lamanšského průlivu; po připlutí k nizozemským břehům potřebovali přirozeně doplnit zásoby a opravit lodě.\n\nTo všechno nemění nic na tom, že Alžběta si byla dobře vědoma, že by se ani náhodou nemohla ubránit španělské pozemní armádě, pokud by se s ní Filip podle předpokladů vylodil u Londýna. Musela tudíž udržet Španěly na moři, protože její námořnictvo bylo co do zkušeností v boji přinejmenším srovnatelné s Filipovým (v této době ještě nikdo netušil, jak snadno ovšem Španělé podlehnou).\n\n28. května 1588 vyplula \"Nepřemožitelná Armada\" z Lisabonu, když poslední loď opustila přístav až o dva dny později. V týž den, 30. května 1588, začala mírová jednání mezi anglickým velvyslancem Valentinem Dalem a Parmovými zmocněnci; ta skončila 17. června.\n\nArmadu zdrželo nepříznivé počasí a proto dorazila k britským břehům (u Cornwallu) až 19. července. Zprávu o blížící se flotile obdržel Londýn pomocí řady ohňových majáků, které byly rozestavěny po celé délce jižního pobřeží. Podle legendy v době, kdy první španělské lodě již byly v dohledu, hrál Francis Drake v koule a poté, co k němu přišel vysoký lord admirál Howard, prohlásil, že je dost času na dokončení hry i poražení Španělů. Toto setkání zachytil na obraze John Seymour Lucas na svém obraze \"Španělé na dohled\".\n\nJeště té noci za odlivu vyplulo 60 lodí lorda Charlese Howarda a sira Johna Hawkinse (který byl podřízen siru Francisi Drakeovi) a dostalo se z jihu vévodovi de Medina-Sidonia na závětrnou stranu do zad. Takto se obě flotily držely v šachu celý týden a snažily se najít výhodnější postavení. Naneštěstí pro vévodu de Medina-Sidonia dorazily z přístavů na jihu Anglie se zásobami a střelným prachem anglické lodě a jeho flotilu přečíslily.\nBez zásob a vyčerpaný zakotvil a zformoval de Medina-Sidonia svou flotilu do obraného postavení poblíž francouzského Calais, odkud vyslal naléhavou žádost o pomoc padesát kilometrů vzdálenému vévodovi z Parmy, který vyčkával u Dunkerque. Ten však nedisponoval žádnými adekvátními plavidly, jež by mu mohl poskytnout, měl pouze obchodní lodě, které by byly pro Angličany snadnou kořistí.\n\n28. července o půlnoci vybral lord Howard osm lodí, naplnil je smůlou, střelným prachem a nabitými děly, všechny je zapálil a vyslal do středu španělské flotily. Ohňové lodě v ní způsobily velký zmatek, takže mnoho španělských lodí přesekalo kotvící lana a odplulo na volné moře. Celkem byla sice poškozena jen jedna španělská loď, ale ráno bylo vidět neuspořádanou a rozptýlenou Armadu na severovýchod od Gravelines.\n\nZde se několik lodí snažilo zorganizovat a vytvořit útočný půlkruh. Jejich pozice ostřelovaly anglické lodě nejprve z dálky, a jakmile Španělům došla munice, přiblížily se a zahájily mocnou palbu, při níž bylo mnoho španělských lodí potopeno či zbaveno stěžňů (při průzkumech vraků u Irska se později ukázalo, že většina munice nebyla vůbec vystřílena, nýbrž zůstala na lodích, což bylo způsobeno nestandardní velikostí dělových koulí a také špatným výcvikem námořníků v nabíjení). Ještě několik dní Angličané pronásledovali Španěly na sever, kde je nechali napospas moři. Zdevastované zbytky Armady obepluly Anglii kolem severních Orknejí a Hebrid, kde bylo dílo zkázy dokonáno přírodními živly.\n\nPři návratu bylo tedy Španělské loďstvo zahnáno na sever a bylo nuceno vybrat si, jestli popluje dál na sever do Norska nebo na západ. Vévoda de Medina Sidonia se rozhodl plout podél břehů Skotska a Irska. Následky dlouhé cesty se začaly projevovat čím dál tím víc. Mnoho lodí se plavilo svázáno navzájem provazy. Kvůli nedostatku jídla a vody pro posádku byli do moře shazováni jízdní koně. U skotských a irských břehů se Armada setkala s řadou ničivých bouří, které je nahnaly na zrádné útesy. V této době se projevilo rovněž to, že většina lodí si při útěku před Anglickými ohnivými loděmi přeťala kotvící lana a manévrovatelnost zhoršovala také četná poškození stěžňů a plachet. Tyto bouře byly chápány protestanty jako pomoc od Boha, který je ochránil před hrozivou Armadou. Alžběta vydala pamětní medaili s nápisem \"He blew with His winds, and they were scattered\" (básnicky: „On dal větrům i vodám sil a dych, by rozprášily řady nepřátel mých“).\n\nSoučasné teorie naznačují, že španělští námořníci nedokázali důsledně propočítat vliv Golfského proudu na jejich trasu a kvůli této chybě byli zaneseni blíž ke břehům, než chtěli. Dalším problémem, o kterém nemohli Španělé vědět, byl výskyt výjimečného počtu ledových bouří v této oblasti v osmdesátých letech 16. stol. – tento fakt se dnes připisuje tzv. malé době ledové.\n\nV tomto nepříznivém počasí se námořníci dostali k irským břehům. Mezitím ale v Dublinu probíhaly rozsáhlé přípravy na přijíždějící invazní armádu. Irskému místodržícímu, Williamu Fitzwilliamovi, byla totiž podána zpráva, že bitvu v Lamanšském kanálu vyhráli Španělé a přicházejí obsadit Irsko. Pro uklidnění lidí byla vydána falešná zpráva o jednotce 10 000 anglických vojáků, kteří se chystají vylodit na pomoc Irsku. Když se ale ukázalo, že nejde o španělskou invazní armádu, ale o zubožené trosky Armady, začal velký hon na španělské ztroskotance. Pokud nebyli zabiti na místě, byli obvykle odvedeni, mučeni a nakonec zabiti. Španělům pomáhali především původní gaelští obyvatelé, za což byli stíháni jako zrádci a zabíjeni.\n\nDo Španělska se vrátilo 64 lodí a kolem 10 000 mužů. Většina z nich ale byla již vysílena a vyhladověna natolik, že zemřeli v nemocnicích a na lodích v přístavu. Filip i přes velké zklamání z výsledku uznal, že velký podíl na zničení jeho Armady měly přírodní živly, a vévodovi de Medina Sidonia odpustil.\n\nDůsledky se sice neprojevily okamžitě, nicméně už samotný fakt, že vybavení Armady stálo polovinu ročních královských důchodů a výsledek tažení nebyl právě uspokojivý, podlomil španělskou morálku i ekonomiku. Filip se až do své smrti v roce 1598 uzavřel ve svém sídle El Escorial v Madridu. Důsledkem bylo zhroucení španělské ekonomiky, které se naplno projevilo za třicetileté války.\nAngličané sice v této bitvě nepřišli o jedinou loď (vyjma osmi zápalných) a jejich bojové ztráty byly mizivé, ale po bitvě se ukázaly otřesné podmínky života na lodích: vypuklo mnoho epidemií tyfu a dalších nemocí, které stály život 6000–8000 námořníků. Angličtí námořníci byli později také velmi demotivováni i několik měsíců trvajícím zpožděním ve vyplácení žoldu. Naopak vláda Španělska poskytla svým poraženým námořníkům otevřenou podporu.\n\nPřesto je tato bitva považována za největší v anglických dějinách od bitvy u Azincourtu. Angličané definitivně převzali moc nad oceánem a stali se nejvýznamnějším státem v Evropě. Pozice anglikánské církve byla posílena dokonce tak, že ani mnohem katoličtější dynastie Stuartovců, která nastoupila na anglický trůn po Alžbětině smrti, ji už nijak neoslabila.\n\nZ hlediska námořních bitev měla tato bitva také velmi dalekosáhlý dopad. Byla to jedna z posledních bitev, kdy se lodě spoléhaly na hákování a bitvu námořníků v boji muže proti muži, a zároveň jedna z prvních, v níž se začala formovat taktika, která ovládla moře na dalších několik stovek let, kdy se tzv. řadové lodě staví do řady navazujíc přídí na záď další lodi, bokem k nepřátelským lodím. Tato taktika byla překonána až Horatiem Nelsonem v bitvě u Trafalgaru (tzv. „Nelsonovým chvatem“).\n\n\n"}
{"id": "254339", "url": "https://cs.wikipedia.org/wiki?curid=254339", "title": "Potravina", "text": "Potravina\n\nPotravina, také jídlo je výrobek nebo látka určená pro výživu lidí a konzumovaná ústy v nezměněném, syrovém, anebo upraveném stavu.\n\nJde o všechny základní poživatiny, látky obsahující živiny, produkty rostlinné nebo živočišné výroby zemědělství určené pro lidskou výživu. Obsahují živiny jako jsou sacharidy, tuky, proteiny, vitamín nebo minerální látky. Požité živiny jsou v lidském těle vstřebávány buňkami a využity k produkci energie, udržování životních funkcí a podpoře jeho růstu.\n\nPodle Národního ústavu pro vzdělávání, školské poradenské zařízení a zařízení pro další vzdělávání pedagogických pracovníků (NÚV) jsou poživatiny základní složkou potravy a dělí se na:\n\n\nPotraviny jsou rostlinného nebo živočišného původu. Podle funkce ve výživě lze potraviny rozdělit na energetické, stavební a ochranné.\n\n\n\nDle novelizovaného zákona č.110/1997 Sb., o potravinách a tabákových výrobcích a jeho prováděcí vyhlášky je česká potravina taková, která je ze 100 procent z českých surovin a vyrobili ji v České republice. To se týká mléka a nezpracovaných potravin typu ovoce, zeleniny, masa. Označení může nést i zpracovaná potravina, jejíž 75 procent složek použitých při výrobě pochází z České republiky a podstatná část jejího zpracování se udála rovněž v ČR.\nRegionální potravina je produkt – potravinářský nebo zemědělský výrobek, který je vyroben v příslušném regionu, pochází zejména z tuzemských surovin a vykazuje nezaměnitelné regionální charakteristiky (např. Poštulkovy tvarůžkové moučníky). Regionem se rozumí celek vymezený pomocí administrativních hranic kraje, jako vyšší územněsprávní celek.\nBiopotravina je potravina vyrobená z bioproduktů, povolených přídavných a pomocných látek, a také vyhláškou povoleného podílu surovin nepocházejících z ekologického zemědělství, a to za podmínek stanovených vyhláškou.\nJako zelená potravina se označují řasy, bakterie a trávy s významným podílem bílkovin a vysokou nutriční hodnotou. V propagaci se často označují také jako superpotraviny. Pojem zelená potravina ani superpotravina není jednoznačně vymezen. Běžně se k zeleným potravinám řadí chlorella, mladý ječmen a spirulina. Jako zelené potraviny se označují také vojtěška a mladá pšenice. Obecně se k zeleným potravinám dá zařadit jakákoliv zelená zelenina.\nGeneticky modifikované (GM) potraviny jsou takové, které obsahují geneticky modifikované organizmy (GMO), sestávají z GMO nebo jsou z GMO vyrobeny.\nBezpečná potravina odpovídá pojmu food safety (bezpečnost potravin) – hygienická a zdravotní nezávadnost potravin.\n\n\nBezpečná potravina je vhodná pro lidskou spotřebu a nepoškozuje zdraví člověka, za předpokladu, že je připravena a konzumována dle návodu k použití. Ze zákona o potravinách jednoznačně vyplývá, že do prodeje může být uveden jen takový výrobek, který tuto podmínku splňuje. Tedy všechny potraviny na trhu by měly být bezpečné.\nBezpečnost potraviny je základem pojmu kvalita potraviny. Avšak bezpečná potravina nemusí být nutně potravina kvalitní, potravina s biologickou hodnotou. Ta se označuje spíše jako potravina pro zdravou výživu (nesprávně zdravá potravina).\n\nPodle zákona č.110/1997 Sb., o potravinách a tabákových výrobcích ve znění pozdějších předpisů, se jakostí potravin rozumí soubor charakteristických vlastností jednotlivých druhů, skupin a podskupin potravin a tabákových výrobků, jejichž parametry jsou stanoveny zákonem a prováděcími vyhláškami. V praxi se kvalitní potravina vyznačuje mnoha dalšími jakostními znaky a kritérii, často o nich rozhoduje sám výrobce, tato kritéria nejsou kontrolována orgány státního dozoru.\nKvalita výrobků je jedním ze základních požadavků vyžadovaných spotřebitelem.\n\nKvalita potravin je ovlivňována také prostřednictvím přídatných látek (barviva, konzervanty, emulgátory aj.). Potraviny mohou být také obohacovány potravními doplňky (vitaminy, minerály aj.).\n\n\nHistoricky potraviny pocházejí především z lovu a chování zvířat na jedné straně, nebo zemědělství na straně druhé. V současnosti nejvíce potravin získáváme prostřednictvím potravinářského průmyslu. Většina potravin má rostlinný původ, buď přímo, anebo nepřímo (živočišná výroba využívá rostliny ke krmení zvířat).\n\nMezi nejvýznamnější potraviny vůbec patří kukuřice, pšenice a rýže. Právě obiloviny jsou základním zdrojem energie pro lidskou výživu, celosvětově je podíl obilovin na výživě odhadován na 60 – 70 %.\n\nZatímco západní svět se potýká s nadbytkem potravin, rozvojové země trpí podvýživou a hladem. V této souvislosti jsou vyzdvihovány nové typy potravin. Již v roce 1974, při příležitosti konání první Světové konference o jídle označila Organizace pro výživu a zemědělství (FAO) jako „nejlepší jídlo pro budoucnost“ spirulinu. Mezinárodní snahy o distribuci potravin do oblastí, kde jsou životně potřebné, zaštiťuje Světový potravinový program. Ročně distribuuje asi 4 miliony tun potravin.\n\nČlověk má čtyři základní chutě: sladkou, kyselou, slanou a hořkou. Někdy se k nim řadí i pátá, tzv. umami – překládá se jako chuť delikátní, chutná. \n\nPotraviny, jejich výroba, zpracování a příprava odráží mnohé z místní kultury. Mnoho národů charakterizuje také typická gastronomie s charakteristickými chutěmi, například italská kuchyně, francouzská, japonská, čínská, thajská nebo americká kuchyně.\n\nPotraviny a potrava odráží také náboženské nebo morální postoje, např. vegetariánství, veganství. Závisí také na individuálních preferencích, zvyklostech nebo zdravotním stavu. Váže se k civilizačním chorobám (obezita, diabetes, potravinová alergie aj.)\n\nMnoho druhů jídla může být konzumováno v syrové podobě, příprava pak spočívá v mytí, krájení, míchání, kořenění apod. Typická příprava potravin však spočívá ve vaření, příp. pečení nebo smažení a dalších typech tepelné úpravy. Specifickou, aktuálně populární přípravou jídla je zpracování za nízkých teplot. Pak hovoříme o tzv. raw food (vitariánství).\n\nPotraviny jsou nedílnou součástí výživy, lidský organismus je potřebuje k získání energie, růstu a obnově buněk tkání a orgánů. Energii dodávají prostřednictvím svého obsahu – bílkovin, sacharidů, tuků, vitamínů, minerálů, vlákniny a vody. Optimální strukturu výživy – poměr jednotlivých potravin ve zdravé výživě zobrazuje tzv. potravinová pyramida. Návody, jaké potraviny a v jakém množství konzumovat pro udržení či obnovení zdraví dávají výživová doporučení.\n\n\n\n"}
{"id": "254342", "url": "https://cs.wikipedia.org/wiki?curid=254342", "title": "Provincie Awa (Čiba)", "text": "Provincie Awa (Čiba)\n\nProvincie Awa (: 安房国; \"Awa no kuni\") byla stará japonská provincie rozkládající se na konci poloostrova Bósó na ostrově Honšú. Sousedila s provincií Kazusa. Na jejím území se dnes rozkládá část prefektury Čiba.\n\nProvincie Awa vznikla v roce 718 rozdělením provincie Kazusa. Skládala se ze čtyř okresů: Asai, Awa, Heguri a Nagasa. Hlavní město leželo v okrese Heguri. I když jeho přesné umístění nebylo nikdy objeveno, předpokládá se, že se nacházelo poblíž Mijoši.\n\nNázev poloostrova Bósó (房総半島, \"Bósó-hantó\") je tvořen druhým znakem z názvu provincie Awa (房) a druhým znakem z názvů provincií Kazusa a Šimousa (総).\n\nNa ostrově Šikoku existovala rovněž provincie Awa, ale její název se zapisoval pomocí jiných znaků (阿波国).\n"}
{"id": "254345", "url": "https://cs.wikipedia.org/wiki?curid=254345", "title": "Jakobsit", "text": "Jakobsit\n\nJakobsit (Damour, 1869), chemický vzorec (Mn,Fe,Mg)(Fe,Mn)O, je krychlový minerál ze skupiny spinelidů.\n\nNazván podle lokality Jakobsberg ve Švédsku.\n\nPrimární minerál nebo jako produkt přeměny dalších minerálů některých metamorfovaných manganových ložisek.\n\nVzácně se vyskytující krystaly mají tvar oktaedrů o velikosti do 4 mm. Dále se vyskytuje v masivních i zrnitých agregátech. Dvojčatí podle {111} (spinelový zákon), výsledný tvar je zploštělý podle {111} nebo deskovitý.\n\n\n\nVýjimečně jako ruda manganu.\n\nJde o řídce se vyskytující minerál.\n\n\n"}
{"id": "254347", "url": "https://cs.wikipedia.org/wiki?curid=254347", "title": "Asimilace (biologie)", "text": "Asimilace (biologie)\n\nAsimilace je v biologii proces přeměny výchozích látek na jiné (zpravidla pro život typické) látky. Tyto produkty se nazývají asimiláty. \n\n\n"}
{"id": "254352", "url": "https://cs.wikipedia.org/wiki?curid=254352", "title": "Vladimír Ráž", "text": "Vladimír Ráž\n\nVladimír Ráž (1. července 1923 Nejdek u Karlových Varů – 4. července 2000 Praha) byl český herec.\n\nMaturoval na smíchovském reálném gymnáziu. V letech 1942 až 1947 (s přerušením činnosti Konzervatoře ke konci okupace) absolvoval dramatické oddělení pražské konzervatoře. V letech 1947 až 1949 byl členem Realistického divadla Zdeňka Nejedlého, v letech 1949–1951 Divadla státního filmu, následně v letech 1951–1954 hrál v Hudebním divadle v Karlíně. Od roku 1954 byl členem činohry Národního divadla v Praze.\n\nVladimír Ráž byl třikrát ženatý. Jeho první ženou byla herečka Alexandra Myšková (* 1922), se kterou měl syna Martina. Ta v roce 1970 emigrovala do Norska.\n\nJeho druhou manželkou byla jeho herecká partnerka v pohádce Pyšná princezna – Alena Vránová (* 1932), se kterou měl dceru Markétu. Jeho třetí manželkou byla Olga Hnátková, se kterou měl dceru Veroniku (* 1980).\n\nJeště 6. 10. 1998 vystupoval ve Stavovském divadle v derniéře Čechovova Višňového sadu. Tři dny před smrtí natáčel televizní seriál \"Zdivočelá země\". Zemřel doma ve spánku.\n\nV roce 1952 hrál postavu \"krále Miroslava\" ve známé filmové pohádce \"Pyšná princezna\" (spolu se svojí pozdější manželkou Alenou Vránovou). V pohádkovém filmu \"Byl jednou jeden král\" z roku 1954 v roli rybáře-nápadníka princezny Marušky. Ve filmu \"Hrátky s čertem\" z roku 1956 představoval čerta \"Doktora Solferna\".\n\nČasto představoval postavy z československé národní historie jako Josef Božek, Josef Václav Frič, MUDr. Jan Janský, Jan Sladký Kozina, František Ženíšek, Karol Šmidke, Sergej Ingr, dr.Hubert Ripka). Předurčoval jej k tomu jeho kultivovaný herecký projev, noblesa hereckého projevu jakož i velmi dobrá jevištní řeč.\n\nSpolupracoval také s televizí a rozhlasem, nejznámější jsou role v televizních seriálech Sňatky z rozumu, Byl jednou jeden dům, Třicet případů majora Zemana a Zdivočelá země. Jeho nezaměnitelný podmanivý hlas známe z dabingu, především v roli Old Shatterhanda.\n\nByl profesorem Pražské konzervatoře.\n\n\n\n\n\n\n\n"}
{"id": "254354", "url": "https://cs.wikipedia.org/wiki?curid=254354", "title": "Panaitios", "text": "Panaitios\n\nPanaitios ( ), (asi 185 př. n. l. – asi 109 př. n. l., ) byl starověký řecký filosof, představitel středního stoicismu.\n\nPanaitios pocházel z města Lindos na ostrově Rhodos. Vzdělání získal v Athénách, kde byl žákem Díogena ze Seleukeie. Kolem roku (160 př. n. l. odešel do Říma, kde svým působením významně přispěl ke zvýšení zájmu římských myslitelů o stoickou filosofii. Byl členem římského poselstva do Egypta roku 139 př. n. l. spolu s Publiem Corneliem Scipionem Aemilianem, Spuriem Mummiem a Luciem Metellem. V roce 129 př. n. l. odešel do Athén, kde převzal vedení stoické školy (mezi jeho žáky patřil především jeden z nejvšestrannějších mužů antického starověku, polyhistor a stoický filosof Poseidónios).\n\nPanaitiova filosofie je eklektická. Panaitios v řadě myšlenek opustil ortodoxní stoicismus, zavedl některé doplňky v Platónově a Aristotelově duchu a svou etiku přizpůsoboval potřebám římské aristokracie. Jako jediný ze stoiků se stavěl kriticky k astrologii a k věštbám, kladl důraz na povinnost jedince ke státu a společnosti. Společně se svým žákem Poseidóniem definoval ideu lidství (řecky \"filanthrópiá\", latinsky \"humanitas\") obsahující požadavek, aby každý jednotlivec aktivně rozvíjel spravedlnost a lásku k lidem jako nepsané pravidlo lidského soužití. Jeho spis \"O povinnostech (Περί τοΰ καθήκοντος)\" ovlivnil názory i životní postoje mnohých římských politiků a spisovatelů, např. Cicerona.\n"}
{"id": "254355", "url": "https://cs.wikipedia.org/wiki?curid=254355", "title": "Letecká společnost", "text": "Letecká společnost\n\nLetecká společnost nebo také aerolinie je společnost provozující osobní nebo nákladní leteckou přepravu na základě uznávaného certifikátu nebo licence. Letadla si společnost buď pronajímá, nebo je vlastní. Velikost jednotlivých leteckých společností a rozsah služeb které poskytují, sahá od jednotlivců s jedním nebo několika letadly až po velké nadnárodní společnosti s několika stovkami strojů.\n\nLetecké společnost můžeme dělit na pravidelné, charterové, regionální nebo na tzv. aerotaxi – zákazníci si sami vybírají destinaci a čas odletu, může se jednat také o kombinaci. Více aerolinií se může sdružit do aliance leteckých společností, které přináší pro cestující i společnosti mnoho výhod, mezi největší 3 aliance leteckých společností patří Star Alliance, SkyTeam a Oneworld.\n\n297 leteckých společností má zakázáno létat do Evropské unie. Na prvním seznamu z roku 2006 bylo uvedeno přes 90 leteckých společností s tímto zákazem.\n\nToto je seznam deseti nejstarších leteckých společností které jsou stále aktivní:\n\n\n"}
{"id": "254357", "url": "https://cs.wikipedia.org/wiki?curid=254357", "title": "BM-21 Grad", "text": "BM-21 Grad\n\nBM-21 GRAD je sovětský, resp. ruský raketomet zkonstruovaný v 60. letech 20. století. Je určený k provádění soustředěných paleb na větší prostory protivníka a ničení palebných prostředků a bojové techniky. Raketomet se poprvé objevil na veřejnosti roku 1964. Jedná se o reaktivní systém pro odpálení 40 kusů raket ráže 122 mm, který je umístěn na podvozku automobilu Ural-375D (6x6), v pozdějších letech na podvozku automobilu Ural-4320. Odpal raket je možný jak z kabiny řidiče, tak z okopu, střelbu z tohoto zařízení je možno provést jednotlivě či salvově. BM-21 GRAD byl ze Sovětského svazu vyvážen do mnoha zemí světa, vznikaly různé obměny, raketomety se v různých verzích vyráběly i v zahraničí. Kromě toho vznikly v Československu, Polsku a Rumunsku verze, kdy odpalovací zařízení bylo umístěno na vozidla tamní produkce. \n\nRaketa\n\nNosič \n\nAlžír, Angola, Bulharsko, ČAD, ČR,Slovensko-Rm-70, Egypt, Etiopie, Finsko, Indie, Írán, Jemen, Jugoslávie (nást. státy), Kuba, Kypr, Kongo, Libanon, Maroko, Mali, Mosambik, Namibie, Nikaragua, Nigérie, Pákistán, Polsko, Somálsko, SSSR (nást. státy), Tanzanie, Ukrajina, Zambie\n\n"}
{"id": "254359", "url": "https://cs.wikipedia.org/wiki?curid=254359", "title": "Karol Šmidke", "text": "Karol Šmidke\n\nKarol Šmidke (21. ledna 1897 Ostrava-Vítkovice – 15. prosince 1952 Bratislava) byl slovenský a československý politik, funkcionář Komunistické strany Československa, respektive Komunistické strany Slovenska. Významná postava Slovenského národního povstání, předseda Sboru pověřenců a Slovenské národní rady. V 50. letech 20. století obviněn z buržoazního nacionalismu a politicky eliminován.\nPo vzniku první československé republiky pracoval v různých funkcích stranického aparátu KSČ v Liptovském Svätém Mikuláši, Trenčíně a Banské Bystrici. Zároveň byl i představitelem Svazu kovodělníků v Bratislavě a tajemníkem Rudých odborů na Slovensku.\n\nV parlamentních volbách v roce 1935 byl zvolen poslancem Národního shromáždění ČSR za KSČ (v databázi poslanců uváděn jako Karol Schmidke). Ve funkci setrval do prosince 1938, kdy jeho mandát zanikl v důsledku rozpuštění KSČ.\n\nOd ledna 1939 byl pověřen politickými funkcemi na Moravě, odkud udržoval kontakty s ilegálními pracovníky komunistické strany na Slovensku.\n\nZ pověření strany 10. srpna 1939 emigroval přes Polsko do Sovětského svazu. Zde pobýval v letech 1941 až 1942, navštěvoval zde Vyšší leninskou školu v Kušnarenkově.\nPo jejím ukončení pracoval v politickém vedení sovětské armády v Moskvě, zde také spolupracoval na vysílání propagandistického vysílače \"Za slovenskú slobodu\". Kromě toho se pokoušel diskutovat s moskevským vedením KSČ o řešení vzájemných vztahů Čechů a Slováků. Navštěvoval také zajatecké tábory, ve kterých byli internováni zajatci pocházející z armády tehdejšího loutkového Slovenského státu.\n\nSpolu s Karlem Bacílkem byl pověřen dalšími politickými úkoly a vyslán dne 22. června 1943 přes Polsko zpět na Slovensko. Moskevské vedení KSČ žádalo od slovenských komunistů aby vystupňovali svoji aktivitu v boji proti fašistům. Spolu s Gustávem Husákem založil páté ilegální ústřední vedení Komunistické strany Slovenska. Po dobu své činnosti, kterou byl nucen vykonávat v hluboké ilegalitě, žil a pracoval pod falešnými jmény. Přispěl k tvorbě protifašistického odboje a vytvoření ilegální Slovenské národní rady. V prosinci byl jedním ze signatářů takzvané vánoční dohody, kterou se spojil komunistický a nekomunistický odboj na Slovensku.\n\nByl vedoucím delegace Slovenské národní rady, která 4. srpna 1944 odletěla do Sovětského svazu, aby se sovětskou stranou projednala a koordinovala začátek Slovenského národního povstání. Do SSSR se dostali letadlem ministra obrany slovenského státu Ferdinanda Čatloše, který tam paralelně mířil na projednání možnosti přechodu slovenské armády do řad spojeneckých vojsk včetně otevření karpatských průsmyků pro Rudou armádu. Šmidke Sovětům předal plán povstání zpracovaný ÚV KSS (počítal tehdy s připojením Slovenska k Sovětskému svazu). 27. srpna 1944 pak Šmidke a další členové delegace jednali v Moskvě se zástupcem československé exilové vlády Františkem Němcem.\n\nNa podkladě jednání se sovětskou stranou mělo být realizováno spojení sovětských vojsk se slovenskými jednotkami bránícími část fronty v Karpatech. Vzhledem k tomu, že jednání probíhala zdlouhavě a Slovenské národní povstání vypuklo dříve než bylo možné jej koordinovat s postupem sovětských vojsk, a stejně tak selhalo i povstalecké velení, které mělo řídit jednotky na východním Slovensku, nepodařilo se dosáhnout předem stanoveného cíle a spojit se s Rudou armádou. 4. září 1944 se Karol Šmidke vrátil na povstalecké území, 5. září referoval o výsledcích cesty na slavnostním zasedání SNR. Dále pokračoval v činnosti jako jeden z dvou předsedů Slovenské národní rady, které v letech 1944–1945 spolupředsedal spolu s Vavro Šrobárem. Zastával i vysoké funkce v hlavním štábu partyzánských oddílů na Slovensku a v radě pro obranu Slovenska. Po ústupu povstalců do hor pokračoval v práci v ilegalitě v Prešově, Bratislavě a v Nitře.\n\nPo válce patřil mezi nejvýznamnější slovenské politiky. Účastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice. Výsledkem jednání byla takzvaná první pražská dohoda, která Slovensku dávala silné kompetence.\n\nVykonával řadu vysokých státních a stranických funkcí. Již 8. dubna 1945 se stal členem Prozatímního Ústředního výboru Komunistické strany Československa, čímž byli předáci slovenských komunistů kooptováni do celostátního vedení strany. IX. sjezd KSČ ho v této funkci potvrdil a setrval v ní do února 1951. Žilinská konference KSS v srpnu 1945 ho rovněž zvolila místopředsedou Komunistické strany Slovenska. Na této pozici setrval do roku 1950. V letech 1945–1951 členem Ústředního výboru KSS.\n\nOd září 1945 do srpna 1946 působil na postu předsedy 6. Sboru pověřenců Jeho nástupem na tuto funkci (fakticky slovenský premiér) byl na vedlejší linii odsunut dosavadní předák slovenských komunistů Gustáv Husák a vůdčí roli v KSS začali přebírat funkcionáři centralisticky, propražsky, orientovaní.\n\nV letech 1946–1948 byl místopředsedou a v letech 1948–1950 i předsedou Slovenské národní rady. V letech 1945–1948 byl předsedou Zväzu slovenských partyzánov. V poválečných letech se podílel na vyjednávání ohledně parametrů česko-slovenského státoprávního uspořádání. V březnu 1947 se účastnil porady českých a slovenských komunistů svolané k tomuto tématu, kde sice v zásadě vyslovil souhlas s centralizačními návrhy umenšujícími kompetence Slovenska, ale v detailech se snažil zachovat jistý manévrovací prostor. Argumentoval i příkladem sovětské ústavy z roku 1936 nebo nové ústavy Jugoslávie.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za KSČ. V srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. Na základě výsledků voleb roku 1946 byl do Slovenské národní rady zvolen opětovně. Mandát v SNR získal i ve volbách roku 1948. Zároveň ve volbách do Národního shromáždění roku 1948 se stal za KSČ poslancem Národního shromáždění ve volebním kraji Banská Bystrica. Na poslaneckém postu v Národním shromáždění setrval formálně do své smrti roku 1952.\n\nJeho kariéra ale byla zastavena v roce 1950, kdy byl obviněn z \"buržoazního nacionalismu\" a musel se stáhnout z politického života. Již od roku 1948 se v rámci KSČ začalo mluvit o hrozbě buržoazního nacionalismu, tedy upřednostňování nacionální tematiky nad sociálními a ideologickými otázkami. Zpočátku šlo o reflexi eskalující krize vztahů mezi Sovětským svazem a Jugoslávií, později za aktivní role sovětských poradců byla obvinění z buržoazního nacionalismu rozpracována i v Československu a cílena proti skupině slovenských komunistů, kteří měli často již od 30. let větší porozumění pro slovenskou svébytnost a během Slovenského národní povstání reprezentovali asertivní slovenskou politiku. Státní bezpečnost začala sbírat materiály proti některým funkcionářům a v březnu 1950 vstoupila kampaň proti buržoaznímu nacionalismu do ostré fáze, když byl z postu ministra zahraničních věcí Československa odvolán Vladimír Clementis. Začaly i signály o mocenském pádu Šmidkeho. 31. března 1950 se Šmidke vzdal postu vedoucího kádrového oddělení ÚV KSS. V dubnu 1950 Viliam Široký ostře kritizoval pro podléhání buržoaznímu nacionalismu další funkcionáře (Gustáv Husák, Laco Novomeský) a nepřímo mnohé další včetně Šmidkeho. Na IX. sjezdu KSS konaném v květnu 1950 se již o Šmidkeho údajných selháních mluvilo otevřeně. Šmidke na sjezdu provedl sebekritiku, ale jeho sestup se nezastavil. Mandátu poslance SNR se vzdal v červenci 1950.\n\nV únoru 1951 se sešel ÚV KSČ a slovenský komunistický předák Štefan Bašťovanský zde prezentoval zprávu o „\"odhalení špionážní záškodnické činnosti V. Clementise a frakční protistranické činnosti buržoazních nacionalistů v KSS\".“ O Šmidkem prohlásil, že dotyčný zapomněl na svůj dělnický původ. Navrhl jeho vyloučení z ÚV KSČ. V únoru 1951 byl pak skutečně uvolněn z funkce člena ÚV KSČ.\n\nNásledně byl odsunut na nevýznamný post podnikového ředitele závodu \"Tesla Bratislava\". Zemřel v Bratislavě 15. prosince 1952. Historik Jan Rychlík uvádí, že smrt nastala za nejasných okolností, údajně po automobilové nehodě.\n\nPozději byl posmrtně rehabilitován a 20. ledna 1967 obdržel \"in memoriam\" vyznamenání Hrdina Československé socialistické republiky.\n\n"}
{"id": "254363", "url": "https://cs.wikipedia.org/wiki?curid=254363", "title": "Kombinační obvod", "text": "Kombinační obvod\n\nKombinační logické obvody jsou takové logické obvody, ve kterých stavy na výstupech závisí pouze na okamžitých kombinacích vstupních proměnných a nezávisí na jejich předchozích hodnotách, s výjimkou krátkého přechodového děje: Kombinační logické obvody nemají žádnou paměť předchozích stavů, takže jedné kombinaci vstupních proměnných odpovídá právě jediná výstupní kombinace funkčních hodnot.\n\nU kombinačních logických obvodů se závislost výstupních funkčních hodnot na hodnotách vstupních proměnných popisuje pravdivostní tabulkou nebo pomocí logických výrazů.\n\nPro realizaci kombinačních obvodů je možné použít:\n\n\n\n"}
{"id": "254364", "url": "https://cs.wikipedia.org/wiki?curid=254364", "title": "Rudi Supek", "text": "Rudi Supek\n\nRudi Supek (* 8. dubna 1913, Záhřeb - 2. ledna 1993, Záhřeb) byl jugoslávský filosof a sociolog. R. Supek byl členem a zakladatelem Skupiny Praxis, redaktorem jejího časopisu \"Praxis\" a organizátorem skupinou pořádaných symposií, tzv. \"letní školy\" na ostrově Korčula.\n\nSupek studoval filosofii na záhřebské univerzitě, později psychologii v Paříži. Po příchodu německých vojsk do Francie odešel do odboje francouzské \"resistance\", byl však brzo zatčen a poslán do koncentračního tábora v Royallieu a později v Buchenwaldu. Po válce pokračoval v Paříži ve svém studiu.\n\n"}
{"id": "254366", "url": "https://cs.wikipedia.org/wiki?curid=254366", "title": "Jaroslav Bidlo", "text": "Jaroslav Bidlo\n\nJaroslav Bidlo (17. listopadu 1868, Záboří nad Labem – 1. prosince 1937, Praha) byl český historik, profesor východoevropských dějin na Univerzitě Karlově.\n\nNarodil se v rodině východočeského učitele. Po předčasném ukončení kněžského semináře odešel studovat, a sice na pražskou univerzitu ke studiu katolické dogmatiky a historie na filozofické fakultě. Tyto dva obory mu umožnily orientaci ve středověku ve všech jeho církevně-politických intencích. Během svého působení v Praze byl i starostou Historického klubu.\n\nPůvodně učil krátce na střední škole (gymnázium v Ječné 1894-95), ale po odchodu prof. Jirečka (v roce 1893 do Vídně na katedru slovanské filologie) byl určen jako jeho nástupce v oboru historické slavistiky. Jeho zásluhy ve vědním oboru všeobecné dějiny se zvláštním zřetelem k dějinám východní Evropy a Balkánu byly oceněny členstvím v Královské české společnosti nauk (mimořádný člen 13. ledna 1904, řádný od 10. ledna 1917), řádným členem České akademie věd a umění se stal 19. března 1927 (dopisující od 3. prosince 1909, mimořádný 13. prosince 1921). Dále byl členem akademií polské, jihoslovanské a ruské.\n\nPod vlivem Jaroslava Golla, v jehož semináři byl zapsán poprvé v roce 1890, se začal zabývat studiem dějin Jednoty bratrské, zaměřil se zejména na její polskou větev. Po studijním pobytu v letech 1892 a 1893 v Krakově, Petrohradě a Moskvě jakoby objevil východní Evropu a její dějiny.\n\nV roce 1897 vydává první dílo o Jednotě bratrské „\"Nekrologia polské větve Jednoty bratrské\"“ (článek vyšel v Časopisu Českého muzea). V následujících letech na něj navázal čtyřdílnými dějinami polské jednoty. Vycházel přitom z pramenů, s nimiž se seznámil v Polsku, Vídni, Vatikánu a ve Švýcarsku. Jednota bratrská v prvním vyhnanství, jeho habilitační práce, pokrývá druhou polovinu 16. století s důrazem na teologickou stránku exilového života, včetně vlivu na polskou i českou společnost.\n\nGoll ohledně Bidlovy habilitace psal Rezkovi: „\"Jsou tu další habilitace, které bych rád viděl. Nejbližší je Bidlo. Dál pilně pracoval a končí svůj spis Jednota bratrská v Polsku (v 16. století). Na tom základě by se mohl habilitovat pro všeobecný dějepis se zvláštním zřetelem k slovanským dějinám (á la Jiroušek).\"“\n\nJednotlivé díly vyšly v letech 1900, 1903, 1909 a 1932. V pauze mezi třetím a čtvrtým dílem vyšly ještě kratší statě o dějinách bratrské enklávy v Polsku (psané česky i německy):\n(Německy psané články jsou o poměru Jednoty bratrské k luteránství a o školství.)\n\nPři studiu archivních pramenů Bidlo dospěl k vydávání edice \"Akty jednoty bratrské\" (dva svazky z let 1915 a 1923, pokryl léta 1437 – 1524).\n\nDruhým zájmovým okruhem pro Bidla byly dějiny východoevropských (dalo by se říci obecně slovanských) států, které prezentoval zpočátku v převzaté formě v podobě \"Přehledu dějin polských\" od Michala Bobrzyńského (1895). O pár let později přešel k vlastnímu pojetí a vydal dvoudílné Dějiny Ruska v XIX. století (1907).\n\nPřed válkou vydal ještě knihu \"O historii Slovanstva\" jako celku, kde nadnesl téma jednoty slovanských dějin a jejich průběhu, zatímco v protikladu stojí slovanská kulturní rozpolcenost na římsko-germánský okruh a řecko-slovanskou oblast. Poprvé se zde objevuje zárodek komparativní metody.\n\nK tématu slovanství se vrátil ještě několikrát: od roku 1912 spolurediguje časopis Slovanstvo (spolu s Jiřím Polívkou), v němž uveřejňuje dva články komparativního charakteru, a sice \"Historický vývoj Slovanstva\" a \"Náboženské a církevní poměry národů slovanských\", roku 1917 vydává Kulturu byzantskou (zabývá se vznikem evropské kultury a vztahem vzdělanosti jižních Slovanů a Byzance) a naposledy roku 1927, kdy vychází \"Dějiny Slovanstva\". V tomto posledním velkém díle se snaží postihnout stejnosti i rozdíly vývoje jednotlivých slovanských národů. Při hodnocení soudobého Ruska vycházel z přímých pramenů a své osobní zkušenosti.\n\nCo se týká Bidlova didaktického působení, je nutné zmínit jeho spoluautorství na učebnici obecných dějin \"Dějepis pro vyšší třídy středních škol\" z let 1911 a 1913, které napsal spolu s Josefem Šustou.\n\nKdyž byl roku 1917 sestaven tzv. májový manifest a podepsán 223 osobnostmi, Bidlo nepodepsal. Vedle spisovatelů zde najdeme téměř kompletní Gollovu školu, ale chybí podpisy Josefa Šusty a právě Bidla. Zatímco Šustu k odmítnutí podepsat vedla patrně funkce – byl tehdy děkanem filosofické fakulty a nechtěl ji kompromitovat, Jaroslav Bidlo svůj podpis nijak nezdůvodnil. Karel Kazbunda se domnívá, že tak učinil pro rakouské smýšlení.\n\nVe vztahu k ostatním příslušníkům Gollovy školy se choval Bidlo odmítavě a z pozice soupeře. Zejména jde-li o skupiny Pekař – Šusta vs. Novotný – Friedrich. Výjimkou byl Josef Šusta, s nímž Bidla spojoval zejména profesní postup: V roce 1900 se stali oba docenty, 1905 mimořádnými profesory a 1910 řádnými profesory na filosofické fakultě pražské univerzity.\nOd roku 1903/04 vede Goll spolu s Šustou a Pekařem historické semináře, od roku 1908/9 pak Golla, který seminář nevypsal, nahrazuje Bidlo.\nJaroslav Bidlo se stal rovněž děkanem filosofické fakulty české univerzity, a to v roce 1915/16.\n\n\n\n"}
{"id": "254368", "url": "https://cs.wikipedia.org/wiki?curid=254368", "title": "Cvoček Cvrkal", "text": "Cvoček Cvrkal\n\nDesátník Cvoček Cvrkal (v originále \"Buggy Swires\") je fiktivní postava z tvorby Terry Pratchetta. Objevuje se například v knize Hrrr na ně!. Je členem fiktivního policejního sboru zvaného Ankh-morporská Městská hlídka. V této instituci representuje etnickou menšinu skřítků (nebo skřetů, originál \"gnomes\"), je nejspíše příbuzný Nac mac Fíglů.\n\nDíky své velikosti a dobré fyzické kondici je jediným členem \"\"vzdušné hlídky\".\" Přepravuje se pomocí ochočených ptáků (volavka a krahujec) a informuje hlídku o dění ve městě z výšky. Také přenáší velmi důležité zprávy. V Ankh-Morporku o něm všichni vědí, že i když je pouhých 15 centimetrů vysoký je vybaven nejméně stometrovou agresivitou, když je to nutné.\n"}
{"id": "254372", "url": "https://cs.wikipedia.org/wiki?curid=254372", "title": "Číslicová technika", "text": "Číslicová technika\n\nČíslicová technika je označení pro obor zabývající se zařízeními, která zpracovávají signály nespojitě ve formě číslicových dat (na rozdíl od zařízení, která je zpracovávají spojitě a označují se analogová). Je základem mnoha zařízení současné techniky.\n\nObvody, označované jako TTL, nebo CMOS, se nacházejí v celé řadě elektronických zařízení. Dálkovým ovládáním k televizi počínaje a samotným počítačem (který je CT obvody přímo přecpán) konče.\n\nDigitální síť představuje signály, které obsahují spíše jednotlivé šířky analogové úrovně než nepřetržitý rozsah. Výhodou ve srovnání s analogovými sítěmi je nízká ztráta kvality, která vznikla, např. kvůli hluku, nebo snadnější ukládání informací bez degradace. Na druhou stranu nevýhodou je občasná spotřeba větší energie než u analogových obvodů (při stejné funkci) a tím se produkuje více tepla. Zvyšuje se tím složitost obvodů, jako je např. začlenění chladiče. V přenosných a bateriově napájených systémech to může omezit využívání digitálních systémů. Digitální obvody jsou také někdy dražší, zejména v malých množstvích.\n\n\n"}
{"id": "254374", "url": "https://cs.wikipedia.org/wiki?curid=254374", "title": "Dichlormethan", "text": "Dichlormethan\n\nDichlormethan (zkratka DCM) nebo methylenchlorid je organická chemická sloučenina se vzorcem CHCl. Je to bezbarvá, velmi těkavá kapalina s nasládlým zápachem. Je široce používán jako výborné rozpouštědlo a podle současného stavu znalostí je DCM jedna z nejméně zdraví škodlivých látek ze skupiny chlorderivátů uhlovodíků a je dobře mísitelný s většinou organických rozpouštědel.\n\nVyrábí se například touto reakcí:\n\nCH + 2Cl → CHCl + 2HCl\n\nPokusy na zvířatech prokázaly spojení dichlormetanu s rakovinou plic, jater a slinivky břišní.\n\nDichlormethan se používá jako účinná složka odstraňovačů nátěrů. V EU však bylo v roce 2010 takové používání výrazně omezeno a prodej spotřebitelům zcela zakázán. Dalším užitím je proplachování kávových zrnek při výrobě kávy bez kofeinu evropským procesem.\n"}
{"id": "254377", "url": "https://cs.wikipedia.org/wiki?curid=254377", "title": "Semafory (Zeměplocha)", "text": "Semafory (Zeměplocha)\n\nSemafory jsou technologickou novinkou ve fiktivním světě Zeměplocha, který vytvořil Terry Pratchett. Místem vzniku je pravděpodobně Ankh-Morpork a teoreticky jsou známé od pradávna. Teprve v poslední době se je však nějaký mazaný řemeslník (přesněji pan Srdénko) rozhodl využít komerčně. Jedná se o síť zařízeních určených k přepravě zpráv (později i obrázků), podobně jako telegraf. Semafory jsou umístěné na vysokých věžích v podobě velkého množství ramen. Užívají jasných světelných záblesků. Objevují se v mnoha knihách, poprvé v knize Pátý elefant a podrobněji pak v knize Zaslaná pošta. Zprávy se obvykle šifrují a cena za odeslání se pohybuje kolem 3 tolarů. Semaforová síť směřuje z Ankh-Morporku do vzdálených končin světa: např. do Genovy, ale i do divokého Überwaldu.\n\nZanedlouho poté, co se Srdénkovi rozhodli postavit Velkou semaforovou linku, v důsledku krachu První zelné banky (způsobené podvody Alberta Třpitky, resp. Vlahoše von Rosreta) došly peníze a museli si je půjčit od Nadosaha Pozlátka. Ten je však o Linku okradl. Od té doby spolehlivost Linky klesá a cena za odeslání zprávy stoupá. Nakonec je cena za zprávu do Sto Lat až 31 tolarů.\nV knize Zaslaná pošta se Vlahoš von Rosret stane novým vrchním poštmistrem a nakonec sesadí Pozlátka a pomůže slečně 'Bodlince' Srdénkové a Zelené příšeře získat zpět Semaforovou linku.\n"}
{"id": "254380", "url": "https://cs.wikipedia.org/wiki?curid=254380", "title": "František Dostál (fotograf)", "text": "František Dostál (fotograf)\n\nFrantišek Dostál (* 21. července 1938, Praha) je současný český reportážní a dokumentární fotograf žijící v Praze. Jeho nejslavnějším souborem jsou \"Letní lidé\", který vytvořil mezi roky 1968–1990 ve Zlenicích na řece Sázavě. Námětem jeho tvorby v posledních 30 letech jsou především lidé pražských ulic. Pro jeho dílo je typický jemný humor těžící z často absurdních setkání více nesourodých prvků na jednom obrazu.\n\nNarodil se a vyrůstal v chudých poměrech v pražských Vršovicích v rodině krejčovského dělníka a služky. Od dětství se pohyboval v oblasti Bohdalce a Slatin v dnešní Praze 10. Část svého života však prožil v Hradeníně na Kolínsku a v jihočeských Vodňanech.\n\nStudoval na průmyslové škole strojnické (1953–57), kde se poprvé seznámil s fotografií při rentgenové kontrole kvality svárů.\n\nV mládí byl aktivním sportovcem. Jako dorostenec se stal držitelem československého rekordu ve sprinterské štafetě. Navštěvoval pohybovou školu Otakara Jandery a už po ročním tréninku ve skoku vysokém vyhrál titul mistra republiky v této disciplíně (1954). Kvůli vojenské službě (1957–59) a zejména zdravotním problémům sport brzy opustil.\n\nTéměř do svého důchodu pracoval jako konstruktér obráběcích strojů ve firmě Škoda Plzeň se sídlem v Praze.\n\nFotografovat začal okolo roku 1960, nikdy se však nestal reportérem z povolání. Prvotní inspirací ve fotografii mu byla jeho rodná čtvrť Vršovice. Zachycoval lidi ve zdánlivě obyčejných situacích, které však už tehdy měly výrazný výtvarný náboj. Krátce na to začal trávit víkendy v posázavské obci Zlenice. Zde mezi roky 1968–1990 nafotografoval obrazovou sondu do života trampské společnosti, kterou nazval \"Letní lidé\".\n\nJeho první snímek byl otištěn v roce 1964 v týdeníku Květy a následovaly tisíce dalších. Z pohledu množství publikovaných fotografií i účastí na mezinárodních salonech a výstavách patří Dostál dodnes mezi české přeborníky.\n\nTeoretické a praktické vědomosti získával v klubu fotografů na Vinohradech, kde v roce 1983 založil skupinu Město.\n\nDostálovy snímky otiskovala většina dobových novin a časopisů v období let 1975–1989. Oceňovaly bohatost autorových motivů a jemný humor, který částečně navazoval na meziválečnou vlnu české magazínové fotografie.\n\nV roce 2008 obdržel cenu Ministerstva kultury ČR za celoživotní přínos amatérské fotografii.\n\nJe čestným členem Balon klubu Praha a držitel medaile Sic itur ad astra. Člen společnosti The Lihter than Air Society (USA).\nDostál uspořádal více než 30 výstav a je autorem či spoluautorem následujících publikací:\n\n\nNěkolik citátů z jeho publikace \"Život je prevít, ale krásnej…\":\n\nŘekli o autorovi:\n\nOndřej Neff: Rád bych potkal člověka, který ještě nikdy žádnou Dostálovu fotografii neviděl.\n\nJiří Macků: Vystihuje typicky “dostálovským” způsobem lidi kolem sebe. Má to cosi z americké pouliční fotografie. Dostál nepracuje s “podtexty”, jeho výpověď je přímá a celou svou podstatou spočívá na velkém daru objevného vidění.\n\nJosef Fousek: Jsem rád, že František má také rád tu “holku” Fotografii, která je jakýmsi svědomím minulosti. Pamatuji si, že v dobách totality napsal o mých fotkách slova uznání, za něž mu bylo od politických činitelů vynadáno. Navíc mám rád jeho fotografie lidiček z ulice, protože je v nich člověčenství a humor.\n\nJaroslav Dodal: V tiskárně Mladé fronty jsem v sedmdesátých letech pracoval jako rytec a vídal Dostálovy fotografie tištěné v Mladém světě a Večerníku Praha. S kolegy jsme se nad nimi řechtali a já si myslel, že je autorovi vracejí. Až jsem je našel vyhozené v bednách, a byly polité i kafem! Udělal jsem z nich na stole pod sklem galerii a ostatní se na ně chodili koukat. Humor vždy chodí po klikatících se pěšinkách.\n\nIvan Hanousek: František Dostál je osobnost. Samorostlá, výsostně individuální, nikoliv intelektuální. Blíž Hrabalovi než Škvoreckému, blíž k Ladovi než Steibergovi.\n\nFrantišek Cinger: Dostálovy snímky jsou svědectvím času, přitom se mu pořád nějak kutálejí do legrace. On totiž František Dostál má raději úsměv než pláč.\n\nJosef Kobra Kučera: František Dostál je fotograf nejčistšího zrna. Osobitý a jemu vlastní laskavý pohled na náš často krutý svět nám polidšťuje duši.\n\nJiří Teper: Bohumil Hrabal o sobě tvrdil, že není vlastně spisovatel, ale zapisovatel. A František Dostál se nepředstavuje jako fotograf, nýbrž fotografující. To není náhodná podobnost slovních hříček. Oba tak ve zkratce představují svou tvůrčí metodu. Vše podstatné už je hotovo, jen to zapsat a vyfotografovat. Jen? Ach ano, má to maličký háček. K uplatnění této metody nestačí pořídit si psací stroj či fotografický aparát. Je nutné pořídit si srdce, ten nejdražší, nejcitlivější i nejkřehčí aparát na světě.\n\nJiří Šerých: Budete-li v pokušení s někým a s něčím srovnávat Františka Dostála, poměrně záhy dojdete k přesvědčení, že žádný nový směr nezaložil a ani se k tomu nechystá. Uprostřed moře živé fotografie ho můžete odrazit téměř v komkoliv a kohokoliv zase v něm. Vymezuje ho ovšem obzvláštní smysl pro humor, takže mu mohou jít za kmotry Francouz Robert Doisneau a Američan Elliott Erwitt, které má opravdu rád.\n\nMiroslav Hucek: Dříve byl prostě kontrast života větší, což krásně zachytil třeba kolega František Dostál. Dnes to není tak markantní, protože se obrazně řečeno, značkové zboží velice přiblížilo vietnamskému, mnohdy k nerozeznání.\n\nRadek Burda: Ach, to stále se opakující bláznovství! Jistěže ano. Pokud bude každý usilovný, najde také krásné fotografie, ale František Dostál bude jen jediný. Stále to bude on, i přes svůj věk plachý kluk s fotoaparátem a se smyslem zachytit šmíru, a přitom i vtip.\n\nLudvík Baran: Je to typ vtipné magazínové fotografie, který někde přerostl v lidský projev s citovým a estetickým nábojem. František Dostál sleduje život laskavým pohledem. Všímá si spontánních výjevů a chování lidí s pochopením, bez výsměchu či ponižování těch druhých. Žije prostě s nimi.\n\nDušan Veselý: Závěrku svého fotoaparátu otevřel vždy jen, když mu to přikazovala intuice, nikoliv požadavek zadavatele. Jedině tak si mohl pro sebe zaručit skutečnou tvůrčí svobodu a vyhnul se obrazovému klišé.\n\nRudolf Stáhlich: Lidé v pražských ulicích, lidé na plovárně, prostě lidé v situacích, které umí jen on. Ten jeho fotografický humor, typicky milý a svou častou absurditou neobvyklý, a přitom krásně pochopitelný.\n\nPetr Vilgus: O Františku Dostálovi se říká, že je fotografem humoru. Někdy jsou to takové prsaté řachandy s věncem půllitrů v rukou, častěji jde však o druh legrace, který vám jen slabě zacuká koutky rtů.\n\nJan Stern: František Dostál patří k nejpozoruhodnějším zjevům české fotografie 20. století. Proslul svou foto-analýzou všedního života, která byla mnohdy tak „přesná“, až ho někteří závistivci obviňovali, že snad své snímky pracně inscenuje. Jenže Dostál nic inscenovat nemusí (ač to dělávali i ti největší z největších, jak už dnes víme). Dostál prostě vidí.\n\nRichard Crha: Už je to tak, František Dostál má s prominutím oči. A ta jeho laskavá kukadla jsou natolik drzá, že si dovolují vidět hledáčkem života věci nebývalé, jež unikají i těm, kteří pro jistotu nosí od očaře potvrzení v kapse, že ještě vidí dobře.\n\nFotochema, Praha, 1974, 1982, 1986\n\nKulturní dům, Praha 4 – Novodvorská, 1976\n\nKulturní dům, Ostrava, 1977\n\nCanon Photo Gallery Amsterdam (N)1977\n\nTschechisches Zentrum, Berlín, 1978\n\nCzech Exhibition Hall at EXPO place. Montreal (C) 1979, Czech Hall (Exhibition at the occasion of International Year of Child, together with Dagmar Hochová)\n\nKulturní dům, Mladá Boleslav, 1979\n\nPentacon Haus, Drážďany, 1980\n\nKulturní dům, Praha 4 – Novodvorská, 1981\n\nSíň Svazu českých fotografů, Česká Lípa, 1981\n\nKulturní dům, Mladá Boleslav, 1983\n\nCanon Gallery Amsterdam (N) 1986\n\nGalerie NOVA, Košice (SK) 1986\n\nLitva, putovní výstava v pěti městech / Lithuania, traveling exhibition at five towns, 1986\n\nStädtische galerie Traun (A) 1987 (Europäische Fotografen I)\n\nStadtbücherei, Frankfurt am Main (D) 1988\n\nFotogralerie am Weinberg, Halle (D) 1988\n\nKulturní dům, Mladá Boleslav, 1986 (se skupinou MĚSTO)\n\nMalá galerie Čs. spisovatele, Praha, 1988\n\nKlub Na Petynce, Praha, 1988\n\nDům umění města Brna, Dům pánů z Kunštátu, Brno, 1988\n\nGalerie Kornerpark, (West Berlin) 1988\n\nKlub Citice, Sokolov (CZ) 1988\n\nOdeon, Praha (CZ) 1989\n\nFuturum, Praha (CZ) 1989\n\nČeská amatérská fotografie 1945 – 1989. Park kultury a oddechu, Praha (CZ) 1989\n\nGalerie Nahoře, České Budějovice (CZ) 1990, 2001, 2008\n\nKulturní dům, Plzeň, 1990\n\nKulturní dům, Opava, 1990\n\nMalá galerie, Kladno, 1991\n\nDům kultury, Praha – Smíchov, 1991\n\nGalerie knihkupectví bří Čapků, Praha, 1992\n\nGalerie Volland, Berlin (D) 1992\n\nGalerie Pražské energetiky, Praha, 1999\n\nNürnberger Rathauses (D) 2000\n\nMalostranská beseda, Praha, 2001\n\nGalerie KrausERBEN, Dresden (D) 2004\n\nNeuer Berliner Kunstverein, Berlin (D) 2004\n\nFrancouzský institut, Praha, 2008\n\nMěstský úřad, Jablunkov, 2008\n\nNový Smíchov, Praha, 2008\n\nVýtvarné centrum Chagall, Ostrava, 2009\n\nGalerie Svazu českých fotografů, Praha, 2009\n\nGalerie Academic, Roztoky u Prahy, 2010\n\nGalerie Čerťák, Tmaň, 2010\n\nNovoměstská radnice, Praha, 2011\n\nSenát České republiky, Praha, 2011\n\nKlub Koníček, Lucerna Praha, 2010, 2012, 2013\n\nWarenhaus, Konstanz (D) 2013\n\nK – Café, Praha, 2013\n\nPražský hrad, Praha, 2014\n\nMěstská knihovna, Most, 2014\n\nMěstská galerie Vodňany, 2015\n\nHotel ICON, Praha, 2016\n\n\n\nČasopisy:\n\n\n"}
{"id": "254381", "url": "https://cs.wikipedia.org/wiki?curid=254381", "title": "Pravdivostní tabulka", "text": "Pravdivostní tabulka\n\nPravdivostní tabulka je jeden ze způsobů zápisu logických funkcí. Taková tabulka obsahuje pouze logické proměnné, které nejčastěji nabývají dvou hodnot 0 a 1 (pravda a nepravda, ano a ne). Velikost tabulky je dána počtem proměnných a počtem výstupních funkcí. Máme-li n proměnných a m výstupních funkcí bude mít tabulka n + m sloupců. Řádků bude mít tabulka právě formula_1, což jsou všechny možné kombinace stavů logických proměnných, které mohou nastat.\n\nPříklad pravdivostní tabulky pro operaci disjunkce:\nPravdivostní tabulky se v praxi používají v elektronice při návrhu logických obvodů.\n\n"}
{"id": "254382", "url": "https://cs.wikipedia.org/wiki?curid=254382", "title": "2S1 Gvozdika", "text": "2S1 Gvozdika\n\n2S1 Gvozdika (: 2С1 Гвоздика, : \"Karafiát\") je sovětská, resp. ruská samohybná houfnice z konce 60. let 20. století, která je schopná překonávat vodní překážky. První prototyp byl vyroben roku 1969, do výzbroje sovětské armády byla zařazena roku 1972. Jedná se o houfnici ráže 122 mm, která je umístěna ve věži na podvozku obrněného transportéru MT-LB. Ve věži je instalováno mechanické nabíjecí zařízení, které umožňuje rychlost střelby až 5 ran za minutu.\n\nLicenčně se stroj vyráběl i v Polsku a v Bulharsku. Gvozdika byla ve výzbroji Československé armády, resp. Armády ČR. V důsledku odzbrojovacích smluv byla část houfnic likvidována, část jich byla vyvezena do Uruguaye.\n\n"}
{"id": "254384", "url": "https://cs.wikipedia.org/wiki?curid=254384", "title": "Logická rovnice", "text": "Logická rovnice\n\nVyjadřuje vztah mezi logickými proměnnými.\n\nV praxi je častěji používán.\nZ pravdivostní tabulky se vyberou pouze ty řádky, které mají výsledek operace\nrovný logické jedničce.\nZ vybraných řádků se vytvoří logické součiny.Přičemž, je-li proměnná rovna 1 ⇒ bere se jako přímá (neneguje se).\nJe-li logická proměnná rovna 0 ⇒ bere se jako nepřímá (nechá se znegovat).\nPř: formula_1\nZ součinů provedeme součet. Tedy součet součinů.\nPř: Y = formula_2\n\nV praxi se používá méně.\nZ pravdivostní tabulky se vyberou pouze ty řádky, které mají výsledek operace\nrovný logické nule.\nZ vybraných řádků se vytvoří logické součty, přičemž, je-li proměnná rovna 1 ⇒ bere se jako nepřímá (neguje se).\nJe-li logická proměnná rovna 0 ⇒ bere se jako přímá (neneguje se ).\nPř: formula_3\nZ součtů provedeme součin. Tedy součin součtů.\nPř: Y = formula_4\n"}
{"id": "254385", "url": "https://cs.wikipedia.org/wiki?curid=254385", "title": "2S4 Tulpan", "text": "2S4 Tulpan\n\n2S4 Tulpan (: 2С4 Тюльпан, : \"Tulipán\") je sovětský, resp. ruský 240mm samohybný minomet určený k ničení bodových cílů nepřítele. V SSSR se vyráběl od roku 1975. Bojově byl užit v Afghánistánu a v Čečensku. Stroj byl do roku 1991 i ve výzbroji Československé lidové armády.\n"}
{"id": "254386", "url": "https://cs.wikipedia.org/wiki?curid=254386", "title": "2S7 Pion", "text": "2S7 Pion\n\n2S7 Pion (: 2С7 Пион, : \"Pivoňka\") je sovětské, resp. ruské samohybné dělo ráže 203,2 mm z poloviny 70. let 20. století, osazené na podvozku vycházejícího z tanku T-80. Dělo je vybaveno automatickým nabíjecím zařízením, nabíjí při všech úhlech náměru, rychlost střelby činí až 2 rány za minutu. Dostřel se speciálními raketovými náboji dosahoval 50 až 60 km, při použití běžné munice 37,5 km.\n\nPůvodně šlo o tajnou zbraň, jejímž cílem bylo ničit dělostřelecká stanoviště, způsobovat škody a zmatek na shromaždištích, ničit opevnění a živou sílu protivníka. Možné bylo i střílet náboje s jadernou hlavicí.\n\n\n\n"}
{"id": "254389", "url": "https://cs.wikipedia.org/wiki?curid=254389", "title": "Šlomo Avineri", "text": "Šlomo Avineri\n\nŠlomo Avineri (* 10. srpna 1933 v Bílsku) je izraelský politolog a filozof. V současné době je Avineri profesorem politologie na Hebrejské univerzitě v Jeruzalémě a významným odborníkem na Marxovy a Engelsovy spisy a na dějiny sionismu.\n"}
{"id": "254396", "url": "https://cs.wikipedia.org/wiki?curid=254396", "title": "Bell P-59 Airacomet", "text": "Bell P-59 Airacomet\n\nBell P-59A Airacomet byl experimentální proudový letoun, první stroj vyvinutý v USA s tímto typem pohonu. Z důvodu utajení bylo typu přiděleno číslo 59, které již předtím firma Bell použila pro projekt stíhačky poháněné pístovým motorem a vrtulí (fa Bell přeložila USAAF dva projekty koncepčně blízkých stíhacích strojů, označených Bell XP-52 a Bell XP-59).\n\nPrvní prototyp \"XP-59A\" (42-108784) byl zalétnut 1. října 1942 na kalifornské základně Muroc, kterého následovaly druhý (42-108785) a třetí (42-108786) prototyp v roce 1943.\n\nUSAAF si původně objednala 100 ks tohoto stroje, později (v roce 1943) byla objednávka snížena na 50 ks. V prosinci 1943 zkoušelo US Navy prototyp \"YP-59A\", ale vzhledem k špatnému výhledu z kabiny a malé akceleraci bylo konstatováno, že se nehodí k provozu na letadlových lodích.\n\nBěhem zkoušek byl jeden prototyp XP-59A \"Superman\" a poté i zkušební YP-59A \"Mystic Mistress\" (42-108783) přebudovány na dvoumístné. Druhým členem osádky se tak stal pozorovatel, který ovládal na dálku bezpilotní létající prostředky. Seděl v otevřeném prostoru před kabinou pilota, chráněný jen malým větrným štítkem. Většina sériových \"P-59A\" skončila jako cvičné stroje. Později byla část P-59A přestavěna na naváděče vzdušných cílů. Od října 1943 testovalo RAF YP-59A (42-108773), který ve Farnborough létal s přiděleným sériovým číslem RJ362/G.\n\nZačátek vývoje P-59 sahá ke dni 28. srpna 1941, kdy byl Lawrence Bell, prezident společnosti Bell Aircraft, pozván na konferenci do Washingtonu. Zavolal ho tam generál Henry \"Hap\" Arnold, velící generál amerických vzdušných sil, který s ním chtěl prodiskutovat možnost zkonstruování proudového stíhacího letadla. Mělo jít o jednomístnou stíhačku, jejíž pohon by zajišťoval proudový motor General Electric I-A. Motor I-A byla americká verze britského proudového motoru Power Jets W.1, který vznikl pod vedením Franka Whittleye. Generál Arnold dostal k tomuto motoru plány z Velké Británie v dubnu 1941, když se tam zúčastnil letové ukázky letadla Gloster E.28/39. Na zkonstruování nového stroje byla vybrána právě společnost Bell Aircraft z toho důvodu, že byla v porovnání s jinými firmami méně vytížena výrobou letadel. Výhodou byla také malá vzdálenost od firmy General Electric a fakt, že Bell často přicházel s pokročilými návrhy nových letadel. Larry Bell nabídku přijal a 30. září 1941 byla podepsána smlouva. Bellovi inženýři pracovat na novém letadle, které dostalo interní název Model 27.\n\nKonstrukce letadla Airacomet nebyla příliš revoluční, jedinou radikální změnu oproti tehdejším letadlům činil proudový pohon. P-59 měl ověřený tříbodový podvozek, na který měla firma Bell zaregistrovanou ochrannou známku. Letadlo bylo středoplošník s rovným samonosným křídlem a poměrně malou geometrickou štíhlostí. Mělo také konvenční ocasní plochy a samonosný nýtovaný trup. Kabina pilota byla přetlaková a zahřívána vzduchem odebíraným od motorů.\n\nProjekt vývoje nové dvoumotorové stíhačky americké letectvo označovalo XP-59. Konstrukční návrh tohoto stroje byl schválen 9. ledna 1942 a stavba tří prototypů XP-59A začala v březnu 1942. Program vyžadoval naprosté utajení, a proto byly inženýři z Bellu přesunuti do bývalé automobilky Pierce-Arrow v centru Buffala. Výroba byla později přesunuta do druhého patra této třípodlažní budovy, kde se nedala otevřít okna a skla byla zatřená. Okolí budovy bylo hlídané 24 hodin denně.\nPrvní prototyp XP-59A byl připraven na dodání 10. září 1942. Aby mohlo být letadlo vytaženo z budovy, museli dělníci vyrazit do zdi cihlové budovy velkou díru, přes kterou stroj dostali ven.\nPrototyp byl poháněn dvěma proudovými motory s radiálním kompresorem General Electric I-A, každý o tahu 5,5 kN. XP-59A svůj první let absolvoval 2. října 1942 a pilotoval ho Robert Stanley, hlavní testovací pilot Bellu. Hned první letová zkouška odhalila řadu problémů. Tím hlavním bylo, že XP-59A měl tendenci vychylovat se z kurzu. K dalším patřila slabá odezva motoru a nedostatečná boční stabilita během otáčení.\n\n26. března 1943 bylo objednáno třináct předprodukčních YP-59A, které se od X-ka odlišovaly posuvnou střechou a výkonnějším pohonem. První dvě YP-59A byly dodány v červnu 1943, ale i přes lepší motor dosahovaly jen o 5 km/h vyšší rychlost.\n\nTřetí YP-59A byl dodán Royal Air Force (RAF) výměnou za první produkční Gloster Meteor I. Britští piloti zjistili, že výkon YP-59A je ve srovnání s Meteory nedostačující. Airacomet letěl ve Farnborough pouze jedenáctkrát a začátkem roku 1945 byl vrácen do Spojených států.\n\nAčkoli letové výkony YP-59A nebyly příliš oslnivé, stroji se podařilo dosáhnout neoficiálního rekordu, kdy vylétl do výšky 14 508 m. První YP-59A byly poháněny motory GE I-A o tahu 5,5 kN a zbylé motory I-16 (J31-GE-3) o tahu 7,3 kN. Pohon pozdějších sériově vyráběných modelů P-59B-1-BE poháněly motory J31-GE-5 o tahu 8,9 kN.\n\n11. března 1944 byla podepsána smlouva na výrobu 100 letadel P-59A-BE, přičemž se plánovalo později objednat dalších 250 kusů. Tato první produkční verze měla zkrácené křídlo, všechny řídící plochy pokryté kovem a zesílený trup. Ocas byl přepracován, přičemž přibyl dolní kýl. Smlouva však byla předčasně zrušena a letectvo nakonec získalo jen padesát letadel. Prvních 20 strojů bylo ve verzi P-59A-BE a 30 kusů ve verzi P-59B-1-BE. Béčko se od první varianty lišilo pouze přídavnými palivovými nádržemi o objemu 250 litrů, které se nacházely pod křídly.\n\nS letadly P-59 bylo provedeno několik simulovaných vzdušných soubojů proti stíhačkám s pístovým motorem P-38 Lightning, P-47 Thunderbolt a v březnu 1945 i proti ukořistěné Micubiši Zero. Zjistilo se, že dokonce i tato klasická letadla druhé světové války stíhačku P-59 převyšovala a ta neměla oproti nim žádnou výhodu.\n\nVětšina letadel P-59 byla přiřazena pod 412. stíhací skupinu na základně Muroc, ale na rozdíl od typů Messerschmitt Me 262 a Gloster Meteor se boje nikdy nezúčastnila. P-59 se využívala pouze jako testovací a cvičné letadlo.\n\nPozději se od Bellu požadovalo, aby vyrobil verzi XP-59B, která by byla poháněna jediným proudovým motorem, přičemž vzduch by byl přiváděn přes vstupy v kořenech křídla. Firma Bell však nabídku odmítla a návrh převzala společnost Lockheed, která vyvinula letoun P-80 Shooting Star.\n\n\n\n\n"}
{"id": "254398", "url": "https://cs.wikipedia.org/wiki?curid=254398", "title": "Bingo (provincie)", "text": "Bingo (provincie)\n\nProvincie Bingo (: 備後国; \"Bingo no kuni\") byla stará japonská provincie ležící na pobřeží Vnitřního moře v regionu Čúgoku na západě ostrova Honšú. Sousedila s provinciemi Biččú, Hóki, Izumo, Iwami a Aki. Na jejím území se dnes rozkládá východní část prefektury Hirošima.\n\nJejí staré hlavní město zřejmě leželo v blízkosti dnešního Fučú. Během období Sengoku byla provincie Bingo ovládána klanem Móri, ale po bitvě u Sekigahary ji Iejasu Tokugawa přidělil jednomu ze svých spojenců.\n"}
{"id": "254399", "url": "https://cs.wikipedia.org/wiki?curid=254399", "title": "DotA", "text": "DotA\n\nDotA (zkratka Defense of the Ancients, česky doslova: \"Obrana Prastarých\") je neoficiální mapa hry , která však není technicky podporována společností Blizzard Entertainment. Jedná se o týmovou strategickou hru, která je určena nejvíce pro týmy tří proti třem a pěti proti pěti. Ojediněle se vyskytují také zápasy dvou na dva nebo jednoho na jednoho, avšak při dvou členech v týmu již není možné pokrýt celou mapu a u hry jednoho na jednoho již nelze mluvit o hře, jelikož základem je týmová hra.\n\nHlavním úkolem hráčů je proniknout do základny nepřátelského týmu a zničit hlavní budovu, která je chráněna věžemi a jinými budovami. Ty je třeba zničit nejdříve, protože dokud stojí, je hlavní budova \"nezranitelná,\" aby se zabránilo předčasnému ukončování hry hráči nerespektující psaná i nepsaná pravidla. Hlavní budovou je myšlen 3D objekt ve hře, který engine hry ani slang komunity nijak nerozlišuje. U týmu Pohromy (angl. Scourge – nachází se na severní straně mapy) je hlavní budovou \"Ledový trůn\", u týmu Strážců (angl. Sentinel) je jím \"Strom života\". Po zničení tohoto hlavního objektu vyhrává ta strana, jež budovu zničila. Hra může v závislosti na průběhu a okolnostech trvat od 15 minut až po dvě i více hodin. Nejčastěji však trvá kolem 45 až 60 minut.\n\nHráč ovládá jediného hrdinu, s nímž se probíjí směrem k soupeřově základně přes nepřátelské jednotky (angl. Creep), které se rodí automaticky a současně na obou stranách u budov obklopujících hlavní budovu. Tyto jednotky za normálních okolností nelze ovládat a jejich úkolem je bezhlavě útočit na všechny nepřátele na cestě k nepřátelské základně). Jejich vedlejším, ale ne méně podstatným významem, je dodávat zlato a zkušenosti hrdinům hráčů, kteří je zabijí, aby rostla síla hráčových hrdinů a mohli si dovolit nakoupit lepší vybavení.\n\nDále hráčům v postupu brání hrdinové nepřátelského týmu. Síly obou stran závisí na schopnostech samotných hráčů zkoordinovat své útoky a umění využívat silných stránek svých hrdinů v útoku i defenzívě. Vyrovnaná je mapa, jejíž základ je dokonce osově souměrný. Pouze místa mezi třemi hlavními silnicemi do nepřátelských základen se na obou stranách liší.\n\nKaždý hráčský hrdina je unikátní, má jiný vzhled i schopnosti, a je vhodný pro jiný styl boje. Pro každého hrdinu je nejlepší různá kombinace předmětů. Žádný hrdina není nejlepší ani nejhorší, protože proti každému z nich se najde nějaký, jenž je proti němu silný a v boji efektivní. Nejefektivnější je ale týmová hra a nejdůležitější je pozorné sledování kroků soupeře. Nájezd několika hrdinů na jednoho nepozorného bývá většinou smrtící. Jeden hrdina může nést až 6 předmětů, což představuje obrovské množství jejich možných kombinací. Složení hrdinova inventáře hráč volí podle stylu hry, který preferuje, nepřátelských hrdinů a podle potřeb týmu.\n\nPokud je hrdina zabit, je na několik sekund odstraněn ze hry a po uplynutí tohoto času se opět narodí ve své základně v místech u fontány, kde se jinak hráči mohou doléčit, kde se mimo jiné nakupují předměty. Za smrt se hráči strhne určitý obnos zlata – kolem 200. Hráč, jenž nepřátelskému hrdinovi uštědří poslední ránu, je touto sumou finančně odměněn, stejně jako zkušenostmi. A v případě, že se mu v krátké době povede zabít více hrdinů, se přehrají zvukové hlášky oznamující tuto skutečnost. Je-li některý hrdina úspěšný tak, že zabije mnoho nepřátelských hrdinů, aniž by sám zemřel, je tato skutečnost také hlasově oznámena. Tyto hlášky byly vývojáři modu vypůjčeny ze hry Unreal Tournament, kde slouží ke stejnému účelu. Za takováto několikanásobná zabití je hráči navrch přidán ještě dodatečně menší finanční obnos. Více finančně ohodnocen je i hráč, jenž dominanci jiného ukončí. Pokud je hráč zabit neutrálními jednotkami v lesích, nedostane nikdo nic, ale pokud je zabit budovou nebo creepy, je odměna za zabití rozdělena rovnoměrně mezi hráče celého týmu.\n\nHrdinové se dělí na tři základní skupiny, které mají jeden z těchto primárních atributů:\n\nDalší způsob základního rozdělení je:\n\nHrdinové se také liší stylem hry v týmu a vykonávají různé specifické činnosti, které jim přísluší:\n\nter)ry, semi-disabler nebo ganker/roamer.\n\nHráči z jednoho týmu se mohou v chatu domlouvat na společné strategii, jak vyhrát hru, a předem si rozdělit jednotlivé role. Nejčastěji se vyskytují tyto strategie:\n\nV Dotě k tomu hráči často využívají spousty slangových výrazů, například:\nPůvodní autor a zároveň \"zakladatel\" Doty se jmenoval Kyle Sommer, zvaný \"Eul\". Inspiroval se populárním modem pro hru StarCraft, zvaným \"\"Aeon of Strife,\"\" a koncept v roce 2002 adaptoval do prostředí , který pojmenoval \"\"Defense of the Ancients\" neboli DotA.\" Eul po vydání datadisku v roce 2003, jenž značně rozšířil možnosti editace map do hry. Eul tedy pro datadisk vytvořil novou Dotu, kterou pojmenoval \"DotA 2: Thirst for Gamma\", aby nahradila tu původní pro Reign of Chaos, ale v komunitě hráčů nezaznamenal úspěch. Eul poté zcela zmizel ze scény tvůrců map pro Warcraft III, ale komunitě přenechal zdrojový kód ke svým mapám pro další volné použití. Svoji Dotu tedy Eul od verze 2 dále nevyvíjel ani neoptimalizoval. Do prostředí datadisku The Frozen Throne zároveň Dotu zkonvertovalo velké množství dalších tvůrců map, kteří tvořili různé spin-offy a varianty s novými hrdiny, předměty a dalšími novinkami. Mezi těmito variantami, vzniklými na základě Eulova originálu, začal vyčnívat projekt uživatelů Meian a Ragn0r, kteří z mnoha ostatních verzí Doty od různých autorů vybrali své nejoblíbenější hrdiny a herní prvky a zabudovali je do jediné mapy zvané \"DotA Allstars\". Tato verze byla vydána jako \"\"DotA Allstars Beta v0.95\"\" 3. února 2004 a symbolizovala různorodost zdrojů, z kterých projekt čerpal, proto \"Allstars\". Tento vývoj po zmizení Eula znamenal prudký nárůst popularity Doty v komunitě hráčů Warcraftu III: The Frozen Throne.\n\nO měsíc později, tedy v březnu 2004 převzal celý projekt DotA Allstars nový tvůrce jménem Steve Feak, jenž byl lépe znám přezdívkou \"Guinsoo\", a vydal verzi \"\"DotA Allstars v.3.0d\"\", který přinesl lepší balanc hrdinů a o další měsíc později se ve verzi \"\"DotA Allstars v.4.0a\"\" objevil neutrální hrdina jménem Roshan, jehož porážka může týmu díky předmětu, co po sobě zanechá, pomoci k úspěchu. Spolu s tím založil stránky pro volné stažení modu z internetu a popularita Doty nadále rostla. Přelomem bylo vydání série verzí 5.xx, která navázala na verze 4.x a přinesla ještě větší množství hrdinů a předmětů, značně vylepšujících hrdinovy vlastnosti. Objevily se i první verze Doty na bázi verze 5, kde jednotlivé spoluhráče a protihráče nahradili boti, ovládaní umělou inteligencí. Popularita Doty si žádala důmyslnější systém práce, a tak si Guinsoo v říjnu 2004 vybral na pomoc s vývojem Neichuse a IceFroga, dva své přátele z jeho Battle.net klanu TDA. Velké množství novinek v různých verzích 5.xx přineslo mnoho balančních úprav a poslední z nich byla verze \"\"DotA Allstars 5.84c v2\"\". Tato verze byla výjimečná tím, že její popularita přesáhla hranice hráčské komunity na Battle.netu. Na bázi této stabilní verze Doty se totiž začaly organizovat oficiální turnaje, a to i v dobách, kdy již byla k dispozici verze 6.xx. Vznikla ještě neoficiální verze 5.84c od tvůrce map z Ruska, který v mapě opravil chyby a zkrátil dobu načítání mapy z průměrných tří minut na pouhých 20 sekund.\n\nNásledovala \"\"DotA Allstars 6.00\"\" a krátce po jejím vydání dne 28. února 2005 oznámil Guinsoo svůj odchod. Projekt tedy převzali jeho dva přátelé Neichus a IceFrog. Neichus krátce poté také odešel a \"IceFrog\" vyvíjel další verze sám. Musel se potýkat nejen s těmito odchody, ale i s odmítáním verzí 6.00 až 6.10 v novém zasněženém prostředí s novými hrdiny, jelikož u komunity byla nadále populární 5.84c v2. Verze 6.12, která přinesla kompletní překlad Doty do čínštiny se však zasloužila o popularizaci v Asii. S verzí 6.20, jež byla vydána až 1. listopadu 2005, již začala tato série verzí nabývat popularity. IceFrog dlouho vyčkával s vydáním nových verzí, ale 6.27 konečně byla spuštěna v únoru 2006, jejíž opravená verze 6.27b a pak 6.28 přinesly nový vrchol vyváženosti, neboť se IceFrog věnoval hlavně opravě chyb. Verze 6.27b se navíc stala standardizovanou verzí pro budoucí velké turnaje.\n\nIceFrog na rozdíl od předchozích vývojářů udržoval stálý kontakt s rozsáhlou komunitou hráčů a přijímal hlášení o chybách i návrhy na nové hrdiny, předměty či balanční záležitosti. V červnu roku 2010 bylo s vydáním verze 6.68 od přízviska \"AllStars\" upuštěno. Bývalí významní vývojáři mapy byly poctěni tím, že se po nich jmenují předměty, které si může hrdina složit a nosit: \"Eul's Scepter of Divinity\" a \"Guinsoo's Scythe of Vyse\".\n\nMapa má mnoho verzí, je nepsaným pravidlem, že se hraje ta nejnovější, popřípadě stabilní mapa – prověřená verze, která neobsahuje chyby atd. V ligách se hrají výhradně stabilní mapy. Obvykle po vydání nové verze vyjde také oprava, tedy verze s příponou b, pokud i ta obsahuje chyby, nahradí ji c atd. Pro představu, momentálně je nejnovější verze 6.81c. (ještě novější je Dota 2) V současné době je ve hře 104 hrdinů a 123 předmětů. Tato čísla se s novými verzemi zvyšují (není to však pravidlem!).\n\nDotA se hraje kromě na tzv. \"public\" úrovni i na profesionální úrovni a každoročně jsou pořádány soutěže a prestižní zápasy.\nV mnoha zemích je DotA na programu celostátních či mezinárodních herních turnajů, u nás například InvexCup. Bývá také pořádáno mnoho turnajů pod záštitou společnosti ProGamers o různé věcné ceny. Mezi největší turnaje, kde se hraje DotA, patří WCG nebo The International, kde se může hrát o více než 20 milionů amerických dolarů. Z online turnajů je to např. turnaj The Defense.\nMezi dlouhodobě nejlepší profesionální týmy mezinárodní DotA scény patří především:\nAlliance, Dignitas, DK, EG, Fnatic, iG, Kaipi, LGD, Liquid, Na'Vi, mouz, Quantic, TongFu, VP, Zenith\n\nZa nejlepší hráče se obvykle považují:Ferrari_430,Midri,AdmiralBulldog, Akke, ArsArt (Smile), ArtStyle, Black, BurNing, DDC, Dendi, EGM, HyHy, Iceiceice, Korok, KuroKy, LightOfHeaven, Loda, LongDD, Maelk, Merlini, Misery, NS, Pajkatt, Puppey, s4, SexyBamboe,SingSing, Sylar, Vigoss, YamateH, YaphetS (PIS), xiao8, yyF, zhou, ZSMJ,\npřičemž YaphetS, Merlini a 820 zaujímají speciální postavení mezi všemi hráči DotA. YaphetS je považován za nejlepšího hráče hrdiny Nevermore (Shadow Friend), Merlini se stal legendárním díky hrám za hrdinu Zeuse, 820 je zase průkopníkem hry za hrdinu Vengeful Spirit. Jako pocta pro všechny 3 hráče se zmiňovaní hrdinové občas nejmenují Nevermore, Zeus a Vengeful Spirit, ale právě YaphetS, Merlini a 820.\n\nZa poznamenání také stojí, že i když je DotA \"jen\" módem do hry Warcraft 3 Ledový trůn (nyní i samostatná hra Dota 2), tak se její požadavky na systém oproti samotnému Warcraftu III tFT podstatně liší.Abyste mohli Dotu hrát tak, aby Vás v žádné části hry nezaskočilo sekání nebo jiné problémy, měl by Váš počítač splňovat minimálně následující:\n\nDále nesmíme opomenout různé platformy, přes které je možno Dotu hrát, nejznámější jsou Battle.net (oficiální server od Blizzard Entertainment), Eurobattle.net. Mezi další patří Garena a Hamachi, které využívají rozhraní LAN tak, že jej emulují. Dále jsou zde také hodnocené herní klienty, na některých lze za dobré umístění získat i peníze, mezi jedny z těchto patří RGC a Dotalicious.\n\n\n"}
{"id": "254401", "url": "https://cs.wikipedia.org/wiki?curid=254401", "title": "Antikoagulans", "text": "Antikoagulans\n\nAntikoagulancia (sg. antikoagulans či antikoagulant) jsou léčiva snižující srážlivost krve (hemokoagulace). Svým působením blokují koagulační faktory, a tím i vlastní koagulaci (laicky se hovoří o „ředění krve“, což je zcela nesprávné, protože po podání antikoagulancií není krev ani řidší, ani hustší). Používají se především k profylaxi žilní a nitrosrdeční trombózy a následné embolie. Laboratorně se využívají jako protisrážlivá činidla.\n\nK vyšetření schopnosti srážení krve slouží především INR (Quickův test) či aPTT.\n\nAntikoagulancia lze rozdělit na látky používané \"in vivo\" (pacient) a látky používané \"in vitro\" (laboratoř):\n\nDále lze antikoagulancia rozdělit podle jejich mechanismu účinku na přímá a nepřímá. Přímá inaktivují samotné koagulační faktory přítomné v plazmě, zatímco nepřímá ovlivňují koagulační faktory snížením jejich tvorby v játrech. \nPřímá antikoangulancia blokují především trombin a/nebo faktor Xa. Trombin je klíčový protein koagulační kaskády, který aktivuje řadu koagulačních faktorů, a zejména katalyzuje přeměnu fibrinogenu na nerozpustný fibrin.\n\nHeparin je směs kyselých mukopolysacharidů, běžně se vyskytujících v organismu. Terapeuticky se využívá heparin \"nefrakcionovaný\", \"nízkomolekulární\" a \"pentasacharidy\".\n\nNefrakcionovaný (přirozený) heparin aktivuje AT III, který ireverzibilně inaktivuje trombin a některé další koagulační faktory (např. faktor Xa). Má následující vlastnosti:\n\nJeho nežádoucími účinky je krvácení, alergická reakce, osteoporóza (při dlouhodobém užívání).\n\nNízkomolekulární hepariny (: \"low molecular weight heparin\", odtud zkratka \"LMWH\") mají kratší řetězce vzniklé rozštěpením heparinu. Působí podobně jako nefrakcionovaný heparin (inaktivují však především faktor Xa), ale jsou bezpečnější, mají lepší antikoagulační účinek, méně nežádoucích účinků a výhodnější farmakokinetiku. Nízkomolekulární hepariny:\n\nV praxi se používá zejména \"enoxaparin\".\n\nPentasacharidy jsou synteticky připravené řetězce pěti sacharidových jednotek, odvozené od heparinu. Prostřednictvím AT III inaktivují faktor Xa. Pentasacharidy:\nPříkladem používané látky je \"fondaparinux\", \"idraparinux\"'je ve vývoji.\n\nHirudin je přírodní antikoagulační peptid produkovaný pijavicemi (\"Hirudo medicinalis\"). Má dobré vlastnosti, ale je drahý a v ČR se nepoužívá. V současné době několik výrobců dodává rekombinantně vyrobené deriváty hirudinu, které na rozdíl od přirozeně se vyskytujícího peptidu postrádají sulfátovou skupinu – desirudin\n\nGatrany přímo inhibují trombin. Podává se ústně (p. o.), má rychlý nástup účinku a dlouhodobé působení. Dá se použít v profylaxi tromboembolické nemoci (srovnatelný s enoxaparinem) a fibrilace síní (lepší než warfarin), používá se však především v ortopedických indikacích.\n\nXabany přímo inhibují faktor Xa. Podává se ústně, je předvidatelný, očekává se jeho indikace při léčbě fibrilace síní.\n\nNepřímá antikoagulancia jsou \"kompetitivní antagonisté vitaminu K\" (mají podobnou strukturu). Výsledkem jejich působení je snížení tvorby vitamin K-dependentních koagulačních faktorů.\n\nRedukovaný vitamin K je oxidován během syntézy faktorů II, VII, IX, X a antikoagulačních proteinů C a S. Oxidovanou formu pak musí zregenerovat vitamin K reduktáza – enzym, jenž je cílovou strukturou, kterou nepřímá antikoagulancia blokují. Z výše uvedeného je zřejmé, že tyto látky jsou účinné výhradně \"in vivo\". Vrchol antikoagulačního účinku nastupuje asi za 3 dny.\n\nÚčinnost antikoagulační terapie může být ovlivněna množstvím vitaminu K v potravě nebo jeho vstřebáváním. Mimo potravinových interakcí existuje i celá řada interakcích lékových, založených na ovlivnění biotransformace léčiva, syntézy a degradace koagulačních faktorů nebo vytěsnění léčiva z vazby na albumin.\n\nNežádoucím účinkem nepřímých antikoagulancií je krvácení. Objeví-li se, je třeba lék vysadit; je možné podat vitamin K, plazmu nebo koncentrát koagulačních faktorů.\n\nWarfarin je kumarinový derivát. Byl dlouhou dobu víceméně jediným použitelným perorálním antikoagulanciem. Zpočátku se používal jako jed na krysy, ale možnosti jeho potenciálního využití odhalil sebevražedný pokus, jenž byl sledován poruchou krevní srážlivosti.\n\nVe farmakokinetice warfarinu jsou velké interindividuální rozdíly, proto je třeba dávku přísně individualizovat. Uplatňuje se polymorfismus \"vitamin K reduktázy\" a systému \"CYP2C9\". Interagují léčiva (zejména \"amiodaron\", \"fluvastatin\", \"klopidogrel\", nesteroidní antirevmatika, atd) a potraviny s obsahem vitaminu K (listová zelenina, maso dobytka přikrmovaného vitaminem K). V dietě by proto mělo být zastoupení těchto potravin pokud možno konstantní.\n\nNa začátku léčby dochází ke krátkodobému prokoagulačnímu účinku warfarinu, protože se poněkud sníží syntéza proteinu C a S. Tuto periodu je proto třeba krýt aplikací nízkomolekulárního heparinu. Začíná se dávkou 5 mg/den (s překrytím LMWH). Dávkování se pak upravuje dle výsledků INR (Quick).\n\nJak již bylo řečeno, účinek warfarinu kolísá. Proto je nutné pravidelně kontrolovat INR, které by se mělo pohybovat v rozmezí 2–3,5. Měření by se mělo provádět jednou za 3–5 dní, u stabilních pacientů (tj. 2× po sobě v normě) jednou za 4 týdny. Aktuálním trendem je domácí monitorování jednou týdně.\n\nIndikací pro podání warfarinu je profylaxe trombózy a embolie u fibrilace síní, stav po implantaci mechanických chlopenních protéz a u flebotrombózy. Naproti tomu kontraindikací jsou krvácivé stavy, těhotenství (při dávkách nad 5 mg/den převedení na LMWH).\n\nPři krvácení je nutné přerušit léčbu, případně podat čerstvou mraženou plazmu, vitamin K či komplex koagulačních faktorů.\n"}
{"id": "254403", "url": "https://cs.wikipedia.org/wiki?curid=254403", "title": "Pedro Diniz", "text": "Pedro Diniz\n\nPedro Paulo Diniz (* 22. května 1970, Sao Paulo) je bývalý brazilský pilot Formule 1. Zúčastnil se 99 závodů, během nichž nasbíral 10 mistrovských bodů, v závodě nejlépe dojel 2x na 5.místě při Grand Prix Lucemburska 1997 a Grand Prix Belgie 1998.\n\nDiniz je jeden z nejbohatších jezdců, kteří kdy usedli do kokpitu Formule 1. Vděčí za to svému otci, kterým je Abílio dos Santos Diniz, vlastnící brazilskou distribuční společnost, Companhia Brasileira de Distribuição a také supermarkety Pão de Açúcar. Začal závodit na motokárách, prošel Brazilskou Formulí Ford, Jihoamerickou Formulí 3, Britskou Formulí 3 a poté strávil 2 roky ve Formuli 3000, kde ale dokázal bodovat pouze jedenkrát, když získal 4. místo na okruhu Estoril.\n\nPo několika letech v juniorských formulích se Pedro připojil na sezónu 1995 k týmu Forti, který těřil hlavně z bohatství Dinizovy rodiny a kontaktů se sponzory. To vedlo k dlouholetému marketingovému kontraktu se společností Parmalat, která poté provázela Dinize po celou kariéru. Dinizův první rok byl neúspěšný, vozy Forti se totiž ukázaly jako mnohem pomalejší, než ostatní týmy.\n\nPro rok 1996 se Diniz přesunul k týmu Ligier, který měl už za sebou bohatší historii než Forti. Právě tým Forti tím přišel o velkou část peněz, což vedlo k tomu, že svou druhou sezónu ve Formuli 1 již nedokončil a rozpadl se. Při Grand Prix Argentiny se Dinizův vůz ocitl v plamenech poté co vyjel z boxů s otevřenou palivovou záklopkou. Britské noviny The Sun otiskly známou fotku společně s titulkem „Diniz v troubě“. V této sezóně ale zaznamenal i své první body ve Formuli 1, konkrétne v Grand Prix Španělska a Grand Prix Itálie.\n\nI před další sezónou opět měnil tým a na rok 1997 se upsal stáji Arrows, kde byl týmovým kolegou uřadujícího mistra světa, Damona Hilla, který se nedohodl s týmem Williams na další smlouvě. Diniz dokonce Hilla předčil v kvalifikaci na Grand Prix Belgie na známém okruhu Spa a poté znovu na okruhu Suzuka při Grand Prix Japonska. Zaznamenal také nejlepší umístění v kariéře, když dojel pátý při Grand Prix Lucemburska, konané na německém okruhu Nürburgring. Stejně jako v předchozí sezóně měl tak na konci sezóny na svém kontě 2 body.\n\nU týmu Arrows zůstal i v dalším roce, tentokrát se jeho týmovým kolegou stal Mika Salo. Diniz bodoval celkem třikrát, vždy si za 6. místo připsal bod a na konci sezóny měl stejně jako jeho týmový kolega Salo celkem 3 body.\n\nDalší dvě sezóny pak strávil u týmu Sauber, výsledky ale opět přesvědčivé nebyly, přestože v sezóně 1999 vybojoval více bodů než jeho zkušený týmový kolega Jean Alesi. Těžkou havárii měl Pedro při Grand Prix Evropy 1999, ze které ale naštěstí vyvázl nezraněn, přestože jeho auto vykonalo ve vzduchu po kolizi otočku. Opět si za sezónu 1999 připsal celkově 3 body.\n\nV sezóně 2000 už ale nedokázal bodovat ani jednou, stalo se mu to poprvé od sezóny 1995, a tím jeho reputace značně povadla. Při Grand Prix Německa narazil z boku do Jeana Alesiho (nyní v týmu Prost), což vyústilo ve velkou havárii. Dostal také penalizaci stop-go za incident v Rakousku, při kterém poškodil několik vozů. Po konci sezóny se rozhodl ukončit kariéru. Místo toho odkoupil část týmu Prost, který ale následující sezónu zkrachoval. Tím velmi utrpěl jeho vztah se šéfem týmu Alainem Prostem.\n\nDiniz se poté vrátil do Brazílie a účastnil se šampionátu Brazilské Formule Renault v letech 2002 až 2006. V současné době se věnuje práci v několika firmách v Brazílii.\n\nDinizova helma měla jako podklad tmavě modrou barvu se 3 šípy, jejichž barva přecházela ze žluté v červenou: 2 šípy byly po stranách a zbylý na vrcholu helmy. Design byl založen na přilbě, kterou nosil jeho krajan Carlos Pace.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "254404", "url": "https://cs.wikipedia.org/wiki?curid=254404", "title": "Provincie Awa", "text": "Provincie Awa\n\nProvincie Awa byl název dvou starých japonských provincií. Jejich názvy měly sice stejnou výslovnost, ale zapisovaly se pomocí jiných znaků.\n\n"}
{"id": "254407", "url": "https://cs.wikipedia.org/wiki?curid=254407", "title": "Kurt Franz", "text": "Kurt Franz\n\nKurt Hubert Franz (17. ledna 1914, Düsseldorf – 4. července 1998, Wuppertal) byl původně kuchař. V roce 1935 byl povolán do armády. Po propuštění z armády vstoupil do SS. Velmi krátkou dobu poté pracoval v koncentračním táboře Buchenwald. Posléze pracoval v zařízeních pro eutanazii Grafeneck, Brandenburg, Hartheim a Sonnenstein v rámci Akce T4. V dubnu 1942 byl poslán do vyhlazovacího tábora Belzec. Na počátku září 1942 byl převelen do vyhlazovacího tábora Treblinka jako zastupující a posléze i poslední řádný velitel tábora. \n\nFranz byl v Treblince nejvyšším velícím důstojníkem, který byl v každodenním styku s židovskými otroky v táboře. Zároveň patřil k těm nejbrutálnějším a nejobávanějším. Židé mu přezdívali „Lalka“ (v jidiš panenka) pro jeho fyzický vzhled. Po táboře se nejčastěji pohyboval na hřbetu koně a se svým psem, kterého velmi rád a často posílal proti vězňům. Franz byl v Německu v roce 1965 za své zločiny odsouzen na doživotí. Z vězení byl propuštěn v roce 1993. Zemřel 4. července 1998. \n\n\n"}
{"id": "254408", "url": "https://cs.wikipedia.org/wiki?curid=254408", "title": "ShKH vz. 77", "text": "ShKH vz. 77\n\nSamohybná kanónová houfnice vz. 77 Dana (psáno též DANA – \"Dělo automobilní nabíjené automaticky\") je československá samohybná kanónová houfnice (ShKH) ráže 152 mm s pohonem 8×8. Vývoj zbraně byl dokončen v roce 1976 ve slovenském podniku Konštrukta Trenčín a o rok později byla Dana zavedena do výzbroje ČSLA. V závodech ZŤS Dubnica nad Váhom bylo následně vyrobeno celkem 672 samohybných kanónových houfnic vz. 77.\n\nHoufnice je umístěna na upraveném (motor V12 je např. uložen v zadní části ventilátorem směrem vzad a polonápravy mají ve směru jízdy opačné přesazení) podvozku nákladního automobilu Tatra 815, což jí v době vzniku odlišovalo od většiny ostatních samohybných děl, která byla instalována na pásových podvozcích. Vozidlo má filtroventilační zařízení umožňující činnost i v zamořených oblastech a je vybaveno systémem centrálního huštění kol. Stroj je vybaven nabíjecím automatem, v případě nouze je možné houfnici nabíjet ručně. Na střeše věže je lafetován 12,7mm kulomet DŠKM vz. 38/46.\n\nNa základě samohybné houfnice DANA byly postupně vyvinuty nové či modernizované verze, přičemž například v případě ShKH ZUZANA se jedná o slovenský výrobek firmy Konštrukta Defence a. s. Trenčín. Modernizované verze původní ShKH Dana nabízejí i české společnosti holdingu Czechoslovak Group.<ref name=\"ATM 11/2016\"></ref>\n\n\nShKH vz. 77 Dana\n\n\n\n"}
{"id": "254409", "url": "https://cs.wikipedia.org/wiki?curid=254409", "title": "Explorer 1", "text": "Explorer 1\n\nExplorer 1 (oficiálně Satellite 1958 Alpha) byla první družice vypuštěná Spojenými státy americkými. Start se odehrál 31. ledna 1958 (1. února ve 3:48 UTC) na Mysu Canaveral na Floridě. Nosnou raketou byla Juno 1, která byla vyvinutá ze suborbitální rakety Jupiter-C.\n\nRaketu Jupiter-C pro družici vyvinul tým Wernhera von Brauna již pro připravený program Orbiter. Jenže poté, když Sověti vypustili svůj Sputnik 1 a kosmický program amerického námořnictva Vanguard se kvůli poruchám raket opozdil, byl von Braun požádán o vypuštění rakety s družicí. Pro vypuštění byly schváleny úpravy rakety Jupiter-C, přejmenované na civilní název Juno 1. Družice byla pevně připojena k motoru čtvrtého stupně rakety. Na start uvolnil Pentagon 3,5 milionu dolarů. Sestrojením družice byl pověřen ústav v Pasadeně, který požádal o spolupráci Jamese A. Van Allena na universitě v Utahu.\nSoučástí zhruba 2 metry dlouhé družice byl Geigerův-Müllerův počítač pro měření kosmického záření, teploměr, zařízení (miniaturní mikrofony sestrojené studenty univerzity) pro detekci mikrometeoritů. Válec družice o průměru 15 cm byl opatřen kuželovitou ocelovou špicí.\n\nJméno Explorer 1 první americká sonda získala až po dosažení oběžné dráhy. Teprve po dosažení prvního obletu planety oznámila pozemní stanice v Pasadeně úspěšný start. Zemi satelit obíhal po eliptické dráze ve výšce 358 až 2550 km, tedy výš, než byl plán, což způsobil vyšší výkon rakety. Celkem provedl cca 56 000 obletů. V květnu 1958 však baterie přestaly dodávat energii a Explorer 1 přestal vysílat z obou instalovaných vysílačů. Mise byla úspěšná, sonda jako první zaznamenala existenci radiačních pásů Země, tzv. Van Allenových pásů. Explorer 1 zanikl v zemské atmosféře 31. března 1970. Objevení těchto pásů je považováno za jeden z největších přínosů Mezinárodního geofyzikálního roku.\n\n"}
{"id": "254410", "url": "https://cs.wikipedia.org/wiki?curid=254410", "title": "43M Zrínyi II", "text": "43M Zrínyi II\n\nZrinyi II bylo maďarské samohybné dělo z období druhé světové války, založené na modifikovaném podvozku tanku Turán. První prototyp stroje byl vyroben na samém konci roku 1942, sériová výroba ve společností Manfred Weiss probíhala v letech 1943–1944, celkem bylo vyprodukováno 66 kusů. Několik z nich se nacházelo na konci války na území Československa. Tyto stroje získala poválečná Československá armáda, která je měla stejně jako ostatní kořistní stroje nějakou dobu ve své výzbroji.\n\n"}
{"id": "254411", "url": "https://cs.wikipedia.org/wiki?curid=254411", "title": "Franz Stangl", "text": "Franz Stangl\n\nFranz Stangl (26. března 1908, Altmünster, Rakousko – 28. června 1971, Düsseldorf, Německo) byl policejním dozorcem v zařízeních Hartheim a Bernburg (Akce T4) a především velitelem vyhlazovacích táborů Sobibor a Treblinka. Po válce uprchl do Brazílie, kde byl v roce 1967 zatčen a následně souzen ve Spolkové republice Německo. V roce 1970 byl shledán vinným za spolupodíl na vraždě nejméně 400 000 lidí a odsouzen na doživotí. Krátce nato ve vězení zemřel.\n\nFranz Paul Stangl se narodil 26. března 1908 v Altmünsteru, který se nachází v Salzkammergutu v Rakousku. Byl synem vysloužilého dragouna, jeho otec poté pracoval jako noční hlídač. Otec se k němu choval krutě, často ho krutě bil. Franz ho za to nenáviděl a bál se ho. Podle vlastních vzpomínek mu otec zemřel v roce 1916 na podvýživu. Stangl se poté naučil hrát na citeru a dával hudební lekce, aby přispěl k obživě rodiny. Povinnou školní docházku ukončil v roce 1923. Poté se vyučil tkalcem, v roce 1927 se stal v tomto oboru mistrem.\n\nNicméně se rozhodl pro jiné zaměstnání, neboť viděl jen malou možnost kariérního postupu a měl obavu, že si prací v továrně poškodí zdraví. V roce 1930 se přestěhoval do Innsbrucku a přihlásil se k rakouské federální policii. V roce 1931 byl přijat a dva roky strávil výcvikem v akademii v Linci. Několik následujících let působil u rakouské dopravní policie a po odhalení ilegálního skladiště zbraní nacistů byl přeložen ke kriminální policii (1935). Sloužil ve městě Wels.\n\nV roce 1931 poznal svou budoucí ženu Theresu Eidenböckovou a v roce 1935 se vzali. Měli spolu tři dcery: Brigitte (* 1936), Renate (* 1937) a Isolde (* 1944). Kdy se Stangl stal členem nacistické strany, není přesně jisté. Simon Wiesenthal tvrdí, že se tak stalo již roku 1931, kdy byla v Rakousku ilegální. Stangl spisovatelce Gitte Sereny sdělil, že tam vstoupil až po anšlusu v roce 1938. Vstup si nechal od známého antedatovat do roku 1936, aby si zachránil kůži, neboť mu hrozilo pronásledování za zabavení nacistických zbraní.\nPo obsazení Rakouska nacistickým Německem v březnu 1938 se Stangl stal členem \"Schutzpolizei\" v Linci. Byl zařazen do Židovského oddělení (\"Judenreferat\"). V květnu 1938 vstoupil do SS a získal hodnost Hauptsturmführer (kapitán).\n\nZačátkem roku 1940 byl přeložen do střediska Charitativní nadace pro ústavní péči (\"Gemeinnützige Stiftung für Anstaltspflege\"), což byl krycí název pro právě se rozbíhající Akci T4. Stangl začal oficiálně pracovat jako policejní dohlížitel nad programem T-4 v hartheimském středisku. Později, od konce léta 1941 působil v Bernburgu. V obou místech nacisté zabíjeli jako nepotřebné mentálně nebo fyzicky postižené lidi.\n\nV Hartheimu sloužil pod velením Christiana Wirtha jako pomocný dohlížitel ochranky. Wirtha později nahradil Franz Reichleitner. Oba se stejně jako Stangl později podíleli na Akci Reinhard. V březnu 1942 dostal Stangl možnost výběru. Buď se vrátí do Lince na policii nebo se přesune do Lublinu (Generální gouvernement) a zapojí se do nově se rozbíhající \"Akce Reinhard\" pod vedením Odilo Globocnika. Stangl si vybral druhou možnost.\n\nHeinrich Himmler jmenoval Stangla prvním velitelem vyhlazovacího tábora Sobibor. Stalo se tak na doporučení Christiana Wirtha, jenž nejprve velel táboru v Belzci a později získal funkci inspektora všech tří vyhlazovacích táborů Akce Reinhard (\"Inspekteur des SS-Sonderkommandos beim SS- und Polizeiführer Lublin\"). Stangl později tvrdil, že mu velitel akce Globocnik sdělil, že půjde o zásobovací tábor pro armádu. Skutečnou funkci tábora začal tušit až v okamžiku, kdy v lese objevil nově postavenou plynovou komoru. Stangl pak navštívil Belzec, kde poznal na vlastní oči, jak funguje tábor smrti. Bylo mu řečeno, že Sobibor má být táborem stejného určení. Stangl dle vlastních slov váhal, dokonce uvažoval o útěku, ale poté, co si připomněl Wirthův „vtipný“ výrok „\"když se to tady někomu nelíbí, může klidně jít – ale pod zem\"“, rozhodl se funkci velitele Sobiboru přijmout. Svému svědomí pak ulevil tak, že si vsugeroval, že to dělali „oni“, že jde o rozkaz a že on je jen malým pěšákem v poli.\n\nStangl se své role zhostil „příkladně“. Urychlil dostavbu tábora a v druhé polovině května 1942 se Sobibor stal plně provozuschopným. Stangl zde působil až do září 1942 a za tu dobu bylo v táboře zplynováno asi 100 000 lidí, v naprosté většině židů. Ve funkci ho vystřídal jeho bývalý kolega z Hartheimu Franz Reichleitner. V době působení v Sobiboru zaslechla jeho žena zvěsti o tom, co se tam děje, a konfrontovala s tím svého muže. Stangl na to odpověděl: „\"Tohle je služební záležitost, o které ti nemůžu nic říct. Jen ti mohu sdělit, že mi musíš věřit, že jestliže se děje něco zlého, já s tím nemám nic společného.\"\"\n\nDne 28. srpna 1942 nařídil Globocnik Stanglovi, aby převzal velení v táboře Treblinka. Treblinka se nacházela v chaotickém stavu, její dosavadní velitel Irmfried Eberl nebyl schopen udržet pořádek. Stangl popsal svůj příjezd do Treblinky takto: \n\nGlobocnik věřil, že Stangl se svými organizačními schopnostmi dá Treblinku „do pořádku“. Dne 1. září 1942 se ujal funkce: „\"Ukázal se být vysoce efektivním a zaníceným organizátorem masového vraždění. Dokonce získal oficiální pochvalu, jako 'nejlepší táborový velitel v Polsku'. Vždy perfektně oblečený, mluvil mírným hlasem, choval se zdvořile a přátelsky. Stangl nebyl sadista, ale byl pyšný na své dílo, činilo mu potěšení, když tábor smrti běžel jako hodinový strojek.\"“ Stangl chtěl, aby tábor vypadal hezky. Nařídil vydláždit cesty, vysázet květiny, upravit nádraží. Z Treblinky se pod jeho vedením stala „\"ohromná, nalakovaná, nastražená past, kterou se propadá rovnou ze světa a ze života pryč\"“. Ačkoli tábor řídil, snažil se vyhýbat kontaktu s židovskými vězni, nepodílel se na přímém týrání zajatců, na „neplynovém“ vraždění, na rozdíl od většiny svých podřízených. Obvykle nosil bílou uniformu a bič. Vězni mu dali přezdívku „Bílá smrt“. Tvrdil, že necítil vůči židům žádnou ideologickou nenávist. Viděl je jen jako objekt své práce. „\"Považoval jsem je za náklad... nedíval jsem se na ně jako na individuality. Byla to vždy jen velká masa... nazí, namačkaní, běžící, hnaní bičem...\"“\n\nStejně jako spousta jiných SS-manů utápěl případné ozvěny svědomí v alkoholu. V září 1942 byly v Treblince postaveny větší plynové komory. Podle některých zdrojů mohly tyto komory zabít 15 000 židů denně. Treblinka se pod Stanglovým velením stala nejvýkonnějším táborem v rámci Akce Reinhard a druhou největší továrnou smrti v dějinách, hned po táboře Auschwitz-Birkenau.\n\nStanglův přístup k vězňům pracujícím jako obsluha tábora zajímavým způsobem přibližuje následující historka, kterou zaznamenala Gitta Sereny při rozhovoru ve vězení v roce 1971. Jistý vídeňský žid jménem Blau, kterého Stangl znal z předválečné doby a kterého náhodou ho poznal v transportu a vybral ho i se ženou do pracovního komanda, se stal následně táborovým kuchařem. Jednou požádal Blau Stangla o pomoc, jestli může udělat něco pro Blauova osmdesátiletého otce, který právě přijel s transportem. Stangl mu sdělil, že ho nemůže vybrat do pracovního komanda, je na to moc starý. Blau odpověděl, že to chápe, ale jestli by nemohl zařídit, ať mu dají najíst, a pak ať ho raději zabijí v „lazaretu“ (tam se stříleli lidi, kteří z nějakého důvodu nemohli s ostatními do plynu), než aby musel běžet nahý s ostatními do plynové komory. Stangl prohlásil velkomyslně: „\"Běž, Blau, a udělej, co uznáš za dobré. Oficiálně o ničem nevím, ale neoficiálně můžeš říct kápovi, že jsem řekl, že je to v pořádku.\"“ Odpoledne se vrátil do kanceláře a Blau už tam čekal. Měl slzy v očích. Postavil se do pozoru a řekl: „\"Pane veliteli, chci vám poděkovat. Dal jsem otci pořádně najíst a pak ho odvedl do nemocnice. Už je po všem. Děkuju mockrát. Já jsem řekl: Není zač, Blau, ale ovšem, jestli mi chceš děkovat, tak můžeš.\"“\n\nV srpnu 1943 došlo v Treblince ke vzpouře, mnoho desítek vězňů uprchlo. Stangl byl odvolán, na jeho místo nastoupil Kurt Franz. Spolu s mnoha dalšími účastníky Akce Reinhard byl přeložen do Terstu, kde se měl podílet na organizaci boje proti jugoslávským partyzánům. On sám tvrdil, že byl přeložen jako nepohodlný „svědek“ vraždění, které mělo zůstat utajeno. „\"Chtěli najít způsob, jak nás tady zpopelnit. Tak nás posílali na nejnebezpečnější posty. Všechno, co v této části světa souviselo s bojem proti partyzánům, bylo velmi nebezpečné.\"“ Stangl však, na rozdíl od mnoha svých kolegů, působení u Jadranu přežil. Začátkem roku 1945 se vrátil do Rakouska.\n\nNa konci války se Stangl skrýval u známého na venkově, ale jeden ze sousedů oznámil jeho přítomnost americké armádě a ta ho zajistila. Byl vyšetřován ohledně své protipartyzánské činnosti na Balkáně a v Itálii. V roce 1947 se navíc zjistilo, že se podílel na Akci T4 a rakouské úřady ho začaly vyšetřovat i kvůli tomu. Jeho podíl na vyhlazování židů nebyl zatím znám. Tábory \"Akce Reinhard\" přežilo minimum lidí, vyšetřování lidí s jejich chodem spojených začalo až později. Stangl měl ve vězení poměrně volný režim, často byl posílán na odklízení škod, vídal se s manželkou. Dne 30. května 1948, evidentně po konzultaci se ženou, z vězení uprchl. Je zajímavé, že si na útěku ponechal svou identitu. Dostal se do Říma, kde mu katolický biskup Alois Hudal opatřil doklady Červeného kříže. Stangl odjel do Sýrie. V Damašku začal pracovat v textilce. Jeho rodina za ním přijela z Rakouska v květnu 1949. Manželka se ani nesnažila skrývat, že jede za svým mužem, vězněm na útěku. Přesto neměla žádné problémy s odjezdem. V roce 1951 se celá rodina přesunula do Brazílie. Stangl zde pracoval na několika místech, ale nakonec získal dobře placenou práci v továrně firmy Volkswagen v São Bernardo do Campo. Stále používal své původní jméno.\n\nZatykač na Stangla byl v Německu vydán 1960, v Rakousku až roku 1961. Na jeho dopadení a vypátrání se podílel známý lovec nacistů Simon Wiesenthal. Ačkoli Stangl stále žil pod svým vlastním jménem a nijak se neskrýval, trvalo šest let, než byl zajištěn. Dne 28. února 1967 zatkla Stangla brazilská policie. Na naléhání úřadů a dokonce amerického senátora Roberta Kennedyho vydali Brazilci Stangla do Západního Německa k soudu. Nebylo pravidlem, aby jihoamerické země vydávaly uprchlé nacisty. Soud v Düsseldorfu shledal Stangla vinným ze spolupodílu na vraždě nejméně 400 000 lidí a 22. prosince 1970 ho odsoudil k doživotnímu vězení.\n\nVe vězení s ním vedla rozsáhlý rozhovor novinářka a historička Gitta Sereny, která o tom později publikovala knihu \"Into That Darkness\". Podle ní viděl Stangl svou vinu na masovém vraždění takto:\nFranz Stangl zemřel 28. června 1971 ve vězení na srdeční selhání.\n\n\n"}
{"id": "254413", "url": "https://cs.wikipedia.org/wiki?curid=254413", "title": "Vyhlazovací tábor Sobibor", "text": "Vyhlazovací tábor Sobibor\n\nNacistický vyhlazovací tábor Sobibor (německy \"Vernichtungslager Sobibor\") se nacházel asi 4 km od stejnojmenné vesnice Sobibór v jihovýchodním Polsku. V období od května 1942 do října 1943 tam bylo zavražděno asi 250 000 lidí. Tábor vznikl v rámci Aktion Reinhardt po vyhlazovacím táboře Belzec a před vyhlazovacím táborem Treblinka.\n\nV okolí Sobiboru vznikalo od roku 1940 velké množství pracovních táborů (\"Arbeitslager\"), převážně zemědělského charakteru, např. Krychów, Ruda-Opalin, Osowa, Sawin, Sajczyce, Tomaszówka, Ujazdów, Włodawa, Luta. V těchto táborech pracovali převážně Židé a Poláci. Po vzniku vyhlazovacího tábora byly početní stavy těchto pracovních táborů občas doplňovány lidmi přivezenými do Sobiboru.\n\nLokalitu pro umístění tábora v bažinatém, zalesněném a řídce osídleném území vybrala Ústřední stavební správa SS obvodu Lublin. Stavba tábora byla zahájena v březnu 1942 přímo naproti železniční zastávce Sobibór. Výstavbou byl pověřen SS-Obersturmführer Richard Thomalla. Stavební práce prováděli místní lidé z okolních vesnic a asi 80 Židů z nedalekých ghett. Židé byli po dokončení těchto prací zastřeleni. Tábor zaujímal plochu o rozloze 600 x 400 m, později byl rozšířen až na 58 hektarů.\n\nNa počátku dubna 1942 byl v zájmu urychlení stavebních prací jmenován velitelem tábora Franz Stangl. Na přelomu dubna a května byl již tábor schopen přijmout první transporty.\n\n14. října 1943 se přibližně 600 vězňů zaměstnaných v táboře pod vedením sovětského válečného zajatce Alexandra Pečerského vzbouřilo. Po povstání v Treblince dne 2. srpna 1943 bylo povstání v Sobibóru druhé úspěšné v nacistických vyhlazovacích táborech. Příběh povstání byl ztvárněn ve filmu \"Útěk ze Sobiboru\".\n\n\n\n\n"}
{"id": "254414", "url": "https://cs.wikipedia.org/wiki?curid=254414", "title": "Lexikální analýza", "text": "Lexikální analýza\n\nLexikální analýza je činnost, kterou provádí tzv. lexikální analyzátor (\"scanner\") – je součástí překladače. Lexikální analyzátor rozdělí vstupní posloupnost znaků na lexémy – lexikální jednotky (např. identifikátory, čísla, klíčová slova, operátory, …). Tyto lexémy jsou reprezentovány ve formě tokenů (symbolů), ty jsou poskytnuty ke zpracování syntaktickému analyzátoru.\n\nÚkolem lexikálního analyzátoru je také odstranění komentářů a bílých znaků ze zdrojového programu.\n\nV praxi je lexikální analyzátor realizován pomocí konečného automatu.\n\nLexikální analyzátor je vstupní a nejjednodušší částí překladače. Čte ze vstupního souboru znaky reprezentující zdrojový program a z těchto znaků vytváří symboly programu, což je forma vhodná pro zpracování syntaktickou analýzou. Provádí tedy překlad posloupnosti znaků vstupního textu do posloupnosti symbolů na výstupu. Kromě této základní funkce lexikální analyzátor provádí obvykle i výpis (listing) zdrojového programu a vynechává zbytečné znaky z hlediska programu (mezery, poznámky apod.). Symboly na výstupu lexikální analýzy si můžeme představit jako dvojice (sym, atr), kde \"sym\" je jméno (identifikace) symbolu a \"atr\" představuje případný atribut (u symbolů bez atribut je \"atr\" prázdné).\n\nZ hlediska implementace v jazyku Pascal je vstupem lexikálního analyzátoru textový soubor (\"file of char\") a výstupem posloupnost symbolů (tokens), přičemž\n\nTyp SYMBOL je datový typ definovaný výčtem, který obsahuje jména všech symbolů rozpoznaných lexikální analýzou. Typ STR je abstraktní datový typ řetězce. Cílem návrhu lexikálního analyzátoru je vytvořit proceduru:\n\nPředávající při každém volání jeden symbol T rozpoznaný ve vstupním textu.\n\nSpecifikace programovacího jazyka často obsahuje sadu pravidel, lexikální gramatiku, která definuje lexikální syntaxi. Lexikální syntaxe je obvykle regulární jazyk s pravidly skládajícími se z regulárních výrazů; ty definují sadu množinu možných posloupností symbolů, které jsou použity k vytvoření individuálních tokenů nebo lexémů. Lexer rozpoznává řetězce a pro každý nalezený druh řetězce lexikální analyzátor provádí akci, nejčastěji vytváří token.\n\nDůležité a zároveň běžné lexikální skupiny jsou bílé znaky, které oddělují dva tokeny (codice_1 namísto codice_2), a komentáře. Ty jsou rovněž definovány v gramatice a jsou zpracovávány lexerem, ale většinou jsou vyřazeny (neprodukují žádné tokeny) a jsou považovány za nepodstatné. Existují však dvě výjimky. Za prvé v jazycích, ve kterých jsou bloky kódu odděleny pomocí odsazení, je počáteční bílý znak podstatný, poněvadž definuje strukturu bloku a je obecně řešen na úrovni lexeru. Za druhé v určitých využitích lexeru mimo překladač musejí být komentáře zachovány. V šedesátých letech dvacátého století, především v jazyku ALGOL, byly bílé mezery a komentáře eliminovány při fázi rekonstrukce řádků (počáteční fáze přední části překladače), ale tato dříve oddělená fáze je nyní prováděna samotným lexerem.\n\nExistuji automatické nástroje pro tvorbu lexikálních analyzátorů, např. Lex, Flex\n\nJak bylo uvedeno dříve, lexikální analyzátor provádí překlad vstupního textu na posloupnost symbolů. Víme, že stavbu jednotlivých symbolů lze obvykle popsat regulární gramatikou. Lexikální analyzátor je pak tvořen deterministickým konečným automatem (též DKA). Opakovanou činností procesoru nad tímto DKA získáme hledanou posloupnost symbolů. Identifikace přijatého symbolu se bude provádět podle koncového stavu automatu, v němž pro daný symbol procesor skončil svou činnost.\n\nBěhem chodu DKA může dojít k chybě. Chyba vznikne, pokud pro znak pod čtecí hlavou DKA neexistuje žádná větev vedoucí ze stavu, ve kterém se procesor nad DKA nachází a zároveň tento stav není koncový.\n\nTaková chyba vznikne jedním ze tří možných způsobů:\n\nKaždý z těchto tří typů chyb by se měl ošetřit jiným způsobem:\n\nNelze předem předpokládat, kterou z chyb na daném místě programátor udělá, proto se obvykle ošetřuje chyba vynecháním chybného znaku a na výstup lexikálního analyzátoru se odevzdá speciální symbol (NULSYM). Tím se zotavením po chybě odsune do fáze syntaktické analýzy.\nExistují i metody známé z teorie informace (Hammingova vzdálenost), které mohou sloužit k opravě některých lexikálních chyb.\n\n"}
{"id": "254416", "url": "https://cs.wikipedia.org/wiki?curid=254416", "title": "International Gold Cup", "text": "International Gold Cup\n\nInternational Gold Cup je automobilový závod pro vozy Formule 1 a Formule 2 pořádaný v rozmezí padesátých až sedmdesátých let na okruhu Outlon Park. Od roku 1970 byl závod vypsán v rámci britského šampionátu formule 5000, jako odezva na rostoucí náklady ve formuli 1 a především na redukci závodu nezapočítávaných do šampionátu F1. Od roku 2002 jsou tu pořádány závody historických vozidel.\n"}
{"id": "254417", "url": "https://cs.wikipedia.org/wiki?curid=254417", "title": "Zvonimír", "text": "Zvonimír\n\nZvonimír je mužské křestní jméno slovanského původu. Vykládá se jako „zvoň pro mír“. Ženskou obdobou jména je Zvonimíra.\n\nPodle staršího kalendáře má svátek 13. října.\n\n\n"}
{"id": "254419", "url": "https://cs.wikipedia.org/wiki?curid=254419", "title": "Sobibór", "text": "Sobibór\n\nSobibór je vesnice v Polsku, náleží k obci Włodawa (Powiat Włodawski) ve vojvodství Lublin.\n\nV blízkosti této vesnice ležící na hranici s Ukrajinou na břehu řeky Bug se během druhé světové války nacházel vyhlazovací tábor Sobibór.\n"}
{"id": "254423", "url": "https://cs.wikipedia.org/wiki?curid=254423", "title": "Gánovce", "text": "Gánovce\n\nGánovce jsou obec na severním Slovensku, v Prešovském kraji. Nachází se 3 km jihovýchodně od Popradu, má rozlohu katastru 7,832 km² a 1 096 obyvatel.\n\nPrvní písemná zmínka o obci pochází z roku 1317 pod názvem „villa Ganau“, ale kostel v obci je ze 13. století a osada Filice (do r. 1924 samostatná obec) byla zmíněná již v roce 1236.\n\nLéčivé prameny nedaleko obce jsou zmíněny v roce 1549 a lázně byly v provozu do roku 1992.\n\nPoblíž Gánovců se dříve nacházel asi 20 metrů vysoký travertinový kopec, kde byl zřízen lom na tento kámen. V roce 1926 od dělníků pracujících v lomu koupil český paleontolog Jaroslav Petrbok za 100 Kčs kámen nepravidelného tvaru o průměru asi 17 cm. Petrbok jej nejdříve považoval za mozek zvířete; teprve roku 1937 se objevila domněnka, že se jedná o lidský mozek. Po důkladném dlouholetém studiu Petrbok nález 4. prosince 1957 věnoval Národnímu muzeu v Praze. Po dobu dvaceti let jej studoval také antropolog Emanuel Vlček.\n\nVýsledkem zkoumání je zjištění, že kámen vznikl jako výlitek mozkovny dospělého neandertálce který zde žil v době před asi sto tisíci lety. Stejně jako v případě nálezů jiných živočichů z travertinového kopce (kosti zvířat z období pleistocénu) je pravděpodobné, že byl otráven unikajícími výrony plynů, oxidem uhličitým a siřičitým. Poté, co z lebky biologickým rozkladem zmizel jeho mozek, došlo k vyplnění mozkovny travertinem. Její objem činil asi 1320 cm³.\n\n"}
{"id": "254425", "url": "https://cs.wikipedia.org/wiki?curid=254425", "title": "Richard Glazar", "text": "Richard Glazar\n\nIng. Richard Glazar (29. listopadu 1920 Praha – 20. prosince 1997 tamtéž, jako Richard Goldschmid) byl československý žid a v letech 1942–1943 vězeň vyhlazovacího tábora Treblinka, kterému se odsud jako jednomu z nemnoha podařilo utéci.\n\nRichard Glazar pocházel z československé židovské rodiny. Rodina byla bilingvní, všichni uměli perfektně česky i německy. Žili sice v Praze, ale mnoho času trávili i v Kolíně. Rodiče se v roce 1932 rozvedli, jeho matka si poté vzala obchodníka Kvido Bergmanna, s nímž měla další dvě děti. V říjnu 1939 začal Glazar studovat pražskou univerzitu, ale hned záhy, v listopadu, studia nuceně ukončil, neboť nacisté vysoké školy uzavřeli. Rodina se následně z Prahy přesunula na venkov do Třebenic, kde žila do roku 1942. Richard zde pracoval v zemědělství. V září 1942 byl deportován do Terezína, kde zůstal zhruba měsíc.\n\nV říjnu 1942 se dostal s transportem československých židů do Treblinky, vyhlazovacího tábora v okupovaném Polsku. Při selekci byl vybrán do pracovního komanda, což mu zachránilo život. Ve své knize \"Treblinka, slovo jak z dětské říkanky\" popsal tento okamžik takto: „\"Co, do dezinfekční koupele že jdeme a potom hned na práci? Stojím vysvlečený docela na konci řady. No, moc teplo na to koupání zrovna není. Zprava podél řady spěchá a míjí mne esesman s čepicí-lodičkou posazenou z čela. Něco ho zpomalí, když už skoro přešel a jen mě přejel pohledem. Zastaví se, prohlédne si mne přes rameno a pak se ke mně docela natočí: 'Komm du auch ... – Ty pojď taky, oblékni se, rychle, postav se tam k těm – židovské hvězdy dolů, žádné hodinky, žádný nůž – tak ... Budete tady pracovat, když se osvědčíte, můžete se stát Vorarbeiter oder Capos – předáky nebo kápy.' V tomhle okamžiku, pozastaveném prozřetelností či zákonem o počtu pravděpodobnosti – podle toho, co kdo vyznává – SS-Unterscharführer August Willy Miete, 'Anděl smrti' s rybím pohledem a slámovými vlasy, netuší, nedostane vnuknutí, že si právě vlastnoručně vybral na dvaadvacet let dopředu svědka svých činů.\"“ Následujících deset měsíců pracoval jako třídič věcí, které zbyly po zplynovaných. Během povstání v roce 1943 se asi 350 vězňům, mezi nimi i Glazarovi, podařilo utéci. Na rozdíl od většiny uprchlíků, kteří byli chyceni a zabiti, se jeho útěk podařil. Se svým spoluvězněm Karlem Ungerem prošli přes Polsko do Německa, kde se dva roky skrývali pod falešnou identitou. V Mannheimu pracoval v kovárně až do osvobození americkou armádou. Příběh treblinské vzpoury a útěku z Treblinky sepsal Richard Glazar hned po válce, v roce 1945. Knihu se mu ale nepodařilo vydat, poprvé vyšla až roku 1992 ve zkráceném vydání v němčině. Richard Glazar je jedním z klíčových svědků Lanzmannova filmovém dokumentu Šoa.\n\nJediný člen jeho užší rodiny, kdo přežil válku, byla jeho matka, ačkoliv sama prošla Osvětimí a Bergen-Belsenem. Po válce v Praze dostudoval ekonomii. Byl ale pronásledován komunistickým režimem a během pražského jara 1968 emigroval do Švýcarska.\n\nV letech 1961–1965 a 1970 vypovídal v Düsseldorfu v tzv. treblinských procesech s bývalými dozorci (např. Kurt Franz a Franz Stangl) jako jeden z 54 přeživších Treblinku. Při svých výpovědích se vyznačoval skvělou pamětí a jasnými výpověďmi. V posledních letech života hovořil o svých osudech na mnoha přednáškách na vysokých školách.\n\nV říjnu roku 1997 mu byl propůjčen Řád T. G. Masaryka III. třídy. 20. prosince 1997 po smrti své ženy spáchal sebevraždu skokem z okna.\n\n\n"}
{"id": "254432", "url": "https://cs.wikipedia.org/wiki?curid=254432", "title": "Rebutia ithyacantha", "text": "Rebutia ithyacantha\n\nRebutia ithyacantha je zajímavý druh rodu rebucie ze severovýchodního okraje rozšíření sekce \"Aylostera\" i celého rodu. Pojmenován byl podle vzhledu otrnění, \"ithyacanthus\" znamená s rovnými, přímými trny. \n\nDiers, Lothar; Kakteen und andere Sukkulenten, 23: 341, 1972\n\nBasionym:\n\n\"Mediolobivia ithyacantha\" Cárdenas, Cact. Succ. J. (US), 42: 35, 1970\n\nSekce \"Aylostera\", řada \"Fiebrigii\"\n\nSynonyma: \n\nStonek stlačeně kulovitý, 15 – 25 mm vysoký a 20-40 mm široký, převážně jednotlivý, se sníženým temenem, s dlouhým kůlovitým kořenem, v kultuře poněkud odnožující a později více protáhlý, vytvářející krátké sloupky; pokožka světle zelená. Žeber asi 12 -18, rozložená do 3 - 5 mm dlouhých, 2 – 3 mm vysokých hrbolků; areoly 4 – 6 mm vzdálené, kruhovité až eliptické, 3 – 4 mm široké, šedě až nažloutle plstnaté. Otrnění husté, silnější, často zcela zahalující tělo, okrajových trnů 15 – 17, paprskovitě roztažené, 4 - 15 mm dlouhé, středový trn 1 – 2, odstávající, 10 – 15 mm dlouhý, v kultuře okrajové trny až 20 mm a středové až 40 mm dlouhé, všechny trny tenké jehlovité, tuhé, v mládí hnědé, později až bělavě šedé, snížené temeno neuspořádaně pokryté vyčnívajícími hnědými trny.\n\nKvěty samosprašné, vznikající ze spodních částí stonku, u větších rostlin z boku těla, nálevkovité, 30 - 35 mm dlouhé, na konci 20 – 25 mm široké; květní lůžko kulovité, asi 4 mm široké, světle nažloutle hnědé, se zašpičatělými, asi 1,5 mm dlouhými šupinami s bílými zvlněnými vlasy; květní trubka 10 - 14 mm dlouhá, asi 4 mm tlustá, část slabě zahnutá, růžově zbarvená, s několika světle hnědě nažloutlými šupinami s malým množstvím vlnitě zohýbaných bílých vlasů v jejich paždí; vnější okvětní lístky kopisťovité, asi 14 mm dlouhé a 5 mm široké, na vnější straně světle fialově červené, na vnitřní straně leskle červenooranžové; vnitřní okvětní lístky kopinaté, asi 16 mm dlouhé a 5 mm široké, zářivě jasně oranžově červené; nitky bílé, vznikající v horní třetině květní trubky až po bázi okvětních lístků, 5 – 8 mm dlouhé, vnitřní kratší, prašníky žluté; čnělka bílá, asi 18 mm dlouhá, 1,5 mm tlustá, pevně uzavřená v trubce, v dolní části volně srostlá s její stěnou, blizna věnčitá, s 5 – 7 světle žlutými, 2 mm dlouhými, dosti silnými rameny. Plod kulovitě vejčitý, načervenale hnědý, tenkostěnný, s několika šupinami s krátkými bílými zakroucenými vlasy. Semena protáhlá, přímá až slabě zahnutá, 1 – 1,2 mm dlouhá 0,8 – 0,9 mm široká, testa černá, bradavčitá, pokrytá zbytky jemné blanky arilu.\n\nJednotlivé sběry, které jsou se jménem \"R. ithyacantha\" spojovány, vykazují jen velmi malou proměnlivost, která se většinou omezuje jen na vliv kultury na vybarvení, hustotu a sílu otrnění. Zajímavé je, že v kultuře rostliny často vytvářejí výrazně silnější otrnění, než bylo uvedeno v prvotních popisech Vliv kultury se do značné míry projevuje rovněž na velikosti a tvaru stonků a podobně jako u příbuzných taxonů jsou také zde velikost a vybarvení květů závislé na době kvetení, první den jsou květy po otevření menší a většinou mají také sytější vybarvení. Mezi sběry připojenými k \"R. ithyacantha\" případně k \"R. fiebrigii\" var. \"vulpes\" také nelze pozorovat žádné podstatnější rozdíly, snad jen ve vybarvení a celkovém vzhledu otrnění, což je však také znak nejvíce reagující na podmínky kultury.\n\n\"R. ithyacantha\" pochází z Bolívie, z departamentu Santa Cruz, jako místo nálezu bylo v prvotním popisu označena provincie Valle Grande, blízko Comarapa, v nadmořské výšce 2200 m. Typ ze sběru M. Cárdenase č. 6312 ze září 1969 byl založen v Herbarium Cardenasianum. Místo nálezu u typového sběru Ritterovy var. \"vulpes\", FR 84b, bylo uvedeno nad Copachuncho v provincii Carrasco (Bolívie, departament Cochabamba), s rozšířením v provinciích Carrasco a Valle Grande. F. Ritter nalezl své rostliny (FR 84b) roku 1958. Jako \"R. ithyacantha\" byl označen rovněž sběr A. Laua L 350 z departamentu Santa Cruz (Bolívie, Pucara – Vallegrande Pass v nadmořské výšce 2500 – 2900 m). S otazníkem byl k tomuto druhu přiřazen i sběr WR 67, uvedené místo nálezu tohoto sběru (Bolívie, dep. Chuquisaca, Sucre) však v této souvislosti vyvolává určité pochybnosti. Lokalizace Ritterova sběru do departamentu Tarija u J. Pilbeama je zřejmý omyl.\n\nRoku 1970 popsal M. Cárdenas \"R. ithyacantha\" poněkud nečekaně jako \"Mediolobivia\", i když naopak mnoho dalších druhů, včetně těch, které byly a často stále jsou chápány jako součást rodu \"Sulcorebutia\", popisoval jako \"Rebutia\", případně jako \"Aylostera\", rozhodující roli zde zřejmě hrála existence vlasů a naopak absence štětin v paždí šupin na květním lůžku. Jediný další druh, který popsal také jako \"Mediolobivia\", \"M. hirsutissima\", je všeobecně chápán jako \"Lobivia\", nebo nověji spíše jako \"Echinopsis\". S \"R. ithyacantha\" zřejmě totožnou nebo alespoň mimořádně blízkou rostlinu popsal pak roku 1980 F. Ritter jako varietu \"R. fiebrigii\" (var. \"vulpes\"), na úrovni druhu má tedy přednost epiteton ithyacantha, na úrovni variety by přednost mělo naopak epiteton vulpes.\n\nPodle dostupných informací mají semena originální Cárdenasovy rostliny zřetelně asymetrický, protáhlý tvar, charakteristický pro příbuzenský okruh \"R. fiebrigii\", to se týká také semen Ritterova sběru FR 84b, a také Lauova sběru L 350, nikoliv však Rauschova sběru WR 67, kde by semena měla být souměrnější, více okrouhlá. Proti původním popisům se starší rostliny v kultuře stávají zřetelně protáhlé a ve vzhledu těla připomínají více \"R. kupperiana\", květy jsou ale výrazně menší, tvarem zřetelně ukazující na příbuzenský okruh \"R. fiebrigii\".\n\n\"R. ithyacantha\" je pěstitelsky velmi zajímavá a nápadná rostlina, svými nároky se nijak neliší od příbuzných druhů. Roste dobře pravokořenná a v kultuře s dostatkem světla a čerstvého vzduchu vytváří výrazné a nápadné otrnění, ochotně kvete a snadno se množí z občasných odnoží i z pravidelně a dostatečně vytvářených semen. Proti údajům v popisech dosahují kulturní rostliny větších rozměrů a v pozdějším stáří často i výrazně sloupovitého vzrůstu, a většinou také výrazně silnějšího a nápadnějšího otrnění.\n\n\n"}
{"id": "254436", "url": "https://cs.wikipedia.org/wiki?curid=254436", "title": "Naděžda Dobešová", "text": "Naděžda Dobešová\n\nNaděžda Dobešová (* 26. října 1964 Třebíč) je třebíčská městská zastupitelka (2006–2010, 2010–2014, 2014–2018, 2018-2022), sedminásobná mistryně světa v kuželkách, členka české reprezentace v kuželkách, kuželkářka století a bývalá hráčka týmu Victoria Bamberg. Je vdaná a má dvě děti. V současnosti zastává funkci viceprezidentky ČKA (Český kuželkářský svaz).\n\nV roce 1985 získala ve Frankfurtu nad Mohanem titul juniorské mistryně světa a překonala světový rekord, také na tomto mistrovství získala stříbrnou medaili za československý národní tým žen. I z důvodu tohoto úspěchu 8. května 1986 obdržela v Brně čestný titul mistryně sportu, obdržela jej za skvělé světové rekordy a světový mistrovský titul mezi juniorkami v roce 1985. V roce 1990 obhájila titul mistryně světa v kuželkářské soutěži dvojic, spolu s kolegyní Danielou Žďárkovou nahrály 940 bodů a tak vytvořily světový rekord.\n\n\nVe volbách do Senátu PČR v roce 2018 kandidovala za ČSSD v obvodu č. 53 – Třebíč. Se ziskem 7,77 % hlasů skončila na 6. místě.\n\n"}
{"id": "254448", "url": "https://cs.wikipedia.org/wiki?curid=254448", "title": "Agáve", "text": "Agáve\n\nAgáve (\"Agave\", patrně podle \"Agaué\", jména matky Pentheovy, ze starořeckého \"agauós\", znamenající \"proslulá, vznešená\", \"úžasně krásná\", \"obdivuhodná\" (rostlina) nebo \"ušlechtilá, urozená\") je rozsáhlý rod sukulentních rostlin z čeledi chřestovitých (\"Asparagaceae\"). Některé z nich mají průmyslové využití – vyrábí se z nich vlákno sisal a z kmene modré agáve se pálí tequila. Z jiného druhu agáve se vyrábí pálenka mezcal. Naopak kvašením šťávy z agáví se vyrábí bělavý a mazlavý nápoj pulque, který není průmyslově vyráběn a je oblíben pouze mezi Indiány.\n\nPodle českých kodifikačních příruček je agáve buď neutrum, nebo femininum, v obou případech nesklonné, s tím, že v 7. pádě sg. umožňuje ASCS i NASCS (na rozdíl od akademické i školní verze PČP) i variantu \"s agávem\". Internetová Příručka ÚJČ uvádí skloňované tvary i v plurálu.\n\nAgáve přirozeně rostou především v Mexiku, ovšem najdeme je i v jižních a západních Spojených státech a Střední a Jižní Americe. Pěstované a zdomácnělé jsou však i jinde ve světě s odpovídajícím klimatem, např. ve Středomoří.\n\nRostliny mají velkou růžici tlustých listů s ostnatým okrajem, končících obvykle dalším ostnem. Robustní kmen je obvykle krátký, takže listy vypadají, jakoby vyrůstaly přímo z kořene.\n\nKaždá růžice roste pomalu a kvete pouze jedenkrát. Během kvetení ze středu rostliny vyraší vysoký kmen („stožár“) s květy na konci. Poté, co se z něj vyvinou plody se semeny, rostlina odumře, přežívají ale přírůstky, které volně vyrůstají ze základny kmene.\n\nAgáve jsou blízce příbuzné liliím a nepatří mezi kaktusy.\n\nExistuje velké množství druhů agáví.\n\n\n"}
{"id": "254452", "url": "https://cs.wikipedia.org/wiki?curid=254452", "title": "Hrabatka drsná", "text": "Hrabatka drsná\n\nHrabatka drsná (\"Pyxicephalus adspersus\") je velká africká žába.\n\nDosahuje velikosti 8 - 25 cm.\n\nObývá savany, kde může být zahrabána i několik let. Pobývá na území několika desítek m2. Aby vylezla, musí silně pršet, přes období sucha se pod zemí ukrývá v kokonu. Živí se žábami, hmyzem a jinými bezobratlými živočichy a také malými hlodavci jako jsou myši nebo hraboši.. Po nažrání zaleze do nory, tam zalézá pozadu. Samec je větší než samice. Během období rozmnožování naroste samci pár zubů na dolní čelisti, které používá při bojích o teritorium. Při páření samci o samičky bojují. Vráží do soupeřova břicha a snaží se soupeře převrátit na záda. Vítěž se poté páří s několika samičkami. Po spáření v kalužích samec hlídá vajíčka a pulce. Když pulci vyrostou, vyhrabe jim cestu - kanál do větších vodních nádrží, aby se tam mohli dále vyvíjet. Nejdelší zaznamený kanál měřil 18m.\n\nStřední a jižní Afrika.\n\n\n"}
{"id": "254453", "url": "https://cs.wikipedia.org/wiki?curid=254453", "title": "Konfederované státy americké", "text": "Konfederované státy americké\n\nKonfederované státy americké (anglicky Confederate States of America – zkráceně CSA), nazývané též Konfederace, Dixie nebo Konfederační státy, byla vláda formovaná jedenácti jižními státy Spojených států amerických, mezi lety 1861 a 1865.\n\nSedm států vyhlásilo svou nezávislost na Spojených státech předtím, než byl Abraham Lincoln inaugurován jako prezident, další čtyři státy tak učinily poté, co začala Americká občanská válka bitvou u Fort Sumter. Spojené státy americké („Státy Unie“) považovaly odštěpení těchto států jako nezákonné a odmítaly Konfederaci uznat. Ačkoliv žádná evropská mocnost CSA oficiálně neuznala, Velká Británie tam měla své obchodní zájmy a pomáhala státům konfederace prolomit blokádu. Jediným prezidentem Konfederovaných států amerických se v únoru 1861 stal Jefferson Davis.\n\nRozpad CSA nastal, když se Robert E. Lee a další generálové Konfederace v dubnu 1865 vzdali. Poslední schůze konfederační vlády se konala v květnu a téměř všechny vojenské síly se vzdaly do konce června.\n\nHistorici uvádějí, že příčinou odtržení byla hrozba omezení nebo zrušení otroctví Republikány, případně omezení práv vlastnit otroky, což u jižních států bylo důvodem pro vystoupení z Unie. Abraham Lincoln však sám pronesl: \"\"Mým prvořadým cílem je boj o záchranu Unie. Nejde mi o obranu ani o likvidaci otroctví.\"\"\nNěkteří jižanští duchovní se ve svých kázáních zabývali odtržením. Benjamin M. Palmer (1818–1902), pastor První Presbytariánské církve v New Orleans, bouřlivě podporoval odtržení ve svém kázání na Den díkůvzdání v roce 1860, zatímco argumentoval, že bílí Jižané mají právo a povinnost zachovat otroctví vedle ekonomické a sociální sebezáchovy, působit jako „strážci oddaných a loajálních bezmocných“ černochů, střežit globální ekonomické zájmy a obhajovat víru proti „ateistickému“ abolitionismu.. Jeho kázání bylo rozšiřováno po celém regionu\n\nSedm států odštěpených v únoru 1861:\nPotom, co Lincoln vyhlásil válku, se přidaly další čtyři státy:\nDalší dva státy měly znesvářené vlády. Konfederace je přijala, ale tyto státy nebyly nikdy ovládány prokonfederační vládou, sídlící v exilu:\nOba státy povolovaly otroctví a v obou byly unionistické i konfederační okresy, někteří otrokáři byli dokonce Unionisty, což bývá dodnes předmětem diskuzí.\n\nKonfederace měla agrárně zaměřenou ekonomiku s exportem na světové trhy. Hlavním artiklem byla bavlna, v menší míře tabák a cukrová třtina. Místně bylo pěstováno obilí a zelenina, hovězí a vepřový dobytek. Všech 11 států produkovalo v roce 1860 průmyslové zboží v hodnotě 155 milionů dolarů, a to především v závodech na zpracování zrna a řeziva, zpracování tabáku, bavlněného zboží a potřeb pro námořnictvo jako terpentýn apod. Státy Konfederace přijaly nízké sazby cla ve výši 15 %, ale uplatnily je na všechny importy ze zbytku Spojených států. Tarify však nebyly mnoho platné, protože Konfederační přístavy byly pod Unionistickou blokádou a pouze pár lidí platilo daně ze zboží propašovaného z Unie. Vláda vybrala kolem 3,5 milionu daní od začátku války proti Unii do konce roku 1864. Nedostatek odpovídajících finančních zdrojů donutil Konfederaci k vydávání peněz, což vedlo k vysoké inflaci.\n\nOzbrojené síly Konfederace se skládaly ze tří armád:\n\nKonfederační vojenské velení se skládalo z mnoha veteránů Armády Spojených států a Námořnictva Spojených států, kteří rezignovali na svá postavení ve federálních komisích a získali vyšší postavení v Konfederačních ozbrojených silách. Mnozí z nich se účastnili Mexicko-americké války (včetně Roberta E. Leea a Jeffersona Davise), ale ostatní měli málo vojenských zkušeností (jako Leonidas Polk, který navštěvoval vojenskou akademii ve West Point, kterou nedokončil). Konfederační velitelský sbor byl složen jednak z mladých mužů pocházejících z rodin vlastnících otroky, ale byli v něm i muži z rodin obyčejných. Konfederace sbor vybírala ze zkušených i nezkušených důstojníků volbou ze všech hodností.\n\nSbor Konfederační armády byl tvořen z bílých mužů ve věku mezi 16 a 28 lety. Tisíce otroků sloužily jako dělníci, kuchaři, zvědové a v ostatních nebojových funkcích. Konfederace provedla odvody v roce 1862. Oslabena ztrátami, trpěla armáda nedostatkem lidských sil. Po agitaci ze strany armády a na žádost generála Leea, byli na jaře 1865 do bojových jednotek nabíráni a cvičeni i otroci s příslibem emancipace. Válka však záhy skončila a tak neměli příležitost zúčastnit se přímého boje.\n\nVůdci Konfederace (se státem narození a nejvyšší dosaženou hodností):\n\n\n\n\n"}
{"id": "254460", "url": "https://cs.wikipedia.org/wiki?curid=254460", "title": "Agávové", "text": "Agávové\n\nAgávové (\"Agavoideae\") je podle nejnovějšího taxonomického systému APG III podčeleď jednoděložných rostlin náležející do čeledi chřestovitých (\"Asparagaceae\"); původní čeleď agávovité byla zrušena. Podčeleď zahrnuje mimo jiné celou řadu známých pouštních a suchomilných botanických rodů jako například agáve či juka, je tvořena asi 23 rody s 637 druhy.\n\nJedná se obvykle o vytrvalé rostliny, mohou být jednodomé nebo dvoudomé. Jsou mezi nimi i epifyty a rostliny stromkovitého charakteru. Listy jsou často v přízemní růžici či koncových růžicích, většinou přisedlé, jednoduché. Čepele jsou čárkovité, kopinaté, vejčité až eliptické, zvláště u některých sukulentů často ztlustlé a tuhé, často jsou sivozelené, se souběžnou žilnatinou. Okraje mohou být ostře zubaté, pilovité nebo celokrajné. Květy jsou v květenstvích, a to v koncových nebo úžlabních klasech, hroznech, či latách, někdy dosahuje květenství značných rozměrů (např. agáve). Květy jsou většinou podepřeny listeny, jsou šestičlenné. Okvětní lístky jsou volné nebo naspodu srostlé v okvětní trubku. Tyčinek je 3 nebo 6. Gyneceum je synkarpní, semeník svrchní nebo spodní, srostlý ze 3 plodolistů. Plodem je bobule nebo tobolka.\n\nPodčeleď je rozšířena ve velké části světa, zcela chybí v boreálních a arktických pásmech. Zástupci jsou rozšířeny v Asii, Africe, Severní i Jižní Americe, Malajsii, severní Austrálii i na Novém Zélandu.\n\n\n\"Agave\", \"Anemarrhena\", \"Anthericum\", \"Behnia\", \"Beschorneria\", \"Camassia\", \"Chlorogalum\", \"Chlorophytum\", \"Clara\", \"Diamena\", \"Diora\", \"Diuranthera\", \"Echeandia\", \"Eremocrinum\", \"Furcraea\", \"Hagenbachia\", \"Hastingsia\", \"Herreria\", \"Herreriopsis\", \"Hesperaloe\", \"Hesperocallis\", \"Hesperoyucca\", \"Hosta\", \"Leucocrinum\", \"Manfreda\", \"Paradisea\", \"Polianthes\", \"Schoenolirion\", \"Trihesperus\", \"Yucca\"\n\n"}
{"id": "254462", "url": "https://cs.wikipedia.org/wiki?curid=254462", "title": "Coververze", "text": "Coververze\n\nCoververze (nebo jenom cover) je nová verze již dříve nahrané skladby.\n\nTermín \"coververze\" byl původně míněn jako konkurenční (překrývající) verze jiné verze skladby. Do poloviny 20. století bylo v rádiích běžnou praxí, že si někteří umělci v hitparádách navzájem konkurovali vlastní verzí toho samého hitu, který zněl mnohokrát úplně jinak.\n\nCoververze se může ve své době stát populárnějši než její předloha. O oblíbenosti předlohy svědčí už sám fakt, že k ní vznikla coververze.\n\nSoučasný přehled o populární hudbě (na rozdíl od klasické) vzniká posloucháním nahrávek, ne interpretováním napsaných not. Tyto nahrávky vznikají v interpretaci umělců doby svého vzniku, poetika prezentace je daná jejich originálním projevem a pochopením tématu. Změnami hudebních vlivů, seskupení členů hudebních formací či generací muzikantů se mění pohled na původní prezentaci skladeb. Někteří umělci cítí potřebu vylepšit či jinak prezentovat osvědčená díla, případně upozornit na některé nadčasové myšlenky, či hudební kvality starších skladeb (např. množství verzí skladby \"Knockin' on Heaven's Door\" od Boba Dylana, či píseň „V dolinách“ od Karola Duchoně v podání skupiny Desmod atd.).\n\nJiné covery vznikají z potřeby populárních umělců prezentovat hudební nápady z repertoáru nezávislých interpretů klubových scén či potřeby prezentace svých hudebních vzorů (např. Duran Duran tak natočili celé album s příznačným názvem Thank You).\n\nDalším příkladem coverů známých skladeb je i repertoár zpěváků v Československu konce 60. let a hlavně 70. let. V tomto období bylo běžnou praxí otextování původních verzí skladeb zahraničních umělců československými textaři. Posluchači za „železnou oponou“, kteří v té době neměli přístup k originálním skladbám, často ani nevěděli, že jde o coververze.\n\nV 90. letech 20. století se staly poměrně úspěšné parodující coververze, např. dua Těžkej Pokondr, jejichž tvorba je založená výhradně na coververzích, či Šmoulů (autor Lou Fanánek Hagen).\n\n"}
{"id": "254464", "url": "https://cs.wikipedia.org/wiki?curid=254464", "title": "Obrněné vozidlo", "text": "Obrněné vozidlo\n\nObrněné vozidlo je vozidlo, které je opatřeno pancéřováním, to jest vrstvou, která má zajišťovat vozidlu odolnost proti střelám z palných zbraní, střepinám ručních či dělostřeleckých granátů, výbuchům pozemních min. Odolnost vůči těmto nebezpečím je závislá na množství (tloušťce) a složení (homogenní : vrstvený) pancíře. Nejméně pancéřována jsou lehká průzkumná či logistická vozidla, nejúčinnější pancéřovou ochranu mají tanky.\n\nS obrněnými vozidly se nejčastěji setkáme v armádě, ale své uplatnění nacházejí i v civilním prostředí.\n\n\n"}
{"id": "254468", "url": "https://cs.wikipedia.org/wiki?curid=254468", "title": "Nivala", "text": "Nivala\n\nNivala je město a stejnojmenná obec ve Finsku v provincii Severní Pohjanmaa. Počet obyvatel obce je 10 962 (2007), rozloha 538,3 km² (z toho 9,15 km² připadá na vodní plochy). Hustota zalidnění je pak 20,7 obyv./km². Z Nivaly pocházel čtvrtý finský prezident Kyösti Kallio.\nObec je finskojazyčná.\n\nSarjankylä, Välikylä, Padinki, Paloperä, Haikara, Ruuskankylä, Jokikylä, Koskenperä, Ypyä, Haapaperä, Aittoperä, Ahde, Järvikylä, Karvoskylä, Maliskylä, Nivala, Pahkakylä, Erkkilä, Töllinperä, Makola, Vilkuna\n"}
{"id": "254469", "url": "https://cs.wikipedia.org/wiki?curid=254469", "title": "Dies irae", "text": "Dies irae\n\nDies irae (latinsky „Den hněvu“) je slavný latinský hymnus ze třináctého století, jeho autorem byl italský františkán Tommaso da Celano (asi 1200 – asi 1260). Soudí se, že jde o nejlepší báseň, napsanou ve středověké latině (středověká latina se liší od klasické latiny). Báseň je psaná v rýmovaných verších sylabotónickým trochejským veršem o čtyřech stopách (oproti klasickému časoměrnému verši většiny latinské literatury). Báseň popisuje den posledního soudu, troubení, které svolává duše před Boží trůn, kde budou spaseny nebo uvrženy do věčného ohně. Až do revize římskokatolického misálu v roce 1970 byla užívána jako sekvence při římskokatolickém rekviem.\n\nJedná se o velmi významnou a známou část liturgie, která se však již v liturgii zreformované za pontifikátu Pavla VI. nevyskytuje. Dnes je tak sloužena již jen při tridentské latinské liturgii, kde se vyskytuje jako \"sekvence\" o Památce všech věrných zemřelých 2. listopadu a při mších za zemřelé. Tvůrce liturgických reforem, arcibiskup Annibale Bugnini, k tomu řekl:\n\nDies irae je standardní součástí hudební zádušní mše (rekviem). Autory nejznámějších děl tohoto typu jsou Antonín Dvořák, Giuseppe Verdi a Wolfgang Amadeus Mozart.\n\n\"Dies irae\" se může recitovat jako hymnus v \"\"Modlitbě během dne\"\" v breviáři během posledního týdne liturgického roku. V breviáři je jako připomínka lidské pomíjivosti a jako příprava na kající dobu adventní, která začíná následující týden a zahajuje tak církevní rok.\n\nHymnus je zjevně inspirován textem Vulgáty z knihy Sofonjáš, 1:15, 16. Text zní:\n\nDalší obrazy či některé verše inspirovány jinými biblickými pasážemi, naopak hymnem je inspirována řada jiných textů, mnoho textů obsahuje narážky či citace z tohoto textu (například hra Johanna Wolfganga Goetha Faust, román Zikmunda Wintra Mistr Kampanus a další).\n\n\n"}
{"id": "254471", "url": "https://cs.wikipedia.org/wiki?curid=254471", "title": "Mezcal", "text": "Mezcal\n\nMezcal je destilovaný alkoholický nápoj vyráběný z agáve.\n\nMexiko je domovem více než 200 druhů rostliny agáve a přibližně 30 druhů zelené agáve se používá k výrobě mezcalu. Každý druh agáve má svou speciální charakteristiku, proto je možné docílit spousty chutí při výrobě tohoto destilátu. Trvá, v závislosti na druhu, 7-9 let než rostlina agáve dospěje (a její srdce pak váží až 100 kg) a může se použít k výrobě mezcalu. Jakmile dospěje, pokácí ji podle tradice nejstarší člen rodiny. K výrobě se používá jen srdce agáve (tzv. piňa), které se udí, tím získává svou kouřovost. Následně se drtí, aby se získala šťáva. Poté se šťáva fermentuje a destiluje alespoň dvakrát, aby bylo dosaženo jemné chuti. Z jedné rostliny jí bývá až 65 litrů a mezcal má po první destilaci vždy 55 % alkoholu. Nakonec se výsledný mezcal balí do láhví, tomu se říká mladý mezcal nebo blanco. Letitý mezcal vznikne uchováváním v dubových sudech. Podle doby, kterou v sudech z dubového dřeva stráví, se mu říká buď mezcal reposado (0,5–1,5 roku) nebo mezcal añejo (2–8 let).\n\nHistorie sahá až do období před Kristem. Tehdy obyvatelé obývající mexické území vyráběli z agáve alkoholický nápoj zvaný pulque, které bylo však od způsobu dnešní výroby mezcalu poměrně vzdáleno. Změna přišla až se španělskými dobyvateli, kteří znali proces destilace. Tento faktor a některé další daly vzniknout receptuře mezcalu, neměnné a předávané z generace na generaci až do dnešních dnů.\n\nOproti známější tequile nebo méně známému pulque se odlišuje následovně: \n\n\nVýsledkem je i jiná, nakouřená, chuť.\n\nNa rozdíl od tequily není mezcal tak slavný, je spíše považován za domácí pálenku a v důsledku neexistuje ani takové množství značek.\n"}
{"id": "254472", "url": "https://cs.wikipedia.org/wiki?curid=254472", "title": "Naděje (rozcestník)", "text": "Naděje (rozcestník)\n\nNaděje má několik významů:\n\n\nSlovo naděje je součástí vlastních jmen:\n\n"}
{"id": "254473", "url": "https://cs.wikipedia.org/wiki?curid=254473", "title": "Česká hokejová extraliga 2003/2004", "text": "Česká hokejová extraliga 2003/2004\n\nČeská hokejová extraliga 2003/2004 byla 11. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na čtyři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n"}
{"id": "254474", "url": "https://cs.wikipedia.org/wiki?curid=254474", "title": "Seznam rostlin rodu Agave", "text": "Seznam rostlin rodu Agave\n\nToto je seznam rostlin rodu \"Agave\", česky agáve.\n\n\n\n\n\"Agave millspaughii\"\n\n\n\n"}
{"id": "254483", "url": "https://cs.wikipedia.org/wiki?curid=254483", "title": "Cejch", "text": "Cejch\n\nCejch je zcela obecně trvanlivá značka se speciálním významem, která má daný objekt jasně označit. V technice se jedná o úřední značku potvrzující přesnost a správnost funkce měřidel a přístrojů.\n\nToto slovo však může také znamenat neodstranitelné označení osoby, zvířete nebo věci. V lidské společnosti a v přeneseném významu může znamenat např. újmu na reputaci, kariéře či jinou událost, která daného jedince stigmatizuje a zařazuje do určité „škatulky“.\n\nCejchování je činnost, při které se měřidla, zvířata, případně i lidé opatřují cejchy.\n\nV technice a v metrologii se cejchováním rozumí úřední ověření správné funkce měřicího zařízení, zpravidla porovnáním s příslušným normálem (etalonem), a trvalé označení cejchovaného zařízení. Cejchují se ze zákona například měřidla, váhy a závaží, užívané v obchodech, elektroměry, vodoměry, plynoměry, taxametry, čerpací stojany a další. V některých případech se cejchování musí po určité době opakovat a padělání cejchovní značky je trestné. Úřední cejch může nést i informaci o třídě přesnosti daného měřidla nebo přístroje. Samotné nastavení správné funkce měřidla čili kalibrování se někdy nesprávně nazývá cejchování.\n\nV Americe a některých dalších zemích se cejchování provádí, či provádělo, zejména u velkých stád hospodářských zvířat (skot, ovce, koně apod.), rozžhaveným železem je zvířeti do kůže vypálena jednoduchá vlastnická značka, jež přesně identifikuje původního majitele zvířete po celý jeho život. Cejchovací nástroj se v tomto případě nazývá značkovací železo.\n\nCejchování zvířat se také provádí výmrazem, kdy je nejprve matrice cejchu ochlazena kapalným dusíkem a po následném přiložení dojde k lokální nekrotizaci tkáně - jizvě v kůži.\n\nOznačování zvířat vypálením, či vymrazením, cejchu však v dnešní době nahrazují modernější metody identifikace - především čipy RFID, díky kterým je nejen identifikováno každé individuální zvíře, ale také tento čip může nést určité množství informací o tomto zvířeti - o jeho zdraví, léčení, chovatelská data, adresy, atd.\n\nDříve byly v některých zemích cejchováni pro označení, nebo jako trest, trestanci, zločinci a čarodějnice. Také se používalo k označení vojáků v římských legiích a to římskými číslicemi na paže k lehčí identifikaci padlých nebo ztracených jednotlivců určitých legií nesoucích stejné číslo.\n\n"}
{"id": "254487", "url": "https://cs.wikipedia.org/wiki?curid=254487", "title": "Darko Šuškavčević", "text": "Darko Šuškavčević\n\nDarko Šuškavčević (* 28. dubna 1974) je černohorský fotbalista, který působil i v české Gambrinus lize.\n\nDo Česka přišel v roce 2000 jako zajímavá posila do obranných řad pražské Slavie. Nastupoval však jen občasně a během dvou sezon odehrál pouze 24 utkání. Po dvou letech odešel hrát do Řecka. Po putování po různých klubech se vrátil do Česka, a sice do týmu 1. FC Slovácko. Stal se oporou týmu a vydržel zde dvě sezony, po kterých (po sestupu Slovácka do nižší soutěže) přestoupil do Olomouce, kde nastupoval pravidelně v obranných řadách a působil i jako kapitán týmu. Po sezoně 2008/09 mu nebyla vedením Sigmy prodloužena smlouva a od té doby je bez angažmá.\n\n"}
{"id": "254489", "url": "https://cs.wikipedia.org/wiki?curid=254489", "title": "Naděje", "text": "Naděje\n\nNaděje je optimistický stav mysli, který je založen na očekávání kladných výsledků s ohledem na události a okolnosti v životě člověka nebo na celém světě. Podstatou naděje je vnímání možnosti pozitivního zakončení v neznámé či dokonce zdánlivě neřešitelné situaci, která následně vytváří víru, že vše dobře dopadne i přes vnímané problémy.\n\nMezi její opaky patří sklíčenost, beznaděj a zoufalství.\n\nProfesorka psychologie Barbara Fredricksonová tvrdí, že naděje přichází při hrozící krizi sama od sebe a otevírá nás novým tvůrčím možnostem. Fredricksonová je přesvědčena, že s velkou potřebou se dostavuje nezvykle široký rozsah nápadů, stejně jako kladné emoce jako je štěstí a radost, odvaha a posílení. Tyto emoce vycházejí ze čtyř různých oblastí sebe sama: z kognitivní, psychologické, sociální nebo fyzické perspektivy. Lidé s nadějí jsou „jako malý motor, který může, [protože] si stále opakují: Myslím, že mohu, myslím, že dokážu.“ Takové pozitivní myšlení přináší ovoce, když je založeno na realistickém smyslu optimismu, nikoliv na naivní „falešné naději“.\n\nPsycholog Charles R. Snyder spojil naději s existencí cíle a to v kombinaci s rozhodným plánem k dosažení tohoto cíle: Alfred Adler obdobně argumentoval pro ústřední význam hledání cílů v lidské psychologii, stejně jako filozofičtí antropologové jako Ernst Bloch. Snyder také zdůraznil souvislost mezi nadějí a duševní vůlí, stejně jako potřebu realistického vnímání cílů, argumentující, že rozdíl mezi nadějí a optimismem spočívá v tom, že první z nich obsahuje skutečné cesty ke zlepšené budoucnosti. \n\nD. W. Winnicott viděl nespolečenské chování dítěte jako vyjádření nevědomé naděje pro vedení širší společností, když se nejužší rodině nepodařilo dítěti stanovit hranice. Teorie objektních vztahů podobně považuje analytický přenos jako motivovaný nevědomou nadějí, že minulé konflikty a traumata mohou být znovu řešeny.\n\nJako specialista na pozitivní psychologii Snyder zkoumal, jak může naděje a odpuštění ovlivnit několik aspektů života jako je zdraví, práce, vzdělání a vlastní smysl. Předpokládal, že existují tři hlavní věci, které tvoří nadějné myšlení:\n\n\nJinými slovy, naděje byla definována jako vnímaná schopnost vymyslet cesty k požadovaným cílům a odhodláním motivovat sama sebe k použití těchto cest.\n\nSnyder tvrdí, že jednotlivci, kteří jsou schopni naplnit tyto tři složky a rozvíjet víru ve své schopnosti, jsou nadějnými lidmi, kteří dokáží stanovit jasné cíle, představit si několik proveditelných cest k těmto cílům a vytrvat, i když narazí na překážky.\n\nSnyder navrhl „stupnici naděje“, která naměřenou naději odvozuje z odhodlání člověka dosáhnout svých cílů. Snyder rozlišuje mezi nadějí přiměřenou dospělým a nadějí přiměřenou dětem. Stupnice naděje dospělých se skládá z 12 otázek: 4 měří schopnost hledání cest, další 4 měří odhodlání a zbylé 4 jsou vycpávky. Každá osoba odpovídá na jednotlivé otázky s využitím osmibodové stupnice. Fibel a Hale empiricky měří naději spojením Snyderovy stupnice naděje s jejich vlastní stupnicí všeobecného očekávání úspěchu (, GESS). Snyder se domníval, že psychoterapie může pomoci člověku soustředit pozornost na své cíle, při spoléhání na tacitní znalosti způsobů jejich dosažení.\n\nPodobně, u naděje existuje \"pohled na svět\" (úhel pohledu) a \"vnímání reality\" (míru realismu). Jejich kombinace odlišují \"Žádnou naději\", \"Ztracenou naději\", \"Planou naději\" a \"Skutečnou naději\".\n\nSoučasný filozof Richard Rorty chápe naději jako více než stanovení cíle, spíše jako metanaraci, příběh, který slouží jako příslib nebo důvod pro očekávání lepší budoucnosti. Rorty jako postmodernista věří, že minulé metanarace, včetně křesťanského příběhu, utilitarismu a marxismu, ukázaly plané naděje; tato teorie nedokáže nabídnout sociální naději; a že liberální člověk se musí naučit žít bez konsensuální teorie sociální naděje. Rorty říká, že je zapotřebí nový doklad příslibu, aby mohla znovu existovat společenská naděje.\n\nZ nesčetných modelů, které zkoumají důležitost naděje v životě jednotlivce, existují dvě hlavní teorie, které získaly značné uznání v oblasti psychologie. Jedna z těchto teorií, kterou rozvinul Charles R. Snyder, tvrdí, že naděje by měla být považována za kognitivní (poznávací) dovednost, která ukazuje schopnost jednotlivce udržet si nadšení při uskutečňování konkrétního cíle. Tento model usuzuje, že schopnost jedince mít naději závisí na dvou typech myšlení: přemýšlení o vhodných cestách () a odhodlání se po některé vydat (). Zatímco \"agency thinking\" odkazuje na vůli jedince dosáhnout svých cílů navzdory možným překážkám, \"pathway thinking\" odkazují na cesty, o kterých je jedinec přesvědčen, že vedou k dosažený těchto osobních cílů.\n\nSnyderova teorie používá naději jako mechanismus, který je nejčastěji vidět v psychoterapii. V těchto případech pomáhá terapeut svým klientům překonat bariéry, které jim brání v dosahování cílů. Terapeut pak pomůže klientovi nastavit dosažitelné a podstatné osobní cíle (tj. „Najdu něco, do čeho jsem nadšený a díky čemu budu spokojený sám se sebou.“) a pomůže jim udržet naději v jejich schopnosti dosáhnout těchto cílů a navrhne jim k tomu správné cesty.\n\nZatímco Snyderova teorie se zaměřuje na naději jako na mechanismus, jak překonat nedostatek motivace jedince k dosažení cílů, další hlavní teorie formulované Kaye A. Herthovou se konkrétněji zabývá budoucími cíli jedince ve vztahu ke zvládání nemocí. Herthová vnímá naději jako „motivační a kognitivní atribut, který je teoreticky nutný k vyvolání a udržení činnosti směřující k dosažení cíle“. Stanovení adekvátních a dosažitelných cílů je v této situaci obtížnější, neboť jedinec s největší pravděpodobností nemůže přímo ovlivnit své budoucí zdraví. Místo toho Herthová navrhuje, že by se cíle měly týkat toho, jak si jedinec poradí se svojí chorobou – „Namísto pití, abych zmírnil bolest mé nemoci, se obklopím přáteli a rodinou.“\n\nZatímco podstata cílů ve Snyderově modelu se liší od těch v modelu Herthové, oba považují naději za způsob, jak udržet osobní motivaci, což nakonec povede k většímu optimismu.\n\nNaděje a konkrétně specifikovaná naděje byly prokázány jako důležitá část procesu uzdravení; má pro pacienty silné psychologické výhody a pomáhá jim účiněji zdolávat jejich onemocněním. Naděje například motivuje lidi k tomu, aby pro uzdravení usilovali o zdravé chování jako je konzumace ovoce a zeleniny, přestali kouřit a či se pravidelně pohybovali. To nejen usnadňuje zotavení z nemocí, ale na prvním místě také pomáhá předcházet rozvoji nemoci. Pacienti, kteří si udržují vysokou úroveň naděje, mají lepší prognózu v případě život ohrožujících onemocnění a vyšší kvalitu života. Víra a očekávání, které jsou klíčovými prvky naděje, brání bolesti u pacientů trpících chronickými nemocemi prostřednictvím uvolnění endorfinů a napodobováním účinků morfinu. \nNásledkem tohoto procesu může víra a očekávání vyvolat v těle řetězovou reakci, která může zvýšit pravděpodobnost zotavení z chronických onemocnění. Tato řetězová reakce je obzvláště patrná u studií demonstrujících placebo efekt, tj. v situacích, kdy je naděje jedinou proměnnou pomáhající při zotavení těchto pacientů.\n\nStudie celkově ukázaly, že udržení pocitu naděje v období léčby nemoci je přínosné. Pocit beznaděje během léčby vedl v mnoha případech k nepříznivým zdravotním podmínkám pro pacienta (např. deprese a úzkost provázející proces léčení). Vedle toho větší míra naděje před a během kognitivní terapie vedla u válečných veteránů k omezení příznaků deprese v souvislosti s posttraumatickou stresovou poruchou. Bylo také zjištěno, že naděje souvisí s pozitivnějším vnímáním vlastního zdraví. Nicméně recenze výzkumné literatury poznamenávají, že spojení mezi nadějí a závažností příznaků u jiných poruch duševního zdraví jsou méně jasné, jako v případě jedinců se schizofrenií.\n\nZahrnutí naděje do programů léčby má potenciál v prostředí fyzického i duševního zdraví. Naděje jako mechanismus pro zlepšení léčby byla studována v kontextu posttraumatické stresové poruchy, chronické fyzické nemoci a smrtelné nemoci, spolu s ostatními poruchami a onemocněními. V rámci praxe v oblasti duševního zdraví kliničtí lékaři navrhli používat zásahy do naděje jako doplněk k více tradičním kognitivně behaviorálním terapiím. Z hlediska pomoci u fyzických onemocnění, výzkum naznačuje, že naděje může podpořit uvolňování endorfinů a enkefalinů, které pomáhají blokovat bolest.\n\nExistují dva hlavní argumenty založené na posouzení proti těm, kdo obhajují zapojení naděje do léčby těžkých onemocnění. První z nich je, že pokud mají lékaři příliš velkou naději, mohou léčit pacienta agresivně. Lékař se bude držet špetky naděje, že se stav pacienta může zlepšit, což jej povede ke zkoušení metod, které jsou nákladné a mohou mít vedlejší účinky. Jedna lékařka poznamenala, že lituje dřívější naděje, kterou měla pro svého pacienta; způsobila mu o tři roky delší trápení bolestí, které by pacient nemusel přetrpět, kdyby si uvědomila, že uzdravení není možné.\n\nDruhým argumentem je rozdíl mezi nadějí a přáním. Ti, kteří mají naději, se aktivně snaží přijít na nejlepší způsob jednání, ale berou v úvahu i překážky. Výzkum ukázal, že ačkoliv mnozí z těch, kteří mají „naději“, mají jen zbožné přání, zatímco se nechávají unášet děním, jako kdyby popírali svou skutečnou situaci. Popírat realitu a mít zároveň příliš mnoho naděje může mít negativní dopad jak na pacienta, tak na lékaře.\n\nDopad, který může mít naděje na proces zotavení pacienta, je silně podepřen empirickým výzkumem i teoretickými přístupy. Nicméně recenze literatury také uvádějí, že je zapotřebí více širokého a metodologicky spolehlivého výzkumu, aby bylo možné zjistit, které zásahy do naděje jsou skutečně nejúčinnější a v jaké situaci (tj. chronické onemocnění vs. smrtelné onemocnění).\n\nVe věci globalizace je naděje zaměřena na posílení ekonomického a sociálního postavení.\n\nPři zaměření na části Asie naděje převzala světskou nebo materialistickou podobu ve vztahu k úsilí o hospodářský růst. Základním příkladem je vzestup ekonomik Číny a Indie, který koreluje s pojmem Číndie (Chindia). Dalším podstatným příkladem je nárůst použití současné architektury v rostoucích ekonomikách, jako je například výstavba Světového finančního centra v Šanghaji (Burdž Chalífa a Tchaj-pej 101), které vyvolalo převládající naději v daných zemích. V chaotických prostředích je naděje překonána bez kulturních hranic, děti syrských uprchlíků jsou podporovány vzdělávacím projektem UNESCO prostřednictvím tvůrčí vzdělávací a psychosociální pomoci. Další mezikulturní podpora pro vštěpování naděje zahrnuje potravinářskou kulturu, uvolňující uprchlíky z traumatu tím, že je ponoří do bohaté kulturní minulosti.\n\nRobert Mattox, sociální aktivista a futurista, navrhl v roce 2012 teorii sociální změny založené na fenoménu naděje ve vztahu k vůdcovství. Larry Stout v roce 2006 předpokládal, že musí existovat určité podmínky ještě předtím, než i nejtalentovanější vůdcové mohou vést změnu. Vzhledem k těmto podmínkám Mattox navrhuje teorii řízení změn točící se kolem naděje, přičemž naznačuje, že vůdce může vést ke změně a formovat kulturu v rámci komunity nebo organizace vytvářením „scenérie naděje“ () a využitím systému naděje.\n\nKlasickým odkazem na naději, která vstoupila do moderního jazyka, je koncept naznačující, že „naděje pramení věčně“. Pochází z \"Eseje o člověku\" () anglického básníka Alexandra Popea, spojení zní „Naděje věčně tryská v lidské hrudi, člověk nikdy není, ale vždy by měl být požehnaný“. Jiným populární odkaz, „naděje je věc s peřím“, pochází z básně Emily Dickinsonové.\n\nNaděje může být použita jako umělecký nástroj zápletky a je často motivující silou pro změnu dynamických postav. Obecně známý odkaz ze západní populární kultury je podtitul „“ původního prvního dílu (nyní považována za Epizodu IV) z vesmírné opery Star Wars. Podtitul se týká jedné z hlavních postav, Luka Skywalkera, od kterého se v ději filmů očekává, že v budoucnu umožní dobru zvítězit nad zlem.\n\nVlaštovka byla symbolem naděje v Ezopových bajkách a mnoha dalších historických literárních dílech. Symbolizuje naději, zčásti proto, že patří mezi první ptáky, kteří se objeví na konci zimy a začátku jara. Dalšími symboly naděje jsou kotva a holubice.\n\nElpis (Naděje) se objevuje ve starověké řecké mytologii s příběhem Dia a Promethea. \n\nPrometheus ukradl oheň od boha Dia, čímž nejvyššího boha rozzuřil. Na oplátku Zeus vytvořil schránku, která obsahovala všechny způsoby zla, aniž by o nich příjemce schránky vědět. Přestože byla varována, aby tak nečinila, otevřela Pandora schránku a uvolnila množství škodících duchů, které přinesli lidstvu mor, choroby a onemocnění. Duchové chamtivosti, závisti, nenávisti, nedůvěry, smutku, hněvu, pomsty, chtíče a zoufalství se rozptýlili široko daleko a hledali lidi k mučení. Uvnitř schránky však byl také nevypuštěný uzdravující duch se jménem Naděje. Od prastarých časů lidé uznávali, že duch naděje má sílu uzdravovat neduhy a pomáhat jim snášet časy velkého utrpení, nemocí, katastrof, ztrát a bolestí způsobených zlovolnými duchy a událostmi. V Hesiodově básni \"Práce a dni\" se personifikace naděje jmenuje Elpis.\n\nNorská mytologie však považovala Naději (\"Vön\") za slinu kapající z úst vlka Fenrira: jejich představa odvahy si nejvíce cenila veselé statečnosti za \"nepřítomnosti\" naděje.\n\nNaděje je klíčovým konceptem většiny významných světových náboženství. Často to znamená, že lidé v naději věří, že jedinec či společná skupina dosáhnou konceptu nebe. V závislosti na náboženství může být naděje považována za nezbytnou podmínku a / nebo vedlejší produkt duchovního dosažení.\n\nNaděje je jednou ze tří nejvyšších ctností křesťanského náboženství, které vyjmenovává již sv. Pavel v Prvním listu Korintským – vedle naděje je to víra a láska.\n\n„Naděje“ ve Svaté bibli znamená „silné a jisté očekávání“ budoucí odměny (viz Titus 1:2\n). V moderním pojetí je naděje blízká důvěře a přesvědčenému očekávání. Apoštol Pavel tvrdil, že naděje je pro křesťany zdrojem spasení: „Jsme spaseni v naději; ... Ale doufáme-li v to, co nevidíme, trpělivě to očekáváme.“\n\nSv. Tomáš Akvinský definuje naději jako očekávání věci budoucí, dobré, nesnadno dosažitelné, ale možné. (ST, I-II q. 40 a. 1 co.)\n\nPodle \"Holmanova slovníku bible\" je naděje „důvěřivým očekáváním ... předjímáním příznivého výsledku dle boží vůle.“ V \"Poutníkově cestě\" (\"\") je to Naděj, které potěší křesťana v Hradu pochybností; zatímco u vchodu do Danteho Pekla byla naopak slova „Naděje zanech, kdo mnou ubírá se!“\n\nV historické literatuře hinduismu se naděje spojuje s \"Pratidhi\" (sanskrt: प्रतिधी), nebo s \"Apêksh\" (sanskrt: अपेक्ष). Je probírána s pojetím touhy a přání. Ve védské filozofii byla \"karma\" spojena s rituálním obětováním (\"yajna\"), naděje a úspěch byly spojeny se správným provedením těchto rituálů. Ve Vishnu Smriti je obraz naděje, morálky a práce symbolizován jako ctnostný člověk, který jede na dvoukolém voze vedeném jeho nadějnou myslí směrem k vytouženým přáním, taženém jeho pěti smysly, které drží vůz na cestě ctností, a tak není rozptýlen špatnostmi jako je hněv, chamtivost a jiné neřestí.\n\nV následujících stoletích se koncept \"karmy\" změnil z posvátných rituálů ke skutečné lidské činnosti, která vytváří a slouží společnosti a lidské existenci – filozofii vystižená v Bhagavadgítě. Naděje, ve struktuře víry a motivace, je dlouhodobé \"karmické\" pojetí. V hinduistické víře mají činy následky: přestože úsilí a práce jedince mohou ale nemusí v blízké budoucnosti přinést ovoce, tak poslouží dobru – cesta přičinlivého úsilí jedince (karmy) a způsobu, jakým jedinec sleduje tuto cestu, dříve nebo později vede k blaženosti a mókše.\n\n\n\n"}
{"id": "254490", "url": "https://cs.wikipedia.org/wiki?curid=254490", "title": "Byron Webster", "text": "Byron Webster\n\nByron Webster (* 31. března 1987) je anglický fotbalový obránce momentálně hrající nižší anglickou ligu za Yeovil Town FC.\n\nS fotbalem začínal ve velkoklubu Leeds United a poté přestoupil do York City FC. Do svého týmu si ho v létě 2007 vyhlédlo vedení FK SIAD Most, do kterého Byron nakonec přestoupil. V zimě 2009 byl na testech ve skotském týmu Motherwell FC, kde uspěl, ale sezónu dokončil v dresu Baníku Most. V létě 2009 angažoval talentovaného stopera klub hrající druhou nejvyšší anglickou soutěž Doncaster Rovers FC.\n"}
{"id": "254491", "url": "https://cs.wikipedia.org/wiki?curid=254491", "title": "Ariel Damián Cólzera", "text": "Ariel Damián Cólzera\n\nAriel Damián Cólzera (* 15. dubna 1986) je argentinský fotbalový záložník.\nMimo Argentinu hrál v České republice a Chile.\n\nPůsobil i v české Gambrinus lize, jako nadějného mladého fotbalistu si ho do svého kádru přivedly Teplice, ale Cólzera během jediné sezony 2005/06 odehrál pouze dvě utkání a do prvního týmu se tedy neprosadil. Poté už do bojů v české lize nezasáhl ani v jiném týmu.\n\n"}
{"id": "254492", "url": "https://cs.wikipedia.org/wiki?curid=254492", "title": "Walter Rodrigo Fleita", "text": "Walter Rodrigo Fleita\n\nWalter Rodrigo Fleita (* 15. července 1976, Buenos Aires) je bývalý argentinský fotbalista, který působil v české Gambrinus lize.\n\nJako nadějnou posilu si ho do svého týmu přivedlo vedení Hradce Králové, ale během celé sezony odehrál Walter pouze čtyři zápasy a do týmu se neprosadil. V české lize už poté nikdy nehrál.\n"}
{"id": "254493", "url": "https://cs.wikipedia.org/wiki?curid=254493", "title": "Lazzaro Liuni", "text": "Lazzaro Liuni\n\nLazzaro Liuni (* 8. března 1974, Buenos Aires, Argentina) je bývalý argentinský fotbalista, který mj. působil v české Gambrinus lize.\n\nV roce 1994 začal Lazzaro Liuni svou fotbalovou kariéru v týmu CA Nueva Chicago v druhé argentinské lize. Poté zamířil v roce 1998 do České republiky, do Slovanu Liberec jej přivedl fotbalový agent Pavel Zíka , zde se během čtyř sezón skutečně stal oporou. Při svém debutu na českých prvoligových trávnících nasázel hattrick do sítě Opavy.\n\nVe finále českého poháru v sezóně 1999/00 vstřelil oba góly Liberce proti Baníku Ratíškovice (Liberec vyhrál 2:1).\n\nV sezoně 1998/1999 navíc získal za 9 gólů ocenění pro nejlepšího cizince české ligy, toto ocenění získal za dobu působení v ČR celkem dvakrát.\n\nJeho výkony neušly oku vedení fotbalové Sparty, kam přestoupil v lednu 2001. Ve Spartě však nastupoval jen málo a po sezoně a půl odešel hrát do Serie B do italského klubu Salernitana Calcio. V české lize se poté již neobjevil.\n\nV italských nižších soutěžích dále působil v klubech ASG Nocerina, Ravenna Calcio, SSD Tivoli Calcio 1919 a SSD Pro Sesto Calcio. V roce 2006 se vrátil do rodné Argentiny do klubu CA Tigre.\n\nV první sezóně za CA Tigre pomohl klubu k postupu do argentinské nejvyšší soutěže (Primera División). Liuni zůstal a stal se důležitou součástí týmu, jenž hrál na nejvyšší úrovni v Argentině poprvé od roku 1980. Lazzaro Liuni dokončil podzimní část sezóny (zvanou Apertura, jarní část se jmenuje Clausura, titul se uděluje v obou částech) jako nejlepší střelec klubu s 10 góly v 18 utkáních a pomohl CA Tigre k zisku 2. místa v Apertuře (2007).\n\nV lednu 2008 podepsal smlouvu s CA Estudiantes, kde si zahrál po boku Juana Sebastiána Veróna. Po půl roce se vrátil do CA Tigre.\n\nV současnosti (jaro 2012) hraje druhou argentinskou ligu za Deportivo Merlo.\n"}
{"id": "254494", "url": "https://cs.wikipedia.org/wiki?curid=254494", "title": "Rebeka", "text": "Rebeka\n\nRebeka je biblické ženské rodné jméno hebrejského původu. Dle knihy Genesis byla Rebeka žena Izáka, syna Abraháma a Sáry. Jméno vzniklo z hebrejského jména Rivka (רִבְקָה) a jeho význam je komplikovaný. Základem jména je málo používané sloveso רבק (rbq), které znamená \"rychle spoutat\". Sloveso se používalo patrně v kontextu spoutání dobytka, ve smyslu jeho ochrany a zabezpečení před touláním se. Volnější výklad významu jména je proto \"spoutání\" nebo \"zabezpečení\". Další výklad jména z jeho kořenu slova může znamenat \"okouzlující\".\n\nRebeka má podle katolického kalendáře svátek 9. března.\n\nRébi, Réba, Rébinka, Rebečka, Beka, Bečka, Beky, Bekyna, Bekynka, Bebe, Bekýsek…\n\n\n"}
{"id": "254496", "url": "https://cs.wikipedia.org/wiki?curid=254496", "title": "Vlasta Korec", "text": "Vlasta Korec\n\nVlasta Korec, vlastním jménem Vlastimil Korec (* 20. srpna 1972, Třebíč) je herec a televizní a rozhlasový moderátor.\n\nVystudoval Janáčkovu konzervatoř v Ostravě, hrál ve Státním divadle Ostrava (nyní \"Národní divadlo moravskoslezské\"), později studoval i na brněnské JAMU. V Brně hrál v Národním divadle v Brně a v Divadle bratří Mrštíků (nyní \"Městské divadlo Brno\"). V Praze hrál v Karlínském hudebním divadle.\n\nModeruje v Rádiu Impuls, moderoval dvě řady reality show VyVolení a nyní hraje v několika inscenacích Hudebního divadla v Karlíně a Divadla Josefa Kajetána Tyla v Plzni. Propůjčil svůj hlas navigaci Waze.\n\n"}
{"id": "254502", "url": "https://cs.wikipedia.org/wiki?curid=254502", "title": "František I. Francouzský", "text": "František I. Francouzský\n\nFrantišek I. Francouzský ( ; 12. září 1494 – 31. března 1547), přezdívaný „Rytířský král“ (\"le Roi-Chevalier\") a také označovaný jako „otec a obnovitel literatury“ (\"le père et le restaurateur des lettres\"), byl francouzským králem v letech 1515 až 1547.\n\nTento příslušník dynastie Valois je ve Francii považován za prvního renesančního monarchu. Doba jeho panování je známa překotným rozvojem kultury a umění, ale ovšem také neustálými válkami v Itálii a konflikty s Říší. Byl současníkem krále Jindřicha VIII. Anglického, římského císaře Karla V. (svých velkých politických soupeřů) a sultána Sulejmana I. (který byl naopak Františkovým spojencem).\n\nFrantišek I. se narodil na hradě Cognac v dnešním departementu Charente jako syn Karla z Angoulême (1459 – 1. ledna 1496), který byl bratrancem krále Ludvíka XII. Jeho matka byla Luisa Savojská (11. září 1476 – 22. září 1531).\n\nJeho první manželka byla Klaudie Francouzská, dcera Ludvíka XII. a Anny Bretaňské. Sňatek byl uzavřen 18. května 1514 a z manželství se narodilo sedm dětí. Po smrti Klaudie v roce 1524 pojal František za druhou manželku Eleonoru Habsburskou, kterou si vzal 7. srpna 1530. Neměl s ní žádné děti.\n\nFrantišek I. byl králem Francie korunován v katedrále v Remeši v roce 1515 ve věku 21 let. Jeho vláda se už odpočátku podstatně lišila od vlády jeho dvou předchůdců, Karla VIII. a Ludvíka XII.. Tito monarchové pokračovali ve stejném stylu chování i uvažování, které ovládalo francouzskou monarchii po celá staletí. Proto jsou považováni za poslední středověké francouzské monarchy, zatímco František I. položil pevné základy k francouzské renesanci.\n\nPevné kontakty mezi Francií a Itálií v dlouhé sérii válek za Karla VIII. a Ludvíka XII. přinesly do Francie nové myšlenky, které znatelně ovlivnily i mladého Františka. Mezi jeho dvorní učitele patřil Desmoulins, učitel latiny, a Christophe de Longeuil, vzdělanec v nových způsobech, kteří se snažili mladému Františkovi vštípit do hlavy ty nejnovější myšlenky a nový styl chování. Také Františkova matka projevovala veliký zájem o renesanční umění, který se později přenesl i na jejího milovaného syna. Objevují se názory, že mladý František získal humanistické vzdělání; většina jeho učitelů však nebyla zasažena novým stylem – renesancí. Jiní vědci ale dodávají, že František získal vzdělání mnohem více ovlivněné humanismem, než kterýkoli předchozí král Francie.\n\nFrantiškovo panování nesklidilo po vojenské stránce příliš mnoho úspěchů. Během několika let propadl nezkrotitelné touze stát se římským císařem, kvůli čemuž vedl několik krutých válek v Itálii.\n\nV bitvě u Marignana v roce 1515 zvítězil nad Švýcary, což mu umožnilo pokračovat ve vojenském tažení směrem k Milánu. V roce 1516 podepsal s papežem Bolognský konkordát, který zaručil francouzským králům právo jmenovat církevní hodnostáře ve Francii (galikanismus).\n\nProdělal však i několik zdrcujících porážek, např. v bitvě u Pavie (1525), kde byl dokonce zajat římským císařem Karlem V. Hercolani zranil jeho koně a František byl zajat Španěly Juanem de Urbietem, Diegem Dávilem a Alfonsem Pitem. František musel ze žaláře vydávat ústupné rozkazy svému vojsku. Po svém propuštění a návratu do Francie František prohlásil, že jeho dohoda s Karlem V. byla vynucena ve vazbě a je tedy neplatná.\n\nNa svém zámku ve Villers-Cotterêts v Aisneu podepsal František I. v roce 1539 edikt, kterým učinil francouzštinu administrativním jazykem místo latiny. Stejný královský výnos vyžadoval, mimo jiné, i přítomnost kněze při narození dítěte, při uzavření manželství nebo při úmrtí. Král František založil také matriky v každé farnosti. Tento edikt patřil mezi první svého druhu a způsobil velký rozruch v Evropě.\n\nDůležitou událostí v celé evropské historii byla Františkova dohoda s osmanskými Turky. Františkovi se dokonce podařilo spojit dvě síly - francouzskou a tureckou - proti Karlovi V., na kterého měl František stále zlost. V roce 1543 se tyto síly dokonce spojily při námořním útoku na Nice.\n\nFrantišek I. byl pro Francii po umělecké stránce doslova „klenotem“. Po ekonomické stránce svou zemi ale totálně zruinoval. Jeho velkolepé paláce a několik delších válek byly pro zemi tak nákladné, že už v posledních letech své vlády měl co dělat, aby se jeho země ekonomicky nezhroutila.\nAby František finančně zachránil svou zemi, začal extrémně zvyšovat daně, čímž si získal antipatie chudých občanů Francie: daně rolníků se více než zdvojnásobily, zatímco \"gabella\" (daň ze soli) se více než ztrojnásobila. František se také snažil objevit nové způsoby, jak zvýšit příjmy. Začal prodávat cenné korunovační klenoty, začal „okrádat“ ostatní země a prodával i vybavení ze svých zámků. Začal zkrátka obchodovat se vším, co se dalo prodat. Naštěstí v této době nerozprodal nejvzácnější umělecká díla ze svých sbírek.\n\nJako král v roce 1524 finančně pomohl občanům Lyonu k expedici Giovanniho da Verrazana do Severní Ameriky; při této expedici Verrazano prohlásil Newfoundland za součást francouzské Koruny.\n\nV roce 1534 finančně zabezpečil plavbu Jacquese Cartiera, který měl prozkoumat Řeku svatého Vavřince v Québecu, s posláním objevit \"certaines îles et pays où l'on dit qu'il se doit trouver grande quantité d'or et autres riches choses\" („jisté ostrovy a země, kde se podle pověstí udává, že tam musí být velké množství zlata a jiného bohatství“). V roce 1541 poslal František Jean-Françoise de la Roque de Robervala do Kanady, s úkolem usadit se tam a rozšiřovat „svatou katolickou víru“.\n\nV době, kdy František usedl na trůn, v roce 1515, se renesance pomalu, ale jistě prosazovala v oblasti kultury vlády a František byl jejím důležitým zastáncem. Stal se i hlavním francouzským patronem umění, poskytl finanční podporu mnohým z největších umělců své doby a povzbudil je k tomu, aby navštívili Francii. Někteří z těchto umělců pro něj pracovali, například i takoví velikáni jako Andrea del Sarto nebo Leonardo da Vinci, kterého František dlouhé měsíce přesvědčoval, aby opustil Itálii a přestěhoval se do Francie. Zatímco Leonardo da Vinci namaloval za svého pobytu ve Francii jen několik méně významných obrazů, přinesl s sebou z Itálie řadu svých špičkových děl, jako byla např. Mona Lisa, jež zůstala ve Francii i po jeho smrti.\n\nMezi další umělce, které František zaměstnával, patřil např. i zlatník Benvenuto Cellini a malíř Rosso a Primaticcio, jimž dával za úkol zdobit jeho luxusní paláce. Musíme však zmínit i Michelangela, Tiziana a Raffaela, které nechal pozvat do Francie. František I. se pokusil převézt do Francie i da Vinciho obraz \"Poslední večeře\", tento pokus se však nepodařilo prakticky zrealizovat. Za jeho vlády byly královské paláce vyzdobeny obrovským množstvím obrazů a soch od těch největších velikánů doby. Tím vytvořil obrovskou sbírku umění, která patří dodnes mezi největší na světě.\n\nFrantišek I. byl také vášnivým stavitelem. Do nových fascinujících architektonických děl investoval obrovské množství peněz z královské pokladny. Dokončil zámek Amboise, který rozestavěli už jeho předkové a odstartoval kompletní renovaci zámku Blois. Brzy poté se rozhodl vybudovat velkolepý a jedinečný zámek Chambord, který byl zřejmě inspirovaný italskou renesancí, a možná i navržený Leonardem.\n\nKompletně také zrenovoval zahrady Louvru, kde bývalé středověké pevnosti přebudoval v renesančním stylu. Financoval stavbu nové pařížské radnice, postavil zámek Madrid a přestavěl zámek Saint-Germain-en-Laye. Nejvíce je Františkův vliv patrný na přestavbě zámku Fontainebleau, který celkově zrekonstruoval a který se stal oblíbeným bydlištěm jak Františka, tak později i jeho titulární milenky, Anne de Pisseleu d'Heilly, věvodkyně z Etampes. Každý z objektů, buď vystavěný či zrekonstruovaný Františkem I., byl zdoben působivými dekoracemi jak ve vnitřním zařízení, tak na fasádě a před objektem. Důkazem toho je i to, že na svém zámku Fontainebleau měl na nádvoří fontánu, kde teklo víno smíchané s vodou.\n\nFrantišek I. byl sám proslulým spisovatelem a skvělým básníkem. I jeho básně a spisovatelská tvorba měly velkou zásluhu na rozvoji francouzské kultury v 16. století.\n\nFrantišek si dal také za úkol zlepšovat a rozšiřovat královskou knihovnu, což se mu podařilo až neuvěřitelným způsobem. Jmenoval velkého francouzského humanistu Guillaume Budého jako hlavního knihovníka a začal aktivně rozšiřovat knihovní sbírku, jejíž některé kusy byly starší několika desítek let. Zaměstnal také veliké množství lidí, kteří měli za úkol hledat vzácné knihy a rukopisy, ale i on sám se dal do aktivního pátrání po uměleckých dílech a výtiscích knih. Za jeho vlády se knihovna rozrostla až neuvěřitelným způsobem a objevila se v ní celá řada prestižních rukopisů a knih, které za celá léta hledání nalezl. František však knihy nejen sbíral, ale i bedlivě pročítal. V královské knihově trávil i hodně času. Svou důležitost a oblíbenost si upevnil i tehdy, kdy knihovnu zpřístupnil učencům z celého světa, s cílem usnadnit získávání nejrůznějších informací.\n\nFrantišek I. zemřel na svém zámku Rambouillet a je pohřben po boku své první manželky, Klaudie Francouzské, vévodkyně z Bretaně, v bazilice Saint-Denis. Na trůnu ho vystřídal jeho syn Jindřich II.\n\nSe svou první ženou Klaudií Francouzskou (13. října 1499 – 20. července 1524), s níž se oženil 18. května 1514, měl František následující děti:\n\n\nSe svou druhou ženou, Eleonorou Habsburskou (15. listopadu 1498 – 25. února 1558), kterou si vzal 7. srpna 1530, neměl František žádné děti.\n\n\n\n"}
{"id": "254505", "url": "https://cs.wikipedia.org/wiki?curid=254505", "title": "Severní Doněc", "text": "Severní Doněc\n\nSeverní nebo řidčeji Severský Doněc, též zkráceně Doněc, Donec ( [Severskij Doněc], (Siverskyj Donec) je řeka, jejíž pramen (Bělgorodská oblast) i ústí (Rostovská oblast) leží v jihozápadním Rusku, nejdelší část toku však leží na Ukrajině (Charkovská, Doněcká, Luhanská oblast). Je 1053 km dlouhá. Povodí má rozlohu 98 900 km².\n\nNa horním toku nad městem Bělgorodem je řeka přehrazena hrázemi a je v podstatě tvořena kaskádou přehrad. Níže byla postavena Pečeněžská přehrada, jež má rozlohu 86 km² a zásobuje vodou město Charkov. Pod ní se říční údolí rozšiřuje a v říční nivě se nachází řada starých ramen. U Doněcku teče řeka v úzké dolině a nedaleko ústí se rozděluje na tři ramena. Ústí jako největší přítok zprava do Donu, jenž patří do úmoří Azovského moře.\n\n\nZdrojem vody jsou převážně sněhové srážky. Průměrný průtok vody ve vzdálenosti 119 km od ústí činí 159 m³/s. Zamrzá v prosinci až v lednu, někdy až na začátku února a rozmrzá na konci až na začátku dubna. Od února do dubna dosahuje nejvyšších vodních stavů.\n\nVodní doprava je možná v délce 222 km do města Doněck. Řeka dala název Donbasu, těžební a průmyslové oblasti na východní Ukrajině. Větší města na řece jsou Bělgorod (Rusko), na Ukrajině pak Čuhujiv, Izjum, Svjatohirsk, Rubižne, Lysyčansk, Sjevjerodoneck, Sčasťje, opět v Rusku Doněck, Kamensk-Šachtinskij, Bělaja Kalitva. V ústí leží přístav Usť-Doněck. U vesnice Rajgorodok se od řeky odpojuje přivaděč Severní Doněc – Donbas o délce 130 km.\n\n"}
{"id": "254511", "url": "https://cs.wikipedia.org/wiki?curid=254511", "title": "Počeplice", "text": "Počeplice\n\nPočeplice jsou vesnice patřící pod město Štětí. Jsou od něj vzdáleny 3 km jižně podél řeky Labe. Vsí prochází silnice II. třídy II/261.\n\nPrvní zmínka pochází z roku 1357. Ve středověku byla tato ves majetkově rozdělena mezi tři panství: Mělník, Radouň, Kostelec u Tupadel. Od roku 1711 ji připojili Pachtové z Rájova ke svému panství Liběchov. Liběchovská vrchnost vybudovala v Počeplicích velký sklad soli - solnici. Do solnice museli sedláci dovážet sůl z Prahy v rámci robotní povinnosti. Barokní budova solnice je dodnes nejvýznačnější stavbou ve vsi. Vedle bývalé solnice je klenutá barokní brána, restaurovaná roku 2000. Na návsi je pseudogotický kostel svatého Jana Křtitele za druhé poloviny 19. století. Do roku 1970 byl zde labský přívoz do sousedních Horních Počápel.\n\nV 70. a 80. letech měla armáda v místech bývalého přívozu cvičný tankový brod. Tanky zde přejížděly Labe pod vodou. Vlevo od přívozu ke hrázi směrem k Pelunci ženisté schazovali na vodu pontony, několik týdnů trénovali stavbu pontonového mostu a vyvrcholením přípravy byly přejezdy několika vojenských kolon.\n\nNa katastrálním území Počeplic v lokalitě Pelunec vyrostla v posledních dvaceti letech 20. století velká chatová osada.\n\nV roce 2002 byla ves postižena povodněmi více než poloviny.\n\nVe vsi se nacházejí budovy (srubové, zděné i hrázděné, s dřevěnými štíty a s pavlačemi) z počátku 19. století. Památkově chráněné jsou:\n\n\n"}
{"id": "254513", "url": "https://cs.wikipedia.org/wiki?curid=254513", "title": "Stračí", "text": "Stračí\n\nStračí () je nejbližší vsí od města Štětí, pod které patří. Je od něj vzdálena 1 km severovýchodním směrem pod rozsáhlými lesy a kopcem Špičákem (281 m). S místními lesy je spojen význačný český sochař, Myslbekův předchůdce, původně zámecký kuchař Václav Levý. V blízkých lesích jsou dodnes zachovány jeho rané monumentální romantické skalní skulptury: kaplička Máří Magdalény, Harfenice, jeskyně Mordloch, Had a další. Poblíž se též nachází pískovcový útvar Sedm chlebů.\n\nVesnice Stračí je doložena již v 15. století (roku 1407), kdy zde byly rozsáhlé vinice, patřící Berkům z Dubé. Vinice zanikly ve třicetileté válce a nebyly již obnoveny. Ves patřila nejdříve k panství Liběšice a v 16. století k Liběchovu. Veliký požár, který vypukl 1. května 1791 zničil téměř celou vesnici. Srubové domy s hrázděnými patry, dřevěnými štíty a pavlačemi a pozdně empírové domy pocházejí z doby kolem roku 1850. V obci je dnes hodně rekreačních chalup. V roce 2007 se zde konala oslava výročí 600 let od první zmínky z historických pramenů.\n\nVsí se táhne podlouhlá stoupající cesta, která je obklopena statky z poloviny 19. století a v její dolní části je čtvercová kaple svatých Jana a Pavla z roku 1818. Nedaleko od vesnice při lesní cestě do Brocna a do Ješovic jsou dvě kapličky. Jedna z nich, zasvěcená P. Marii, se také nazývala kaplička „\"U krásného obrázku\"“ a v minulosti se k ní konávala procesí. Druhá lesní kaple se nazývá „\"Hraběcí\"“. Byla postavena roku 1720 na místě kde poddaní ze Snědovic zavraždili svého krutého pána Johanna Wratislava Claryho.\n\n\n"}
{"id": "254514", "url": "https://cs.wikipedia.org/wiki?curid=254514", "title": "Dveře (rozcestník)", "text": "Dveře (rozcestník)\n\nDveře může znamenat:\n\n\n\n\n"}
{"id": "254517", "url": "https://cs.wikipedia.org/wiki?curid=254517", "title": "A Killer Among Us", "text": "A Killer Among Us\n\nA Killer Among Us je EP švédské kapely The Hives, které nahráli společně s další kapelou The Pricks. Deska vyšla v roce 1998 u vydavatelství Hard-On.\n\n"}
{"id": "254518", "url": "https://cs.wikipedia.org/wiki?curid=254518", "title": "Fotovoltaický jev", "text": "Fotovoltaický jev\n\nFotovoltaický jev je jednou z forem vnitřního fotoelektrického jevu. Název je vytvořen ze dvou slov – φώς (řecky světlo) a volt (jednotka elektrického napětí).\n\nFoton s dostatečnou energií může v polovodičovém materiálu uvolnit elektron z valenčního do vodivostního pásu. Na jeho původním místě vznikne tzv. díra – elementární kladný náboj. Je-li v polovodičovém materiálu vytvořen PN přechod (dioda), pohybují se tyto náboje směrem k elektrodě se stejnou polaritou. Jsou-li elektrody propojeny vnějším obvodem, putují elektrony k opačné elektrodě, kde rekombinují s děrami a vnějším obvodem prochází elektrický proud.\n\nFotovoltaický jev vůbec poprvé v roce 1876 pozorovali William Grylls Adams a Richard Evans Day. V jejich případě byl PN přechod vytvořen mezi selenem a platinou. Často bývá objev fotovoltaického jevu připisován Alexandru Edmondu Becquerelovi, ten však objevil vnější fotoelektrický jev, u něhož působením světla napětí nevzniká, pouze se mění proud, který vzniká působením vnějšího napětí mezi dvěma elektrodami ponořenými do roztoku.\n\nFotovoltaický jev je hromadně využíván při přeměně slunečního záření na elektřinu ve fotovoltaických panelech. Méně zřejmé už je, že fotovoltaický jev využívají i polovodičové fotodiody a fototranzistory, které našly široké uplatnění ve fotobuňkách, světelných závorách a donedávna například v infračervených portech pro přenos dat mezi mobilními zařízeními.\n"}
{"id": "254532", "url": "https://cs.wikipedia.org/wiki?curid=254532", "title": "Újezd (Štětí)", "text": "Újezd (Štětí)\n\nÚjezd (něm. \"Aujezd\") je malá ves na samém východě okresu Litoměřice, dnes jedna z deseti částí města Štětí. Leží ve vzdálenosti zhruba 9 km severovýchodně od Štětí a 2,5 km od Chcebuze, na výšině, která se svažuje k jihu a k jihozápadu a také k východu. Vesnice je prastarého původu a první zmínka o ní se datuje k roku 1115. Je doložena také ve 14. století, kdy patřila rytířům z Medonos. Později se v držení střídali různí majitelé z řad drobné šlechty. Roku 1605 se stala součástí panství Snědovice a s ním pak připadla k Liběchovu. Roku 1860 zde velký požár zničil 12 usedlostí.\n\nVe vsi není vodoteč. Voda se přivádí z prameniště západně od osady. Ve zdejších chmelnicích se pěstoval chmel mvynikající jakosti. Na návsi nedaleko rybníčku je jednoduchá pilířová kaplička z roku 1859 a rybníček. Velká část usedlostí je dnes domovem více než 4 desítek lidí.\n\n"}
{"id": "254535", "url": "https://cs.wikipedia.org/wiki?curid=254535", "title": "Multiple integrated laser engagement system", "text": "Multiple integrated laser engagement system\n\nMultiple integrated laser engagement system (zkráceně MILES) je vojenský simulátor střelby používaný při výcviku vojáků pozemních sil. Umožňuje přesně simulovat bojové podmínky bez nebezpečí zranění.\n\nSystém pracuje na principu vysílání a přijímání laserových paprsků a je možné ho umístit jak na pěchotní zbraně, tak na zbraně bojových vozidel.\n\nNa hlavni skutečné zbraně je umístěn laserový vysílač, který reaguje na stisk spouště a výstřel cvičného náboje. Každý voják má na sobě senzory snímající laserové paprsky. Pokud je voják zasažen, senzory ihned odešlou informaci do dekodéru a ten vyhodnotí, zda byl voják \"zabit\" či jen \"zraněn\". Dekodér ukládá všechny informace pro pozdější vyhodnocení. Vysílače lze naprogramovat tak, aby měly stejný dostřel a účinky jako skutečné zbraně.\n\nPoužívání není pro člověka nebezpečné. Výjimkou jsou oči, které mohou být poškozeny, pokud byl paprsek vyslán ze vzdálenosti menší než 12 m (u dalekohledů a zaměřovačů je bezpečná vzdálenost asi 75 m).\n\nMILES je produktem firmy Lockheed Martin Information Systems a byl vyroben pro výcvik pěchody Armády Spojených států.\n\nPrvní verze MILES byla představena v roce 1980. Problémem bylo, že systém nedokázal zabránit zasaženému vojákovi pokračovat ve střelbě a ten tak mohl podvádět. Také nebylo možné pozitivně identifikovat, kdo koho zasáhl. A konečně, vojáci si často stěžovali na bolest za krkem, kterou jim způsobovaly popruhy se senzory.\n\nVerze MILES 2000 (představena v roce 1992) už při zásahu vydávala tón a také vysílač na zbrani se automaticky zablokoval.\n\nTaké Armáda České republiky má k dispozici systém MILES, který získala z amerického Programu obranných investic pro zahraničí na jaře roku 2002. Umožňuje vybavit pro výcvik jeden prapor (informace k roku 2002).\nMezi další uživatele systému patří i ostatní země NATO, ale třeba také izraelská nebo korejská armáda.\n\n"}
{"id": "254539", "url": "https://cs.wikipedia.org/wiki?curid=254539", "title": "Veselí (Štětí)", "text": "Veselí (Štětí)\n\nVeselí leží 8 km severně od Štětí při silnici ze Chcebuze do Újezda. Skládá se ze dvou částí, komunikačně nepropojených. V místě mladší z nich stával lenní dvůr, zvaný Sukoradský, který však byl v 17. století součástí panství Drahobuz. Jeden z jeho majitelů, hrabě Josef Johann Maxmilián Kinský, v roce 1740 Sukoradský dvůr zrušil a pozemky k němu patřící rozprodal zdejším osadníkům. Tak vznikla vesnice, jejíž původní název zněl Fröhlichsdorf = Veselá ves. Od roku 1757 patřila vesnice k Liběchovu spolu s panstvím Chcebuz. Ve vesničce je několik domů z počátku 19. století a jednoduchá sloupová kaplička.\n\nNa okraji obce, nedaleko barokní hájovny s mansardovou střechou, je rákosem zarostlý rybník. Tato lokalita je přírodovědně velmi cenná z hlediska výskytu zvláště chráněných druhů obojživelníků a plní funkci v oblasti jediného biotopu, vhodného k jejich rozmnožování.\n\nNejstarší písemná zmínka pochází z roku 1787.\n"}
{"id": "254545", "url": "https://cs.wikipedia.org/wiki?curid=254545", "title": "Muhammad Mosaddek", "text": "Muhammad Mosaddek\n\nMuhammad Mosaddek ( محمد مصدق, , vlastním jménem \"Muhammad Hedájat\"; 16. června 1882 Teherán, Persie – 5. března 1967 Ahmadabad-e Mosaddeq, Írán) byl íránský politik, zastávající v letech 1951–1953 funkci předsedy vlády.\n\nMosaddek byl synem Mírzy Hedájata, ministra financí kádžárovských šáhů, a jako příslušník perské elity měl k politice velmi blízko už od dětství. Traduje se, že když mu bylo patnáct let, poslali ho jako finančního inspektora do provincie a šáh byl jeho výkonem tak nadšen, že mu dal jméno Mosaddek, tj. \"ten, který se osvědčil\". V osmnácti letech mu pak bylo umožněno studium ve Francii, kde Mosaddek absolvoval Institut politických věd v Paříži a stal se právníkem.\n\nPo návratu do Íránu převzal Mosaddek nejprve úřad státního podtajemníka na ministerstvu financí a později zastával řadu významných politických funkcí – v roce 1920 byl ministrem spravedlnosti, v roce 1921 ministrem financí, v roce 1923 ministrem zahraničních věcí a v letech 1923–1927 poslancem \"madžlisu\", tj. íránského parlamentu. Z politiky však nakonec v závěru dvacátých let odešel na protest proti diktatuře Rezy Pahlavího (byl jediným poslancem, který hlasoval proti Rezovu zvolení šáhem).\n\nFunkci v madžlisu získal Mosaddek znovu až roku 1944, tedy tři roky po rezignaci Rezy Šáha. Jeho činnost byla od roku 1949 spojena s Národní frontou, politickým uskupením, sestávajícím z nacionálních, liberálních, socialistických a islámsky orientovaných stran a hnutí, které usilovaly o plnou nezávislost Íránu a kontrolu nad jeho přírodním bohatstvím, především nad těžbou ropy. V tomto ohledu mu jistou popularitu vyneslo zmaření sovětských snah získat ropnou koncesi v zemi.\n\nDne 29. dubna 1951 jmenoval íránský šáh Muhammad Rezá Pahlaví Mosaddeka předsedou vlády poté, co byl 7. března zavražděn dosavadní premiér Hádží Alí Razmárá. O devět dní později schválil parlament poměrem hlasů 99:3 šáhovo rozhodnutí. Mosaddek v mezidobí začal připravoval krok, který jej měl později tak proslavit – zákon o zestátnění íránského ropného průmyslu, dosud v podstatě kontrolovaného Brity (resp. Anglo-íránskou ropnou společností, dnes British Petroleum). Podle dohody z roku 1933 náležel Íráncům jen 20 % podíl na zisku z prodeje ropných produktů.\n\nAnglo-íránská ropná společnost se chystanému zákonu bránila tím, že podala podnět Mezinárodnímu soudnímu dvoru v Haagu, ale veškeré návrhy na vyrovnání Mosaddek odmítl. Nakonec íránská vláda nejen vyvlastnila majetek společnosti, ale také zavřela britské konzuláty v zemi spolu s bankou Imperial bank of Persia a zahájila ostrou protibritskou politiku. Ze strany Británie došlo nejprve k vyhlášení embarga na dovoz ropných produktů z Íránu, později však – jak se krize stupňovala – k blokádě Perského zálivu válečným loďstvem.\n\nPro chod íránské ekonomiky měla ropná krize vážné důsledky a dříve či později musela mít vliv i na Mosaddekovo postavení. V červnu 1952 proto předseda vlády požádal šáha, aby mu udělil některé další pravomoce spolu s funkcí ministra obrany – když to panovník odmítl, Mosaddek odstoupil. Jeho nástupcem se stal Mírzá Ahmad Ghavám, politik, který se netajil svým úmyslem obnovit jednání s Brity.\n\nV tomto momentě se postavila na odpor část íránské veřejnosti a proběhly masivní protesty, jichž se zúčastnily tak odlišné sociální skupiny, jako byli komunisté či duchovní vedení ájatolláhem Kášáním. Nepokoje z 20. až 22. července 1952, při nichž armáda střílela do demonstrantů, přiměly Ghaváma ohlásit 21. července svojí rezignaci. Dne 22. července dosadil parlament opět do funkce Mosaddeka a šáh mu musel přiznat nejen požadované plné moci nad armádou, ale i jiná, téměř diktátorská zplnomocnění na dobu šesti měsíců. Navíc byl ájatolláh Kášání jmenován předsedou parlamentu a komunisté z Lidové strany Íránu (TÚDE) se stali důležitým spojencem vlády.\nVelká Británie zatím íránský zákon o znárodnění přijala, ale trvala na kompenzacích – když to Mosaddek odmítl, byly 22. října 1952 přerušeny diplomatické styky mezi oběma zeměmi. Ekonomická situace Íránu se tímto vývojem dále zhoršila, neklid v oblasti vzrůstal. Navzdory tomu byl Mosaddek při volbách 24. ledna 1953 ve funkci předsedy vlády potvrzen.\n\nParlament za těchto okolností prodloužil Mosaddekovy široké pravomoce o další rok a premiér začal požadovat sesazení šáha. Dne 2. srpna 1953 převzal z moci svého úřadu kontrolu nad královským palácem a v referendu o den později si nechal schválit rozpuštění parlamentu. Šáh odjel 11. srpna z Teheránu, oficiálně na plánovanou dovolenou, ve skutečnosti však do zahraničí. Dne 15. srpna vydal ještě dva dekrety: jedním odvolával Mosaddeka z funkce, druhým dosazoval na jeho místo generála Fazlulláha Záhidího. Pak odletěl do Bagdádu, odtud 18. srpna do Říma a vrátil se teprve 22. srpna, tři dny po státním převratu.\n\nMosaddekova spolupráce s íránskými komunisty, stejně jako některé jeho levicové kroky (především pozemková reforma), vzbuzovaly vedle ropné krize již delší dobu obavy Spojených států amerických. Dne 4. dubna 1953 vyčlenil ředitel CIA Allen W. Dulles z rozpočtu 1 milion dolarů, který měl být použit ke svržení Mosaddeka. Ve spolupráci se šáhem, monarchistickými a klerikálními skupinami a generálem Záhidím pak Američané zahájili tzv. Operaci Ajax, jejímž cílem bylo obnovení moci šáha.\n\nPřevrat pod taktovkou generála Záhidího proběhl 19. srpna 1953 (28. mordádu 1332), a přestože došlo k pouličním bojům, při nichž zahynulo nejméně 200 lidí a 300 utrpělo zranění, v zásadě nevznikl rozsáhlejší odpor. Samotný Mosaddek byl zatčen.\n\nMosaddeka soudil vojenský tribunál a v prosinci 1953 ho odsoudil za velezradu k trestu smrti – po šáhově intervenci byl však trest zmírněn na tři roky vězení. Když koncem roku 1956 bývalého předsedu vlády propustili, stáhl se do svého domu v Karbul Abálu a až do své smrti 5. března 1967 zůstal v domácím vězení. Operace Ajax stála americké daňové poplatníky 390 000 dolarů, USA poskytly Íránu půjčku ve výši dalších 45 milionů dolarů, zatímco íránská vláda obnovila diplomatické styky s Velkou Británií.\n\n\n\n"}
{"id": "254546", "url": "https://cs.wikipedia.org/wiki?curid=254546", "title": "Czesław Niemen", "text": "Czesław Niemen\n\nCzesław Niemen (vlastním jménem Czesław Juliusz Wydrzycki) (16. února, 1939 Stare Wasiliszki, Polsko, dnes Bělorusko — 17. ledna, 2004 Varšava, Polsko) byl velmi originální, svérázný polský zpěvák, písničkář, a rockový a soulový bard, hráč na elektronické klávesové nástroje, zvukový mág a hudební experimentátor, jenž zpíval převážně ve svém rodném jazyce – polštině, velká osobnost soudobé světové hudby druhé poloviny 20. století, nonkonformní umělec světového stylu.\n\nNiemen se narodil ve vesnici Stare Wasiliszki na řece Němenu (podle níž si zvolil svůj pseudonym) nedaleko Hrodna, které tehdy patřilo meziválečnému Polsku. Původním jménem byl Julius Wydrzycki. Po druhé světové válce se jeho rodiště stalo součástí Běloruska. V rámci repatriace v roce 1958 přesídlil do polského Gdaňsku, kde začal také poprvé vystupovat nejprve ve studentských kabaretech a estrádách. Debutoval v roce 1960, kdy zpíval převážně polsky jak rokenrol, tak i soulový repertoár. V roce 1962 se stal jedním z laureátů štětínského festivalu mladých hudebních talentů.\n\nDalších pět let vystupoval jakožto zpěvák-sólista s jednou z raných polských rockových formací \"Niebiesko-Czarni\" (\"Modro-Černí\"). Byl s nimi i v zahraničí, v Paříži, ve Švédsku a na festivalu v Rennes. Jeho podání soulu a rhythm-and-blues bylo velmi osobité, natolik zvláštní, že mu novináři začali přezdívat \"slovanský soul\". V tvorbě C. Niemena se krásně mísila slovanská melodika s anglosaským hudebním nasazením. Jeho cesta vedla od klasického amerického soulu přes free-jazz, jazz-rock až k volném elektrofonickému kouzelnictví a zvukové magii, jež někdy hraničila s tzv. psychedelickým stylem hudby.V roce 1967 si založil svoji vlastní skupinu s názvem \"Akwarele\", později \"Enigmatic\", poté ji přejmenoval na \"Grupa Niemen\", a ještě později na \"Aerolit\". Nakonec ho jména kapel přestala bavit úplně a začal hrál v různých zcela volných a nijak nepojmenovaných sestavách s rozličnými muzikanty dle potřeby a chuti. V roce 1967 natočil přelomové album \"Podivný je tento svět\" (polsky:\"Dziwny jest ten świat\"; anglicky:\"Strange Is This World\"). Jednalo se vlastně o jeho osobité podání protestsongů proti tehdejšímu stavu světa.\n\nNa přelomu 60. a 70. let se jal zhudebňovat poezii klasických polských básníků (především Cyprian Kamil Norwid, dále též Bolesław Leśmian, Jarosław Iwaszkiewicz, Maria Pawlikowska-Jasnorzewska, Zbigniew Herbert), což bylo dobré i v tom smyslu, že dokázal kvalitní polskou klasiku přiblížit mladým posluchačům. Později zhudebňuje i literární klasiku ruskou a anglickou. Jeho osobitý styl hudby lze také označit souslovím \"progresivní rock\", jedná se o zcela zvláštní typ hudby, který se neustále pohybuje kdesi na pomezí žánrů art-rocku, jazz-rocku, folku – dnes bychom ho možná zařadili pod všeobjímající pojem world music.\n\nV roce 1970 C. Niemen uzavřel dlouhodobou smlouvu s americkou nahrávací společností CBS a své písně začal zpívat anglicky, nicméně ne vždy v souladu s komerčními požadavky a představami společnosti. V roce 1974 nahrál album \"Mourner's Rhapsody\" s českým skladatelem Janem Hammrem a Rickem Lairdem společně s hudebníky z uskupení \"Mahavishnu Orchestra\". V 70. letech se nadále pokouší o různé fúze jazz-rocku, art-rocku, elektronické hudby či ambientní hudby (např. album \"Katharsis\"). V roce 1972 se také podílí na filmové hudbě pro Oscary ověnčeného polského režiséra Andrzeje Wajdu, později C. Niemen také komponuje filmovou a divadelní hudbu. Prakticky neustále zvukově improvizuje, nahrává sám playbackem různé nástroje, zpívá sám osmihlasé sbory, experimentuje neustále s různými druhy elektronické hudby, střídá různé syntetizátory, Hammondovy varhany a další moderní elektrofonické hudební nástroje, v některých ohledech někdy dost připomíná vynikajícího slovenského hudebního souputníka Mariána Vargu.\n\nV 80. letech se Niemen postupně uzavírá do sebe a příliš nevystupuje. V 90. letech se kromě hudby začíná zaobírat také malířstvím a computerovu grafikou; nadále se věnoval také skládání divadelní a filmové hudby.\n\nCzesław Niemen zemřel 17. ledna 2004 v jedné z varšavských nemocnic na rakovinu tlustého střeva. Pohřeb o účasti 2500 osob byl 30. ledna. Jeho ostatky jsou uloženy v katakombách Powązkowského hřbitova ve Varšavě.\n\n\n"}
{"id": "254548", "url": "https://cs.wikipedia.org/wiki?curid=254548", "title": "Angelzoom", "text": "Angelzoom\n\nAngelzoom je sólový projekt německé zpěvačky Claudie Uhlové. Claudia Uhle (*15. březen 1976 v Berlíně) je bývalým členem německé kapely X-Perience. V roce 2004 se rozhodla vybudovat vlastní projekt a vydala album Angelzoom, v kterém vyniká zejména její vysoko položený operní hlas. Žánr se dá těžko specifikovat, ale nejblíže to má k hudbě zvané New Age a Ambientní hudba.\n\nCelé album bylo vydáno a zkomponováno Berndem Wendlandtem. 4 z 15 písní jsou cover verze, které se od originální předlohy natolik liší, že je obtížné to poznat. Na interpretaci mnoha písní se podílelo mnoho různých interpretů jako např. Apocalyptica, Joachim Witt, Letzte Instanz a dalších. Písně jsou většinou nazpívané v angličtině.\n\nBěhem dubna roku 2005 doprovázela formace Angelzoom Apocalypticu na jejich evropském turné.\n\n\n\n\n"}
{"id": "254551", "url": "https://cs.wikipedia.org/wiki?curid=254551", "title": "Gödel, Escher, Bach", "text": "Gödel, Escher, Bach\n\nGödel, Escher, Bach (zkráceně GEB, ISBN 978-0-465-02656-2) je kniha amerického akademika Douglase Hofstadtera, popsaná autorem jako: „metaforické okno do myslí a strojů v duchu Lewise Carrolla“. Rok po svém vydání v roce 1979 kniha získala Pulitzerovu cenu.\n\nNa povrchu \"GEB\" zkoumá logika Kurta Gödela, umělce M. C. Eschera a skladatele Johanna Sebastiana Bacha a diskutuje o běžných tématech v jejich práci a životě. Pod povrchem kniha podrobně a subtilně pojednává o základních konceptech matematiky, symetrie a inteligence.\n\nPomocí příkladů a analýz kniha ukazuje jak sebe-reference a formální pravidla umožňují systémům získat smysl navzdory tomu, že jsou složeny z „bezvýznamných“ částí. Také pojednává o smyslu komunikace, o tom jak zaznamenat a vystihnout vědění, o metodách a omezeních symbolické reprezentace a dokonce o základních principech „smyslu“ samotného.\n\n\"GEB\" má formu různých proplétajících se vyprávění. Hlavní kapitoly střídají dialogy mezi různými imaginárními charaktery inspirovanými knihou \"Co řekla želva Achillovi\" od Lewise Carrolla, ve které Achilles a Želvák řeší paradox týkající se modus ponens. Autor na tomto dialogu založil i další rozhovory a přidává postupně postavy kraba, džina a další. Tato vyprávění často přejdou do sebereference a metafikce.\n\nV díle je také často využívána hra se slovy. Slovní hříčky jsou místy použity k propojení myšlenek, což nevyhnutelně působí ohromujícím dojmem při pokusu tvořit prohlášení o sobě sama. Pro tyto slovní hříčky je velmi obtížné tuto knihu přeložit.\n\nJeden dialog je napsán formou krabího kánonu, kde každá řádka před středem dialogu odpovídá stejné řádce od středu dále. Konverzace přesto dává smysl díky použití běžných frází, které mohou být použity při pozdravu na přivítanou i při odchodu, a díky umístění řádků, které při podrobném zkoumání slouží i jako odpovědi na otázky v následujícím řádku.\n\n\"GEB\" obsahuje mnoho případů, kdy objekty a myšlenky mluví nebo se odkazují na sebe sama (rekurze, sebe-reference). Například takzvaná \"typografická teorie čísel\" (anglicky \"Typographical Number Theory\", \"TNT\") ilustruje Gödelovy věty o neúplnosti.\nDále je zde fonograf, který zničí sám sebe při přehrávání skladby s názvem: \"Nemohu být hrána na přehrávači X\"; zkoumání hudební formy kánonu nebo zamyšlení se nad Escherovým \"litografem dvou rukou kreslících samy sebe\". K popsání takových sebe-odkazujících se objektů, vymyslel Hofstadter termín \"divná smyčka\", koncept, který zkoumá v ještě větší hloubce v jeho následující knize \"Jsem divná smyčka\".\n\nPro únik z mnoha logických protiřečení způsobených sebe-odkazujícími se objekty autor používá Zenové kóany. Snaží se ukázat čtenářům jak vnímat realitu za hranicemi běžných představ jejich vlastních zkušeností a jak uchopit paradoxní otázky odmítnutím premisy - strategie zvaná \"Mu-negace\".\n\nDalší téma, které \"GEB\" rozebírá, jsou dynamické zásobníky – jeden dialog popisuje dobrodružství Achilla a želvy, kteří „přidávají“ a „odebírají“ toniky. Vstup do obrázku v knize může být pokládán za „přidání“, vstupem do obrázku v knize v obrázku v knize vznikne dvojité „přidání“ a „odebírání“ odpovídá odchodu z předchozí vrstvy reality. Želvák vtipně poznamenává, že jeho přítel provedl „odebírání“ (odchod) v jeho aktuální realitě a od té doby o něm nikdo neslyšel; z čehož vyvstává otázka: „Přestal přítel jednoduše existovat nebo dosáhl vyššího stavu reality?“ A dále, jelikož čtenář je „přidán“ do světa Želváka a Achilla, nepovznesl se tento přítel do té samé úrovně reality, ve které současně přebývá čtenář? Následující oddíly rozebírají základní dogmata logiky, sebe-odkazující se příkazy, netypované systém a dokonce programování.\n\nJedna hádanka v dialogu \"Árie s rozmanitými variantami\" () je spekulací o autorovi, který píše knihu a rozhodne se ukončit knihu aniž by přestal psát. Takový autor nemůže náhle („náhle“ z hlediska zápletky) překvapit čtenáře zakončením příběhu, vzhledem k zřejmému fyzickému faktu, že pouze několik málo stránek zbývá do konce knihy. Takový autor může „zabalit“ hlavní pointy a pak pokračovat v psaní, ale nechá čtenáři vodítka, že příběh již vlastně skončil, jako například bludné nebo bezmyšlenkovité texty, nepravdy nebo kontradikce.\n\nPři čtení posledních částí „Árie“, neboli knihy \"GEB\" jako celku, je možné se povšimnout jistých zvláštností. Například kniha začíná narážkou na \"autora\", zatímco konec závěrečného dialogu je výzva Želváka. Toto může být vysvětlováno tak, že celá kniha je autorovou odpovědí na Želvákovu výzvu. Tímto by ale celá kniha dostala formu nekonečně vyvstávajícího kánonu, kde autor cituje autora, který cituje autora a tak donekonečna.\n\nPřestože Hofstadter tvrdil, že myšlenka překladu jeho knihu jej při psaní této knihy nikdy nenapadla, když s touto myšlenkou přišel jeho vydavatel, byl: „velmi nadšen z představy vidět tuto knihu v jiných jazycích, zejména … ve francouzštině“. Nicméně věděl, že: „by zde bylo milión otázek ke zvážení“ při překladu, jelikož kniha nespočívá jen na slovních hříčkách ale také na „strukturálních hříčkách“ - kde forma a obsah jeho práce zrcadlí jedna druhou (jako například rozhovor formou „krabího kánonu“, který se čte téměř stejně popředu i pozpátku).\n\nAutor podává jeden příklad překladatelského oříšku v odstavci, kdy \"Pan Želvák potkává paní Želvu\" (anglicky: \"Mr. Tortoise, Meet Madame Tortue\"). Říká, že překladatelé „okamžitě spadnou střemhlav do konfliktu mezi ženským pohlavím francouzského \"tortue\" a mou mužskou postavou, Želvákem“. Hofstadter se rozhodl překládat francouzskou postavu jako: „Madame Tortue“ a italskou jako: „signorina Tartaruga“. Protože by další překladatelské oříšky mohly zastřít smysl knihy, Hofstadter puntičkářsky prošel knihu přes i ty nejposlednější věty a poznamenal vysvětlivky do speciálního výtisku, určeného pro překladatele do cizích jazyků.\n\nPřeklad také přidal Hofstadter možnost jak přidat význam a další hříčky. Například v čínském jazyce není podtitul překladem anglického \"an Eternal Golden Braid\" (volně přeloženo jako: \"věčný zlatý propletenec\"), ale zdánlivě nepodobná (a nesmyslná) fráze: \"Jí Yì Bì\" (doslova „sbírka exotických potvor“), což je v čínštině homonymum ke \"GEB\". Některé informace o tomto tématu lze najít v autorově poslední knize \"Le Ton beau de Marot\", která se týká zejména překladu.\n\nČeský překlad knihy vyšel v květnu 2012 za spolupráce s autorem, vydala nakladatelství Dokořán a Argo.\n\n\n\n\n"}
{"id": "254552", "url": "https://cs.wikipedia.org/wiki?curid=254552", "title": "Halalabalala", "text": "Halalabalala\n\nHalalabalala (2005) je poslední album plzeňské folk-rockové skupiny Navzájem. Obsahuje autorské skladby kapelníka Přemysla Haase. Album bylo dopředu avizováno vydáním maxisinglu se čtyřmi písněmi.\n\n\n\n\n"}
{"id": "254559", "url": "https://cs.wikipedia.org/wiki?curid=254559", "title": "Luciano Burti", "text": "Luciano Burti\n\nLuciano Pucci Burti (* 5. března 1975, Sao Paulo) je brazilský automobilový závodník, který krátce působil také jako pilot formule 1.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "254563", "url": "https://cs.wikipedia.org/wiki?curid=254563", "title": "Jos Verstappen", "text": "Jos Verstappen\n\nJohannes Francisus „Jos“ Verstappen (* 4. března 1972, Montfort) je nizozemský automobilový závodník, bývalý pilot Formule 1.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "254569", "url": "https://cs.wikipedia.org/wiki?curid=254569", "title": "Pažní kost", "text": "Pažní kost\n\nPažní kost (lat. humerus) je dlouhá kost hrudní končetiny čtyřnožců včetně horní končetiny člověka. Je to proximálně uložená kost volné končetiny a podklad paže, tedy krajiny mezi ramenem a předloktím. Má trubicovité tělo a dva konce, kterými se kloubí s lopatkou na jedné straně a s kostí vřetenní a loketní.\n\nPažní kost svou stavbou odpovídá obecnému schématu stavby dlouhých kostí. Tělo kosti, tedy diafýza, má protáhlý, válcovitý tvar, konce kosti, epifýzy, jsou naopak rozšířené. Na povrchu kosti jsou struktury, díky kterým se kost kloubí a na které se upínají svaly.\n\nPovrchová vrstva je tvořena kompaktní kostní tkání, zbytek hmoty kosti je tvořen trámci spongiózní kosti. Uvnitř kosti se pak nachází dřeňová dutina.\n\nNa pažní kosti rozeznáváme tři hlavní úseky: horní, tedy proximální konec, tělo a dolní, distální konec kosti.\n\nProximální konec kosti je opatřen hlavicí (\"caput humeri\"), která nese přibližně kulovitou kloubní plochu (1/3 - 2/5 po­vrchu koule). Hlavice zapadá do kloubní jamky (\"cavitas glenoidalis\") lopatky a tvoří kulovitý kloub. Hlavice je od těla oddělena šikmou rýhou, tzv. anatomickým krčkem a v její těsné blízkosti se nachází výrazný velký a malý hrbolek, \"tuberculum majus et minus\", na které se upínají svaly lopatky. Mezi hrbolky je žlábek, \"sulcus intertubercularis\", kterým klouže odstupová šlacha dvojhlavého svalu.\n\nU člověka se horní konec humeru pod hlavicí zužuje v tzv. chirurgický krček, \"collum chirurgicum\", který odděluje proximální konec kosti od těla. V tomto místě je dřeňová dutina nejprostornější a vrstva kompaktní kosti nejtenčí, proto je toto místo predisponováno ke zlomeninám.\n\nTělo pažní kosti je nepravidelně trojboké, z proximálního konce na něj přechází kostěné hrany (\"crista tuberculi majoris et minoris\"), které jsou pokračováním hrbolků. Na ně se upínají svaly. Přibližně v polovině délky těla z cristy majoris vystupuje nápadná drsnatina, \"tuberositas deltoidea\", na kterou se upíná deltový sval. Po zadní ploše kosti se táhne žlábek, kudy probíhá vřetenní nerv.\n\nTělo plynule přechází v distální konec, který se příčně rozšiřuje ve válcovitý \"condylus humeri\", který má dvě části – vnitřní kladku (\"trochlea humeri\"), která nese kloubní plochu pro spojení s loketní kosti, a zevně kulovitou hlavičku (\"capitulum humeri\"), která se spojuje s kostí vřetenní. Nad kladkou je na přední straně kosti mělká jamka \"fossa radialis\", na zadní straně pak hluboká a prostorná loketní jáma, \"fossa olecrani\", do které při pohybu v kloubu zapadá okovec (neboli \"olecranon\") loketní kosti.\n\nNad kladkou kost na zevním i vnitřním okraji vybíhá v \"epicondylus lateralis\" a \"epicondylus medialis\", na které se upínají natahovače a ohybače prstů.\n\nU člověka se na pažní kost upínají nebo z ní odstupují tyto kosterní svaly:\n\nPažní kost se objevuje už u prvních čtyřnožců, jako je Eryops, obojživelník, který žil před 295 miliony let. U prvních čtyřnožců byl humerus zdaleka nejmasivnější kostí přední končetiny.\n\nI u recentních druhů je pažní kost největší kostí hrudních končetin. U ptáků je pažní kost nejmohutnější částí kostry křídla a nese kostní hřebeny, které usnadňují úpon svalstva. Zvláště vyvinutá je pažní kost u velkých čtyřnohých savců, kde hrudní končetiny nesou většinu váhy těla. Pažní kost je mohutná a její tělo je stočené do podoby písmene S.\n\nPažní kost během embryonálního vývoje vzniká z chrupavčitého základu, který postupně kostnatí ze šesti osifikačních bodů. Tělo osifikuje už během intrauterinního vývoje, epifýzy a zvláště pak \"tuberculum majus\" a epikondyly osifikují až po narození. Tohoto faktu se využívá při zjišťování stáří koster – v pěti letech po narození dojde ke spojení hlavice a velkého a malého hrbolku, ty se pak okolo dvanáctého roku připojí k tělu kosti. Asi kolem 17 let dojde k úplné osifikaci kladky, hlavičky a laterálního epikondylu, kteréžto se spojí s tělem, a naposledy, okolo 18. roku, je dokončeno kostnatění mediálního epikondylu.\n\n\n"}
{"id": "254574", "url": "https://cs.wikipedia.org/wiki?curid=254574", "title": "Chronemika", "text": "Chronemika\n\nChronemika je úsek neverbální komunikace, zabývající se zacházením člověka s časem, např. jak s časem hospodaří, jak je dochvilný, kolik věnuje času jednotlivým osobám a problémům. Též se projevuje uspěchanou mluvou, ale i chováním, taktéž se může jednat o pomalou a vleklou řeč. Jde též o zbrklost v odpovědích, ale i u různých debat nedodržení daného časového rámce.\n\nZacházení s časem může vyjadřovat i status. V mnoha firmách může šéf svolat své podřízené na okamžité jednání, pokud se ale naopak chce řadový zaměstnanec setkat s ředitelem společnosti, musí si zažádat o schůzku.\n"}
{"id": "254580", "url": "https://cs.wikipedia.org/wiki?curid=254580", "title": "Jan Buchvaldek", "text": "Jan Buchvaldek\n\nJan Buchvaldek (23. září 1903 Slezská Ostrava – 2. dubna 1983 Ostrava) byl český a československý politik Komunistické strany Československa, poválečný poslanec Ústavodárného Národního shromáždění a Národního shromáždění ČSR a předseda Městského národního výboru Ostravy.\n\nPocházel z početné hornické rodiny, kde byl nejmladším ze sedmi dětí. Jeho otec zemřel, když mu byly čtyři roky. V roce 1919 začal pracovat na Jámě Ema. Již o rok později se stal členem Dělnické tělovýchovné jednoty. Patřil k zakládajícím členům slezskoostravského Komsomolu. Od roku 1927 byl členem KSČ. V roce 1932 přišel o zaměstnání a spolu s dalšími ostravskými komunisty odjel do Sovětského svazu. V únoru 1936 se oženil. Za druhé světové války získal místo u závodní dráhy ve Vítkovických železárnách. V září 1942 byl zatčen a uvězněn. Propuštěn byl v únoru 1944.\n\nPo osvobození se zaměřil na odborovou práci mezi horníky. Ta odstartovala i jeho úspěšnou politickou kariéru. V parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za KSČ ve volebním kraji Ostrava. Zasedal tu až do voleb do Národního shromáždění roku 1954.\n\nBěhem únorového převratu v roce 1948 se účastnil sjezdu závodních rad v Praze. V listopadu 1951 se stal místopředsedou Krajského národního výboru v Ostravě. V této funkci byl potvrzen i v roce 1954, kdy do Národního shromáždění jako poslanec již nekandidoval.\n\nV červnu 1960 se stal předsedou Městského národního výboru v Ostravě. Mezi jeho první úkoly ve funkci bylo provedení územněsprávních změn a rozšíření pravomocí národních výborů. Ostrava se v té době potýkala s mnoha problémy souvisejícími s jejím překotným průmyslovým rozvojem. Za čtyři nejhorší byly označeny špína, prach, nedostatek zeleně a nedostatečné osvětlení. Započala sanace ulic Kostelní a Pivovarská, tzv. estetizaci se nevyhnulo ani náměstí Lidových milicí (dnešní Masarykovo náměstí), kde byl odstraněn morový sloup, zrušena kašna a postavena socha milicionáře. Pokračovala výstavba sídlišť v Porubě a Ostravě-Jihu. Postaven byl výstavní areál Černá louka.\n\nJeho první funkční období bylo také posledním, neboť v dalších volbách nebyl na funkci předsedy MěNV navržen. Stal se nicméně členem rady města, kde mu byla svěřena komise pro veřejný pořádek. V letech 1968–1969 se spolu s dalšími zakládajícími členy strany podílel na stranických čistkách. Za jeho zásluhy mu byl mj. udělen Řád 25. února, Řád Vítězného února, Řád Rudého praporu a Řád práce. V roce 1970 obdržel také Cenu města Ostravy.\n\nZemřel v dubnu 1983.\n\n"}
{"id": "254583", "url": "https://cs.wikipedia.org/wiki?curid=254583", "title": "Aktivovaný parciální tromboplastinový čas", "text": "Aktivovaný parciální tromboplastinový čas\n\nAktivovaný parciální tromboplastinový čas (aPTT, z angl. activated parcial tromboplastine time) \naPTT je test k vyšetření hemokoagulace, přesněji funkce vnitřní koagulační kaskády. aPTT slouží jako základní test srážení krve a používá se též k monitorování heparinové antikoagulační terapie.\n\nVyšetřuje se krevní plazma s přídavkem citrátu. Při aPTT se k plazmě přidá vápník, aktivátor, kterým je nejčastěji kaolin, a fosfolipid kefalin, neboli parciální tromboplastin.\n\nV přítomnosti vápníku aktivuje parciální tromboplastin koagulační faktory v plazmě a zahájí vnitřní koagulační kaskádu. Aktivátor se přidává pro zrychlení reakce tím, že poskytuje povrch umožňující aktivaci faktoru XII kontaktem.\n\nVýsledkem aPTT je čas, za který dojde ke sražení plazmy. U normálního vzorku se tato doba pohybuje mezi 35-45 s. Za patologické se pokládá prodloužení o více než 10 sekund ve srovnání s kontrolou. Například u hemofiliků je hodnota zvýšena na 150 - 180 s.\n\nProdloužení aPTT může způsobit nedostatečná aktivita jednoho nebo více koagulačních faktorů (faktory XII, XI, IX, VIII, prekalikrein, vysokomolekulární kininogen), která je buďto vrozená (hemofilie) nebo získaná (otrava warfarinem, DIC). Dále může být příčinou přítomnost inhibitorů výše zmíněných faktorů (antifosfolipidové protilátky při lupus antikoagulans).\n\nJen výsledek \"in vitro\" prováděného aPTT testu však nemusí být v přímém vztahu k případnému krvácení. Zajímavostí je, že defekty faktoru XII, prekalikreinu a vysokomolekulárního kininogenu extrémně prodlužují aPTT, ale krvácivé projevy nevyvolávají. Přítomnost antifosfolipidových protilátek naopak paradoxně vede k trombotickým stavům. Test také nevypovídá nic o množství nebo funkci krevních destiček a při krvácení kvůli poruše primární hemostáze jsou proto hodnoty aPTT normální.\n\nPři použití aPTT k monitoringu léčby heparinem se za terapeutické považuje 2-3 násobné prodloužení aktivovaného parciálního tromboplastinového času oproti kontrolnímu vzorku.\n\n"}
{"id": "254584", "url": "https://cs.wikipedia.org/wiki?curid=254584", "title": "Hank Williams", "text": "Hank Williams\n\nHank Williams, vlastním jménem Hiram King Williams (17. září 1923 – 1. ledna, 1953) byl americky zpěvák, kytarista a písničkář, jedná se o jednu z amerických legend a ikon country music a rokenrolu 20. století, charismatická i rozporuplná osobnost tohoto hudebního stylu, jeden ze zakladatelů žánru klasické country music.\n\nJeho osud není nepodobný jiné velké legendě tohoto hudebního stylu, zpívajícímu brzdaři Jimmiemu Rodgersovi. Oba prožili poměrně krátké období slávy, oba se neuměli vyrovnat se svým fenomenálním úspěchem, život jich obou skončil dost předčasně. Hank pocházel z velmi prostých poměrů, otec byl strojvedoucím na alabamské železnici, maminka chodila hrát do kostela na varhany, jeho největším učitelem hudby byl potulný černý kytarista a zpěvák Rufus \"Tee Tot\" Payne, s nímž trávil celé dny na nádraží v Greenvillu. Už v devatenácti letech utekl ze školy a živil se jako hudebník po divokých venkovských tancovačkách. Ve věku 23 let se vypravil za místním nakladatelem Rosem, který mu následně opatřil první rozhlasové angažmá. Teprve když se zde etabloval, byl přijat do nashvillské Grand Ole Opry. Následoval raketový vzrůst popularity a čtyři roky obrovských úspěchů a slávy doplňované neméně legendárními flámy a naprosto fatálními alkoholovými propadáky. Zemřel na následky celkového alkoholického a jiného zdravotního vyčerpání v jednom ze svých pěti cadillaců. Nicméně jeho posluchači byli ochotni zapomenout na všechny jeho prohřešky, když začal zpívat. Hrál a zpíval téměř výhradně pouze vlastní písničky. Jeho písně nebyly nikterak originální ani po textové, ani po hudební stránce, ani jeho hlas nebyl nikterak výjimečný, nicméně byl to kytarista a zpěvák, jenž zpíval skutečně od srdce a s velkou vervou o tom, co dobře znal, zpíval tak, že mu byl každý posluchač schopen uvěřit, že to, o čem zpívá, je čistá pravda a nic než pravda. Byl to dokonale autentický lidový typ prostého zpěváka z hor, prototyp obyčejného muže z amerického jihu.\n\n\n"}
{"id": "254592", "url": "https://cs.wikipedia.org/wiki?curid=254592", "title": "Grave", "text": "Grave\n\nGrave (česky \"hrob\") je švédská death metalová kapela. Lze ji zařadit do první vlny švédských death metalových skupin, které vydaly své debutní LP na počátku 90. let 20. století vedle dalších skupin jako např. Entombed, Dismember, Therion, Tiamat, Unleashed, Edge of Sanity.\n\nGrave pocházejí ze švédského ostrova Gotland v Baltském moři. Začínají hrát v roce 1986, tehdy pod jménem \"Corpse\" (česky \"mrtvola\"), jméno na Grave mění v roce 1988. Nahráli několik demosnímků během let 1986–1991, za zmínku stojí tři z nich: \"Sick Disgust Eternal\" (1988), \"Sexual Mutilation\" (1989) a \"Anatomia Corporis Humani\" (1989). Tyto dema kapela vozila do různých metalových krámků ve Stockholmu, kde jich zaregistrovala firma Century Media Records, která jim nabídla smlouvu na LP desky. Jejich debutové album se jmenuje \"Into the Grave\", bylo vydáno v roce 1991 a stává se klasikou mezi death metalem po mnoho dalších let. Poté následovalo turné po Evropě a Americe.\n\n\n\n\n\n\n\n"}
{"id": "254593", "url": "https://cs.wikipedia.org/wiki?curid=254593", "title": "Peter Bjorn and John", "text": "Peter Bjorn and John\n\nPeter Bjorn and John je švédská hudební skupina, hrající indie pop/rock. Skupina byla založena ve Stockholmu v roce 1999. Členy skupiny jsou Peter Morén (zpěv, kytara, harmonika), Björn Yttling (zpěv, baskytara, klávesy) a John Eriksson (zpěv, bubny). Na singlu \"Young Folks\", vydaném v roce 2006, s nimi zpívala Victoria Bergsman.\n\n"}
{"id": "254594", "url": "https://cs.wikipedia.org/wiki?curid=254594", "title": "TIR", "text": "TIR\n\nTIR (zkratka pro franc. \"Transports Internationaux Routiers\", česky \"Mezinárodní silniční doprava\") je dohoda z roku 1949, na jejím základě byl v řadě evropských a japonských zemí zaveden systém zajištění, který měl pokrývat případná cla a jiné poplatky ze zboží přepravovaného v Evropě a v rámci mezinárodního obchodu. S ohledem na úspěch Dohody TIR z roku 1949 vznikla v roce 1959 Celní úmluva o mezinárodní přepravě zboží na podkladě karnetu TIR (Úmluva TIR). V roce 1975 došlo k zrevidování Úmluvy TIR a v současnosti má 64 smluvních stran.\n\nCelní doklad, který v systému TIR nahrazuje celní jistinu do výše 50.000 $ se jmenuje Karnet TIR. \n\nTranzitní systém TIR je založen na pěti základních pilířích:\nKoordinátorem systému TIR je Mezinárodní unie silničních dopravců – IRU. V členských zemích ve kterých je možné provádět operace TIR jsou založena národní záruční sdružení systému. Záručním sdružením v České republice je Sdružení automobilových dopravců ČESMAD BOHEMIA.\nJednotlivá Sdružení prostřednictvím IRU předávají informace o vydaných karnetech TIR celním orgánům. Ty tak mohou kontrolovat platnost a pravost dokladu (doklad je nepřenosný).\nTato opatření eliminují podvody zneužívající tranzitní systém TIR obdobně jak tomu docházelo počátkem 90 let (komodity kakao a sušené mléko). \n\nZemě / Záruční sdružení\n1 Albánie ANALTIR \n2 Arménie AIRCA \n3 Ázerbájdžán ABADA \n4 Belgie FEBETRA \n5 Bělorusko BAMAP \n6 Bosna a Hercegovina AIRH \n7 Bulharsko AEBTRI \n8 Černá Hora PKCG \n9 Česko ČESMAD BOHEMIA\n10 Dánsko DTL \n11 Estonsko ERAA \n12 Evropské hospodářské společenství – \n13 Finsko SKAL \n14 Francie AFTRI \n15 Gruzie GIRCA \n16 Chorvatsko TRANSPORTKOMERC \n17 Írán ICCIM \n18 Irsko IRHA \n19 Itálie UICCIAA \n20 Izrael IRTB \n21 Jordánsko RACJ \n22 Kypr TDA \n23 Kazachstán KAZATO \n24 Kuvajt KATC \n25 Kyrgyzstán AIRTO-KR \n26 Libanon CCIAB \n27 Lichtenštejnsko ASTAG/Švýcarsko \n28 Litva LINAVA \n29 Lotyšsko LATVIJAS AUTO \n30 Lucembursko FEBETRA/Belgie \n31 Maďarsko MKFE \n32 Makedonie AMERIT \n33 Malta ATTO \n34 Maroko AMTRI \n35 Moldávie AITA \n36 Mongolsko NATRAM \n37 Nizozemí TLN \n38 Norsko NLF \n39 Polsko ZMPD \n40 Portugalsko ANTRAM \n41 Rakousko AISÖ \n42 Rumunsko UNTRR, ARTRI \n43 Rusko ASMAP \n44 Řecko OFAE \n45 Slovensko ČESMAD SLOVAKIA \n46 Slovinsko GIZ INTERTRANSPORT \n47 Německo BGL, AIST \n48 Srbsko a Černá Hora CCIS-ATT \n49 Sýrie SNC ICC \n50 Španělsko ASTIC \n51 Švédsko SA \n52 Švýcarsko ASTAG \n53 Tádžikistán ABBAT \n54 Tunisko CCIT \n55 Turecko TOBB \n56 Turkmenistán THADA \n57 Ukrajina AIRCU \n58 Uzbekistán AIRCUZ \n59 Spojené království FTA, RHA\n\nscania \n\n1 Afghánistán \n2 Alžírsko \n3 Chile \n4 Indonésie \n5 Kanada \n6 Korea \n7 Libérie \n8 Spojené arabské emiráty \n9 Spojené státy americké 10 Uruguay\n\nKroky schválené na zasedání IRU 7 – 8. 11. 2013:\n"}
{"id": "254598", "url": "https://cs.wikipedia.org/wiki?curid=254598", "title": "Lipnice (Spálené Poříčí)", "text": "Lipnice (Spálené Poříčí)\n\nLipnice (německy \"Lipnitz\") u Spáleného Poříčí je vesnice v okrese Plzeň-jih. Má původní kruhový půdorys s velkou okrouhlou návsí s rybníkem, která je částečně zastavěna. Nově byla zbudována kaplička svatých Petra a Pavla kruhového půdorysu. Na návsi je několik památkově chráněných staveb vesnické architektury. V roce 2011 zde trvale žilo 345 obyvatel.\n\nPrvní písemná zmínka o vesnici pochází z roku 1391.\n\n\n"}
{"id": "254599", "url": "https://cs.wikipedia.org/wiki?curid=254599", "title": "Miloslav Mejzlík", "text": "Miloslav Mejzlík\n\nMiloslav Mejzlík (* 7. července 1951 Třebíč) je český herec a dabér.\nAbsolvoval JAMU v Brně, později hrál v Divadle Jiřího Wolkera v Praze. Také hrál v Divadle Na zábradlí, Divadle Komedie a Divadlo Archa. V brněnském národním divadle zastával funkci uměleckého šéfa.\n\nHrál v seriálech \"Rodinná pouta\", \"Velmi křehké vztahy\" a \"Kriminálka Anděl\". Daboval hlavní roli v seriálu \"Hvězdná brána\". Daboval také postavu Steva v PC hře Mafia II.\n\nTaké je členem sdružení pro mentálně postižené v Třebíči.\n\n\n\n\n\n\n"}
{"id": "254600", "url": "https://cs.wikipedia.org/wiki?curid=254600", "title": "Josef Kempný", "text": "Josef Kempný\n\nJosef Kempný (19. července 1920 Lazy – 25. listopadu 1996 Praha) byl dlouholetý komunistický politik. V letech 1964 až 1968 stál v čele ostravského Městského národního výboru a byl tedy nejvyšším představitelem města. Po několik měsíců v letech 1969 až 1970 byl z titulu předsedy vlády České socialistické republiky také místopředsedou federální československé vlády.\n\nOd konce 60. do konce 80. let držel poslanecký mandát, od roku 1981 až do Sametové revoluce v roce 1989 vykonával funkci předsedy České národní rady.\n\nNarodil se v hornické rodině. Po dokončení základní školy navštěvoval reálné gymnázium v Orlové, avšak odmaturoval na gymnáziu v Přívoze. Začal studovat na Vysoké škole technické v Brně, avšak z důvodu zavření českých vysokých škol nacisty nedokončil ani první semestr. Pracoval jako dělník, po osvobození jako stavební technik. V letech 1948–1951 pracoval jako krajský ředitel Československých stavebních závodů v Ostravě, v letech 1951–1952 jako ředitel Stredoslovenských staveb Zvolen a do počátku roku 1954 jako ředitel Priemstavu Snina.\n\nV březnu 1954 se vrátil do Ostravy, kde se ujal vedení národního podniku Bytostav. Josef Kotas ho tehdy hodnotil jako schopného a iniciativního člověka, byť někdy až agresivního při prosazování svých návrhů týkajících se výstavby nebo adaptace Ostravy. Do roku 1963 stihl dálkově dokončit vysokou školu a v roce 1965 získal titul kandidáta věd.\n\nČlenem KSČ se stal až po válce, a to 1. června 1945. Přesto prakticky ihned vykonával celou řadu stranických funkcí. Předsedou Městského národního výboru v Ostravě byl zvolen 1. července 1964. I v této funkci věnoval zvýšenou pozornost bytové výstavbě a možné těžbě uhlí pod středem Ostravy. Pod jeho vedením pokračovala intenzivní výstavba porubských a zábřežských sídlišť.\n\nV roce 1968 nejprve zaujal vyčkávací postoj, avšak po okupaci Československa vojsky Varšavské smlouvy se přiklonil na stranu normalizátorů. Bývalý poslanec Severomoravského krajského národního výboru Ladislav Navrátil ve svých vzpomínkách uvedl, že byl Kempný o vstupu cizích vojsk předem informován. V listopadu 1968 byl zvolen tajemníkem Ústředního výboru KSČ a 20. prosince 1968 rezignoval na funkci předsedy MěNV v Ostravě.\n\nV letech 1968–1976 byl poslancem České národní rady, od září 1969 do ledna 1970 předsedou vlády České socialistické republiky a místopředsedou vlády Československé socialistické republiky. V letech 1981–1989 byl poslancem Federálního shromáždění, zároveň byl předsedou České národní rady. Po 17. listopadu 1989 se vzdal všech svých funkcí. Po vyloučení z KSČ v roce 1990 se zcela stáhl do ústraní.\n\nByly mu uděleny mj. Řád republiky, Řád Vítězného února, Řád Klementa Gottwalda, vyznamenání Za zásluhy o Lidové milice či titul Hrdina socialistické práce.\n\n\n"}
{"id": "254601", "url": "https://cs.wikipedia.org/wiki?curid=254601", "title": "Mackenzie", "text": "Mackenzie\n\nMackenzie ( , , indiánským jazykem Dene \"Deh Cho\", v české transkripci \"De Čo\") je řeka na severozápadě Kanady v provincii Severozápadní teritoria. Je 1738 km dlouhá. Celý tok včetně zdrojnic (Otročí řeka, Peace a Finlay) má celkem 4241 km, což ho řadí na 12. místo mezi nejdelšími řekami světa s povodím o rozloze 1 805 200 km². Byla pojmenována po Alexandrovi Mackenziem, který řeku objevil a splavil v roce 1789 při svém pokusu o nalezení cesty k Tichému oceánu.\n\nŘeka vytéká z Velkého Otročího jezera západním směrem a dále po proudu se stáčí k severu. Její údolí vyplňují vrstvy nivních a ledovcových usazenin, je silně bažinaté a porostlé smrkovým lesem. Ústí do Beaufortova moře Severního ledového oceánu deltou o rozloze 12 000 km².\n\nZdroj vody je smíšený (sníh a déšť). Průměrný průtok činí 14 000 m³/s. Zamrzá v září až v říjnu a rozmrzá v květnu, na dolním toku až počátkem června. Nejvyšších vodních stavů dosahuje na jaře a v létě.\n\nVodní doprava je v povodí řeky možná v celkové délce 2200 km od Waterways na řece Athabasca do přístavu Taktojaktuku na pobřeží Severního ledového oceánu. Největšími obydlenými místy, která leží na řece, jsou Aklavik, Inuvik, Norman Wells (centrum ropného průmyslu), Fort Norman, Fort Providence.\n\n\n"}
{"id": "254603", "url": "https://cs.wikipedia.org/wiki?curid=254603", "title": "Vladimír Hlavatý", "text": "Vladimír Hlavatý\n\nVladimír Hlavatý, celým jménem Vladimír Michael Hlavatý (29. října 1905 v Praze-Holešovicích – 27. října 1992 v Praze), byl český herec a divadelní pedagog, dlouholetý člen hereckého souboru Divadla na Vinohradech v Praze.\n\nNarodil se v Praze na Letné. Pocházel z herecké rodiny, otec hrál v divadle Uranie . V roce 1907 se rodina odstěhovala na Vinohrady, kde jeho otec František Hlavatý působil jako herec a režisér v Městském divadle na Král. Vinohradech v letech 1907 až 1933 . Jeho sestra Věra Hlavatá byla také herečkou, nejdříve elévkou v Národním divadle, později hrála v Uranii a u V.Buriana.\nAbsolvoval reálné gymnázium. Díky svému otci se objevoval od svých osmi let v drobných divadelních roličkách v Divadle na Vinohradech.\n\nPo ukončení studií nastoupil v r.1923 do Tylova divadla v Nuslích, od září 1925 do dubna 1926 působil v Jihočeském Národním divadle v Českých Budějovicích, kam se po krátkém působení u Karla Hašlera v \"Komorní činohře\" opět od srpna 1926 vrátil. Následovalo angažmá v Plzni. V roce 1929 jej přivedl do Vinohradského divadla režisér Jan Bor . Zde pak působil až do roku 1989, tedy zhruba 60 let jako člen činohry Divadla na Vinohradech s výjimkou let 1945 až 1947, kdy působil v Divadle 5. května. Jednalo se o velmi oblíbeného televizního, rozhlasového a dabingového herce.\n\nOženil se v prosinci 1939. Manželům se narodil syn Jan Hlavatý v roce 1946.\n\nI filmová kariéra Vladimíra Hlavatého byla velmi pozoruhodná, svoji první filmovou roli si zahrál v roce 1921 v němém filmu svého otce, poslední pak v roce 1986, tedy o 65 let později.\n\nJednalo se o poměrně výrazného herce s dobrou dikcí, výraznou mimikou a osobitým projevem, který se dobře hodil pro charakterní role.\n\nByl rovněž divadelním pedagogem a vyučoval ve válečných letech na dramatickém oddělení Konzervatoře v Praze líčení a v letech 1946 až 1970 nauku o masce na pražské DAMU .\n\n\n\n\n\n\n"}
{"id": "254604", "url": "https://cs.wikipedia.org/wiki?curid=254604", "title": "Korálnatci", "text": "Korálnatci\n\nKorálnatci (\"Anthozoa\") se vyskytují v teplých mořích. Stádium je polyp, medúza se nevyskytuje. Rozmnožují se oběma způsoby (nepohlavním i pohlavním). Většinou jsou hermafrodité. Láčka je rozdělena na šest nebo osm přepážek - sept. Tvoří vnější kostru - exoskelet a vnitřní kostru - endoskelet. Ty jsou tvořeny uhličitanem vápenatým (CaCO) či koralinem, který je červený. Z koster vznikají korálové útesy a dokonce celé ostrovy.\n\nDospělci žijí trvale ve stádiu polypa (přisedle). Obývají pouze slané vody.\n\nTřída korálnatci se dělí na dvě skupiny.\n\n\n"}
{"id": "254606", "url": "https://cs.wikipedia.org/wiki?curid=254606", "title": "Avia Ba-122", "text": "Avia Ba-122\n\nAvia Ba-122 byl československý akrobatický dvouplošník z 30. let 20. století, zkonstruovaný ing. Františkem Novotným, šéfkonstruktérem továrny Avia, akciové společnosti pro průmysl letecký, Čakovice.\n\nPo rozhodnutí, že se Československo zúčastní mezinárodního mistrovství v letecké akrobacii, které se konalo v červnu 1934, vzala na sebe továrna Avia nelehký úkol postavit ve velmi krátké době 2 akrobatické letouny, který by důstojně reprezentoval Československo. Za 6 týdnů byl postaven první letoun a po nezbytných úpravách vzešlých z ověřování v aerodynamickém tunelu byl letoun B-122 s motorem Walter Castor II 12. května 1934 zalétnut. Na samotném, prvním oficiálním mistrovství světa v letecké akrobacii Coupe Mondiale d'Arcobatie Aerienne ve francouzském Vincennes u Paříže, které se konalo 9.–10. června 1934, pilot František Novák s novým akrobatickým speciálem Avia B-122 (OK-AVE) obsadil nečekaně výborné 4. místo a Ján Ambruš na stroji téže značky s imatrikulací OK-AVI obsadil 8. místo.\n\nV roce 1935 vzlétly další dva dvouplošníky označené jako Avia Ba-122 (OK-VIL, OK-VIM), opět poháněné hvězdicovými motory Walter Castor II, na jejichž technickou úroveň byly přestavěny i první 2 prototypy OK-AVE a OK-AVI. V I. národní soutěži v letecké akrobacii RČs v září 1935 získal 1. místo npor. František Novák, 2. byl mjr. Ján Ambruš a 3. místo obsadil por. Petr Široký, všichni na letadlech Avia B-122 s motory Castor II resp. Pollux II. \n\nNa XI. letních olympijských hrách konaných v roce 1936 v Berlíně startovali v přidružené letecké soutěži 3 českoslovenští, letečtí akrobaté. Letouny byly vybaveny 2 druhy motorů. Letoun s imatrikulací OK-VIO měl upravenou akrobatickou verzi motoru Walter Castor II-A, zbývající dva OK-AWA a OK-AWE byly osazeny novými motory Avia Rk-17 o výkonu 257/283 kW (350/385 k). Letoun s tímto novým motorem byl zalétán v lednu 1936. Na letišti Rangsdorf u Berlína obsadil v letecké akrobacii 29. července 1936 (den před oficiálním zahájením her) Petr Široký 2. místo, František Novák 3. místo a Ján Ambruš skončil na 8. místě.\n\nPro mezinárodní letecký mítink, konaný v Curychu od 23. července do 1. srpna 1937, bylo připraveno pět Avií BaG-122 s motory Avia Rk-17 a tři s motory Walter Pollux. V kategorii B (motory s obsahem 10 až 20 litrů - Pollux) zvítězil por. František Novák, třetí byl por. Petr Široký a čtvrtý rtm. Josef Hubáček. V kategorii C (motory nad 20 litrů – Avia RkG17) neměli českoslovenští akrobaté konkurenci a zaujali první tři místa v pořadí por. František Novák, por. Petr Široký a šrtm. František Výborný. Značně napínavý byl závod ve skupinové akrobacii. Československá sedmičlenná skupina na letounech Avia Ba-122 (Novák, Široký, Hubáček, Motyčka, Půda, Šimek a Taudy) získala vítězství před favorizovanou italskou skupinou na strojích Fiat CR.32. Českoslovenští letci získali na tomto stroji řadu ocenění a letoun se tak zapsal významnou měrou do úspěchů československého akrobatického létání.\n\nTento akrobatický letoun se v roce 1936 dostal sériové výroby jako Avia Ba-122. S motory Walter Castor II létaly sériové OK-VIL, OK-VIM, OK-VIO a OK-MAL a dalších 15 letounů bylo prodáno do Sovětského svazu, z nichž 5 mělo motor Walter Pollux. V roce 1937 byly vyrobeny Ba-122 s motory Walter Pollux pod imatrikulací OK-AMK až -AMM. Ostatní letouny Ba-122 měly motor Avia Rk-17. Pro československé letectvo bylo vyrobeno celkem 35 strojů Ba-122, dalších 15 bylo vyvezeno do SSSR a jeden do Rumunska. Mimoto byla přímo pro účely čs. letectva vyvinuta verze Bš-122, vyrobená v počtu 45 kusů s motory Walter Castor II. Po okupaci sloužily letouny v průběhu druhé světové války v německém, rumunském, bulharském a slovenském letectvu.\n\nAkrobatický letoun Avia B-122 byl československý jednosedadlový dvouplošník, který byl vyvinut v polovině 30.let 20. století. Tento letoun byl konstruován pro vysokou akrobacii s velkým bezpečnostním násobkem. Od prototypu k sériové výrobě pro výcvik vojenských letců-stíhačů vzniklo několik modifikací s různými konstrukčními změnami hlavně v úpravě ocasních ploch. Několik prvních kusů bylo osazeno sedmiválcovým motorem Walter Castor II. Trup měl kostru svařenu z ocelových trubek, některé spoje byly šroubované či nýtované. Křídla měla celodřevěnou kostru a plátěný potah, křidélka byla jen na spodních plochách. Horní křídlo nemělo již tradiční pyramidu z éry typů Avia BH (Beneš-Hajn), ale baldachýn, což vedlo k tomu, že rozpětí horního i dolního křídla bylo stejné. Podvozek byl velmi robustní, s lomenou osou a hydropneumatickými tlumiči. U sériových typů byl letoun mírně upraven, byla zvětšena směrovka a i horní křídlo bylo opatřeno křidélky. \n\n\n\n\n\n\n"}
{"id": "254607", "url": "https://cs.wikipedia.org/wiki?curid=254607", "title": "Ally McBealová", "text": "Ally McBealová\n\nAlly McBealová (v anglickém originále Ally McBeal) je americký televizní seriál, který byl od roku 1997 do roku 2002 v angličtině vysílán na televizi Fox, v Česku byl vysílán Českou televizí a od března 2011 na Prima Love. Hlavní roli právničky Ally McBealové zahrála Calista Flockhartová, další role právníků ve fiktivní bostonské právnické firmě (Cage, Fish a spol.) zahráli například Lucy Liu, Peter MacNicol, Greg Germann a Jane Krakowski. Seriál obdržel cenu Emmy a Zlatý glóbus.\n"}
{"id": "254609", "url": "https://cs.wikipedia.org/wiki?curid=254609", "title": "Lubomír Voleník", "text": "Lubomír Voleník\n\nLubomír Voleník (1. března 1950 Praha – 5. červen 2003 Dánsko) byl český právník a politik, od roku 1993 první prezident Nejvyššího kontrolního úřadu, předtím po sametové revoluci československý poslanec Sněmovny lidu Federálního shromáždění za Občanské fórum, pak za ODS.\n\nNarodil se v Praze, ale mládí prožil v Teplicích, kam byla jeho rodina vystěhována. Zde absolvoval základní a střední školu. Vystudoval Právnickou fakultu Univerzity Karlovy, od roku 1983 působil jako podnikový právník. Angažoval se v ochraně životního prostředí v severních Čechách.\n\nBěhem sametové revoluce se zapojil do Občanského fóra. Ve volbách roku 1990 v tehdejší ČSFR byl zvolen za OF do Sněmovny lidu (volební obvod Severočeský kraj). Po rozkladu OF v roce 1991 nastoupil do poslaneckého klubu ODS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nKrátce působil jako osobní zmocněnec předsedy ODS Václava Klause. Koncem roku 1997 mu Josef Tošovský nabídl účast v jím vedené vládě. Voleník ale ministerský post odmítl.\n\nV roce 1993 se stal prvním prezidentem Nejvyššího kontrolního úřadu. Sloužil na tomto postu až do konce devítiletého funkčního období, pak ho prezident Václav Havel po průtazích opětovně jmenoval. V roce 2002 se jeho jméno uvádělo mezi možnými kandidáty na prezidenta České republiky.\n\nOd mládí trpěl Bechtěrevovou chorobou. Zemřel během služební cesty v hotelu v Dánsku na infarkt myokardu. Ač člen ODS, byl respektován napříč politickou scénou. Sociálně demokratický předseda vlády Vladimír Špidla na jeho úmrtí reagoval: „\"Vždy se mi s ním spolupracovalo dobře a neměl jsem nikdy stín pochybností o kompetencích a nezávislosti v jeho rozhodování\"“. V roce 2003 mu byl udělen in memoriam Řád Tomáše Garrigua Masaryka.\n\n\n"}
{"id": "254611", "url": "https://cs.wikipedia.org/wiki?curid=254611", "title": "Ještěrka", "text": "Ještěrka\n\nJeštěrka může být:\n\n\n"}
{"id": "254613", "url": "https://cs.wikipedia.org/wiki?curid=254613", "title": "Sikorsky UH-60 Black Hawk", "text": "Sikorsky UH-60 Black Hawk\n\nUH-60 Black Hawk je americký dvoumotorový, čtyřlistý, středně těžký víceúčelový vrtulník vyráběný společností Sikorsky Aircraft. Konstrukce vrtulníku vznikla pro konkurz Utility Tactical Transport Aircraft System (UTTAS) v roce 1972, který uspořádala americká armáda. V armádě označili prototyp jako UH-60A a vybrali Black Hawk jako vítězný vrtulník programu v roce 1976. První prototyp vzlétl v říjnu 1974 a sériově se stroje začaly vyrábět v roce 1979. Je užívaný k vzdušným útokům, výsadkům a záchraně vojenských jednotek i civilních osob. \n\nDo služby u americké armády se dostal v roce 1979, kdy nahradil taktický transportní vrtulník Bell UH-1 Iroquois. Následně byly vyráběny varianty vrtulníku Black Hawk na elektronický boj či pro speciální operace. Také byly vyvinuty vylepšené varianty UH-60L a UH-60M. Upravené verze byly vyvinuty pro americkou armádu, letectvo, námořnictvo a pobřežní stráž. Rovněž byly tyto vrtulníky vyváženy do jiných zemí a zúčastnili i několika bojových konfliktů v Grenadě, Panamě, Iráku, Somálsku, na Balkáně, v Afghánistánu a zemích Blízkého východu.\n\nNa výrobě vrtulníku se od roku 2010 do roku 2019 podílel i největší český výrobce letadel Aero Vodochody, který pro vrtulníky Black Hawk vyráběl kabiny.\n\nUH-60 \"Black Hawk\" byl výsledkem zkušeností, které americká armáda získala během války ve Vietnamu. Ačkoliv válka v jihovýchodní Asii potvrdila užitečnost vrtulníků v moderním konfliktu, Spojené státy za toto poznání zaplatily vysokou cenu v podobě enormních ztrát vrtulníků a jejich posádek. Z celkového počtu 11 827 vrtulníků, které ve Vietnamu sloužily, bylo v boji sestřeleno až 5 086. Z toho 3 305 připadalo na nejoblíbenější vrtulník své doby UH-1 Iroquois.\n\nPo vietnamské válce americká armáda investovala do vývoje vrtulníků značné finanční prostředky, protože si uvědomovala, že když jí lehce ozbrojení vietnamští vojáci dokázali způsobit 50 procentní ztráty, tak střet s vojsky Varšavské smlouvy by byl fatální. Obavy z možných ztrát v dalším konfliktu vedly k novým požadavkům na nový vrtulník, který měl být rychlejší a lépe obrněný.\n\nV lednu 1972 získaly společnosti Boeing-Vertol a Sikorsky smlouvu na vývoj a výrobu prototypů. V této soutěži zvítězil prototyp Sikorsky YUH-60A, který americká armáda v prosinci 1976 upřednostnila před YUH-61A od firmy Boeing-Vertol. První sériově vyrobený UH-60A získala americká armáda v říjnu 1978 a v červnu 1979 byl tento typ oficiálně zařazen do služby.\n\nUH-60 je vybaven hlavním a ocasním rotorem, které jsou čtyřlisté a jsou poháněny dvěma turbohřídelovými motory General Electric T700. Vrtulník má dlouhý a nízký profil, aby splňoval požadavek armády na přepravu dopravním letadlem C-130 Hercules.\n\nVrtulníky UH-60 mohou provádět široké spektrum misí včetně taktického transportu vojáků, elektronického boje a letecké evakuace. VIP verze známá jako VH-60N se používá k přepravě důležitých vládních činitelů (např. členů Kongresu) nebo amerického prezidenta (volací znak \"Marine One\"). Black Hawk může přepravovat 1 200 kg nákladu interně nebo 4 100 kg nákladu zavěšeného externě (UH-60L / M). Vrtulník tak dokáže při bojových operacích přepravit 11 vojáků s vybavením nebo houfnici M119 s 30 náboji a čtyřčlennou posádku.\n\nBlack Hawk je vybaven pokrokočilou avionikou včetně navigačního systému GPS.\n\nUH-60 může být vybaven křídelní systémem, který se nazývá ESSS (External Stores Support System). Na tato křídla mohou být upevněny externí palivové nádrže nebo různá výzbroj. Na každém křídle jsou dva závěsné body a celkově tak vrtulník dokáže nést čtyři palivové nádrže (2x 870 litrů a 2x 1700 litrů). Pod křídla může být zavěšena i výzbroj do hmotnosti 4500 kg, jako jsou rakety, řízené střely a kulomety.\n\nK prvnímu bojovému nasazení vrtulníků Black Hawk došlo v roce 1983 během invaze na Grenadu.\n\nJeden UH-60 a dva MH-60 se v roce 1989 zúčastnili operace Just Cause, což byl název pro americkou intervenci v Panamě.\n\nV roce 1991 se více než 300 vrtulníků Black Hawk zapojilo do války v Zálivu. 27. února 1991 byly dva UH-60 sestřeleny když se snažily zachránit pilota havarované stíhačky F-16C a posádku vrtulníku UH-1H.\n\nVrtulníky UH-60 se v roce 1993 zapojily i do bojů v somálském městě Mogadišo, ve kterých stály americké jednotky podporované OSN proti samozvanému prezidentovi Mohamedovi Farrah Aidida. Během této operace byly dva UH-60 sestřeleny. Tato událost byla popularizována díky filmovému zpracování Ridleyho Scotta \"Černý jestřáb sestřelen\".\n\nV 90. letech se Black Hawky zúčastnily bojů na Balkáně a v roce 2003 se podíleli i na intervenci v Iráku. Našly uplatnění i během operací v Afghánistánu.\n\nDva speciálně upravené Black Hawky se 1. května 2011 zúčastnily operace Neptune Spear v rámci níž byl zabit Usáma bin Ládin. Během operace se jeden z vrtulníků zřítil a posádka ho následně zneškodnila výbušninou, aby nedošlo k úniku technologií.\n\n\n\n\n\n"}
{"id": "254614", "url": "https://cs.wikipedia.org/wiki?curid=254614", "title": "Opereta", "text": "Opereta\n\nOpereta je hudebně-dramatický divadelní útvar zábavního rázu, v němž se střídá mluvené slovo se zpěvem. Jedná se vlastně o kombinaci klasické divadelní činohry s operou. Opereta je ve své původní formě v podstatě lehčí a zábavnější opera (tzv. komická opera), jedná se o přímého předchůdce dnešního muzikálu, kterému je také nejvíce podobná. Operety bývají někdy považovány za méně hodnotný umělecký žánr, často s přídechem pokleslé, popřípadě i zastaralé, lidové zábavy. Nicméně i v této hudební oblasti je možno najít velmi podařené kusy, a to jak po hudební, tak i po dramatické stránce. Nehledě na to, že i některé dnes všeobecně uznávané opery byly původně vytvořeny jako operety - např. Smetanova národní opera \"Prodaná nevěsta\", jež byla původně vytvořena jako opereta a v operu byla autorem teprve během doby postupně dotvořena.\n\nVlastní operetní představení velmi často námětově čerpá z činoherního žánru komedie, obvykle se jedná o nějakou jednoduchou komediální hru typu frašky či burlesky, jež byla vhodně hudebně doplněna písněmi a dalšímu doprovodnými hudebními skladbami a tanečními čísly. Samotný děj operety pak bývá vhodně schematizován do několika klasických částí (dějství, jednání).\n\nMuzikálovým a operetním žánrem se často zabývají specializovaná hudební a muzikálová divadla. V Praze se již dosti tradičně jedná o klasické muzikálově zaměřené Hudební divadlo v Karlíně (budova byla poničena v roce 2002 velkou povodní a nedávno následně nově zrekonstruována). Operetním žánrem se v Praze také kdysi systematicky zabývalo, mimo jiné, též nuselské divadlo \"Na Fidlovačce\".\n\nNení jednoduché odhadovat budoucí vývoj tohoto zábavného žánru, prozatím se zdá, že jeho vývoj je již uzavřen s tím, že všechny hlavní společenské funkce převzal po operetě právě muzikálový žánr.\n\n"}
{"id": "254615", "url": "https://cs.wikipedia.org/wiki?curid=254615", "title": "Jedovatec kořenující", "text": "Jedovatec kořenující\n\nJedovatec kořenující (\"Toxicodendron radicans\"), ve své domovině, USA a Kanadě, známý jako poison ivy, je popínavá dřevina z čeledi ledvinovníkovité. Vyskytuje se v Severní Americe od Kanady po Mexiko a ve východní Asii od ruského Dálného východu po Taiwan. Obsahuje těkavou silici, urushiol, která už v malém množství na pokožce většiny lidí způsobuje svědění a tvorbu puchýřů, které jsou těžko hojitelné.\n\n\nJedovatec kořenující se přirozeně vyskytuje v Severní Americe: v Kanadě a USA; v Mexiku, na Bahamách, Bermudách a v Guatemale, v Číně, na Tchaj-wanu, Kurilských ostrovech a na Sachalinu. V roce 2009 byl poprvé zaznamenán jeho výskyt v Bavorsku (Dachau) a v roce 2016 poprvé v Rakousku (Graz).\n\n"}
{"id": "254620", "url": "https://cs.wikipedia.org/wiki?curid=254620", "title": "Marienlyst", "text": "Marienlyst\n\nZámek Marienlyst byl postaven roku 1588 jako královský letohrádek v dánském Helsingøru, ale nikdy nebyl k tomuto účelu používán. V roce 1760 byl Nicolasem-Henrim Jardinem přestavěn a rozšířen v klasicistním stylu. Král Kristián VII. Dánský daroval zámeček své nevlastní matce Julianě Brunšvické. Po roce 1858 byl používán jako hotel. Dnes je zde museum s vynikající sbírkou obrazů. Součástí zámečku je i zahrada, kde se nachází údajný Hamletův hrob.\n"}
{"id": "254621", "url": "https://cs.wikipedia.org/wiki?curid=254621", "title": "Zdeněk Kupka", "text": "Zdeněk Kupka\n\nZdeněk Kupka (13. listopadu 1924 Martinov – 15. listopadu 1994 Ostrava) byl první primátor města Ostravy.\n\nNarodil se v dělnické rodině. Navštěvoval obecní školu nejprve v Martinově a od roku 1932 v Pustkovci. V roce 1935 se začal učit na státní reálné škole v Moravské Ostravě, ale po okupaci pohraničí musel studia ukončit. Krátkou dobu pracoval jako poštovní úřední a zemědělský dělník. Do prosince 1943 pracoval u moravskoostravské soukromé firmy, poté byl totálně nasazen ve Vítkovických železárnách.\n\nV květnu 1945 se jako obecní tajemník Pustkovce ujal obnovy obce. V říjnu téhož roku odešel pracovat do Krnova, kde byl u Okresní správní komise zaměstnán jako referent národní bezpečnosti. Vystřídal ještě několik míst ve státní správě, avšak jeho politická kariéra začala na Krajském národním výboru v Ostravě, kde pracoval od roku 1951 do roku 1956. V šedesátých letech 20. století dálkově vystudoval Vysokou školu ekonomickou v Praze.\n\nNeví se přesně, kdy se stal členem KSČ, pravděpodobně to bylo v roce 1945. Roku 1964 byl zvolen do Městského národního výboru (MěNV) v Ostravě, kde byl pověřen funkcí tajemníka. Po odchodu Josefa Kempného do Prahy byl 18. prosince 1968 zvolen předsedou MěNV. Od 1. července 1969 došlo ke změně z MěNV na Národní výbor města Ostravy, v jehož čele stál primátor. Během Kupkova mandátu pokračovala výstavba stávajících i nových sídlišť (Fifejdy, Šalamouna).\n\nOd ledna 1972 do ledna 1979 působil jako velvyslanec v Německé demokratické republice. V dubnu 1979 se vrátil do Ostravy, kde byl jmenován předsedou spotřebního družstva Budoucnost. V této funkci vydržel až do svého odchodu do důchodu v roce 1984.\n"}
{"id": "254622", "url": "https://cs.wikipedia.org/wiki?curid=254622", "title": "Embolie", "text": "Embolie\n\nEmbolie je vmetení, zaklínění vmetku (embolu) v cévách vedoucí k jejich ucpání a následné nedokrevnosti (ischemii) příslušné části těla (mozek, plíce, končetina). Embolizací rozumíme pohyb embolu z místa, kde vznikl, do oblasti, kterou ucpe. Jako embolus může fungovat například trombus uvolněný do krevního řečiště, tuková či vzduchová bublinka, plodová voda nebo cizorodá částice v krevním řečišti. Embolizace je též metoda pro zastavení krvácení (hemostázu) ve špatně přístupných místech za pomoci umělých embolů, drobných tělísek.\n\nPlicní embolie (pulmonární embolie) je vmetení embolu do pulmonárního řečiště. Nejčastější typ embolizace, obávaná komplikace hlubokých žilních zánětů (flebotrombóza). Může být příčinou úmrtí, v lehčích případech se objevuje dušnost (dyspnoe), bolest na hrudi, či zrychlení srdeční činnosti (tachykardie).\n\nVzduchová embolie vzniká následkem „nasátí“ vzduchové bublinky do žíly. Vzniknout může následkem dekompresní nemoci, při operacích hlavy a krku či při chybě při intravenózní aplikaci léků.\nEmbolizace plodovou vodou je jednou z příčin úmrtí při porodu. Při tomto typu embolie proniká plodová voda do cévního řečiště matky. Příčinou tohoto jevu je např. předčasné odloučení placenty. Kromě následků podobných jako u předchozích typů embolií, jimiž jsou například selhání srdce či plic, může dojít k diseminované intravaskulární koagulaci.\n\nPři včasné diagnostice je možno embolii řešit několika způsoby:\nSamotná léčba život neohrožující embolie se v podstatě neliší od léčby všech trombóz. Základem jsou protisrážlivé léky - obvykle se léčba zahájí nízkomolekulárním heparinem a postupně přecházíme na warfarin. Warfarin pacient bere několik měsíců a je pravidelně kontrolována jeho krevní srážlivost (INR test).\n\n"}
{"id": "254623", "url": "https://cs.wikipedia.org/wiki?curid=254623", "title": "Missouri (řeka)", "text": "Missouri (řeka)\n\nMissouri ( , v jazyce místních indiánů znamená „Blátivá řeka“) je řeka v USA ve státech Montana, Severní Dakota, Jižní Dakota, Nebraska, Iowa, Kansas a Missouri. Je dlouhá 3767 km. Povodí řeky zaujímá plochu 1 371 010 km², z čehož je přibližně 10 000 km² v Kanadě.\n\nŘeka vzniká na východních svazích Skalnatých hor ve státě Montana na území Yellowstonského národního parku soutokem hlavní zdrojnice Jeffersonu a vedlejší Madisonu (řeka). Hlavní část horního toku vede Skalnatými horami, kde teče v soutěskách a vytváří peřeje, z nichž největší jsou Great Falls s převýšením 187 m v délce 16 km. Z počátečního severního směru se stáčí velkým obloukem jihovýchodu a na středním toku protíná planinu Missouri v hluboké dolině s prudkými úbočími. Voda je velmi kalná a má blátovou, hlinitou barvu. Tok je přerušen hrázemi, které řeku rozdělují na řadu dlouhých členitých přehradních nádrží. Na dolním toku protéká Centrálními planinami v členitém a nestálém korytě. Široký úval je chráněn hrázemi před povodněmi. Severně od St. Louis se vlévá zprava do řeky Mississippi jako její vůbec největší přítok a vytváří s ní říční systém Mississippi-Missouri-Jefferson, který je s délkou 6275 km a plochou povodí 2 980 000 km² největším v Severní Americe.\n\nZdrojem vody jsou na horním toku převážně sněhové srážky a na středním a dolním toku převážně dešťové srážky. Průtok je značně proměnlivý. Na jaře dochází na dolním toku ke zvednutí úrovně hladiny o 8 až 12 m při maximálním průtoku 19 000 m³/s. V létě průtok klesá na 150 až 170 m³/s. Průměrný průtok v ústí činí přibližně 2250 m³/s. Nezřídka se vyskytují katastrofální povodně, naposledy 1952. Řeka unáší mnoho pevných částic, v průměru až 220 Mt za rok.\n\nVodní doprava velkých lodí je možná do Sioux City a malých lodí při vyšší hladině až do Fort Bentonu. Systém velkých přehradních nádrží komplexního využití na řece (Fort Peck, Sakakawea, Oahe) i jejich přítocích slouží k regulaci průtoku, zavlažování, výrobě elektrické energie a pro zlepšení vodní dopravy. Na řece leží velká města Sioux City, Omaha, Saint Joseph, Kansas City.\n\n"}
{"id": "254624", "url": "https://cs.wikipedia.org/wiki?curid=254624", "title": "Vyhlazovací tábor Belzec", "text": "Vyhlazovací tábor Belzec\n\nBelzec byl první z nacistických vyhlazovacích táborů vytvořených za účelem naplnění Aktion Reinhardt. Tábor se začal budovat v listopadu 1941 v okupovaném Polsku nedaleko vesnice Bełżec, ležící při železniční trati Lublin-Lvov. Toto území bylo v té době součástí Generálního gouvernementu. Právě v tomto táboře měla být otestována technologie zabíjení, která se předtím využívala v institucích programu Euthanasie.\n\nTábor byl prvním z řady účelových zařízení určených pouze pro vyvraždění židovské populace z dané lokality, které bylo po naplnění cíle zrušeno. V krátké době následovaly tábory Sobibór a Treblinka se stejným účelem a osudem. Internaci ve vyhlazovacím táboře Belzec přežili pouze dva Židé: Rudolf Reder a Chaim Herszman. Nedostatek svědků je tak důvodem poměrně malé znalosti o táboře.\n\nPrvním velitelem byl Christian Wirth, druhým a posledním byl Gottlieb Hering, který také tábor uzavřel a zlikvidoval. Táborem prošli i další neblaze proslulí příslušníci SS jako například Kurt Franz.\n\nTábor byl svou rozlohou malý, zhruba 270 x 270 m. Celý tábor byl obehnán ostnatým drátem s důmyslným maskováním vytvořeným z větví. Dělil se na dvě části. První část tábora byla určena pro personál a židovské vězně určené pro práci v táboře, kteří byli vybráni z příchozích transportů. Druhá část tábora byla pouze likvidační a tvořily jí plynové komory, hromadné hroby a jámy na spalování mrtvol. První testy funkčnosti plynových komor byly uskutečněny v únoru 1942 za použití oxidu uhelnatého, který vyráběl benzínový motor. Po shledání, že vše funguje tak jak má, se v březnu 1942 vyhlazovací plán rozběhl na plné obrátky. V první fázi měl Belzec tři funkční plynové komory.\n\nV táboře bylo za krátkou dobu jeho provozu (od března 1942 do prosince 1942) zavražděno asi 435 000 Židů v plynových komorách. První velký transport přijel do Belzece 17. března 1942 z Lublinu, toto datum je považováno za začátek operace Reinhard. Během prvních čtyř týdnu bylo do Belzeku posláno 30000 z celkových 37000 obyvatel ghetta v Lublinu. Souběžně také dorazilo zhruba 18 až 20 tisíc Židů z okresu Lublin. Do 6. dubna 1942 přijelo dalších asi 30000 Židů z oblasti Lvova. Celkem bylo v táboře během prvních čtyř týdnů (od 17. března do 14. dubna 1942) zavražděno zhruba 80000 Židů. Posléze byly transporty zastaveny a velitel tábora, Christian Wirth se vydal do Berlína.\n\nZačátkem května 1942 navštívil SS-Oberführer Brack v Lublinu inspektora operace Reinhard Odilo Globocnika. Globocnik požádal Bracka o navrácení Wirtha a jeho lidí do tábora a prosil za další osoby, které za sebou mají zkušenost s programem Euthanasia. V polovině května 1942 se Wirth vrátil do tábora. Po krátké době transporty pokračovaly, a to z oblasti Krakova a Lublinu. Celkem se jednalo o 22 000 Židů. Wirth si uvědomil, že se zvětšeným přísunem transportů nebudou současné dřevěné komory stačit a tak přerušil další transporty, což trvalo do konce června 1942. Začalo se se stavbou nových plynových komor, čímž skončila první etapa tábora Belzec.\n\nPo dostavbě nových plynových komor začala druhá etapa tábora Belzec, kterou odstartovalo hromadné vraždění v daleko větším měřítku, než bylo doposud. První transporty dorazily do Belzeku ve druhém týdnu měsíce července 1942 a pokračovaly pravidelně až do prosince téhož roku, kdy SS transporty pozastavila, protože již drtivá většina Židů z Generálního gouvernementu byla zavražděna. Do Belzeku bylo za tu dobu posláno 130 000 Židů z oblasti Krakova, 225 000 Židů z oblasti Lvova a další tisíce z Lublinu, Radomi a dalších. Kromě Židů bylo v Belzeku zplynováno několik stovek Romů.\n\nBěhem prvních týdnů fungování tábora bylo z transportů vybráno několik stovek mladých a silných jedinců, kteří se měli starat o špinavý chod tábora od příjezdu transportu, až po pálení mrtvol. Tato práce byla vždy na pár dní, maximálně týdnů a tento personál byl často měněn. Takto bylo naživu drženo zhruba 700 až 1000 lidí, kteří byli rozděleni do pracovních komand. Jako v jiných táborech mělo každé pracovní komando svého kápa, který platil za vězeňského vedoucího. Většina těchto komand sloužila hlavně v táboře II., kde probíhal samotný proces zplynování.\n\nTransport měl obvykle 40 až 60 vagónů. Jelikož kapacita tábora stačila maximálně na 20 vagónů, tak musel být každý transport rozdělen na tři menší. Prvních dvacet vagónů se odpojilo a vjelo do tábora a až po dokončení prvního menšího transportu mohlo vjet dalších dvacet vagónů. V první fázi tábora trval proces jedné části transportu asi 3–4 hodiny, ve druhé fázi s výkonnějšími komorami pak 1–1,5 hodiny. SS, kteří doprovázeli transport měli vstup do tábora přísně zakázán a to samé platilo i pro německé či polské železničáře. Železničáři byli speciálně vybíráni a tvořili spolehlivý a prověřený tým. Proces po vystoupení z transportu byl shodný se všemi tábory tohoto typu. Tábor vypadal na pohled mírumilovně a vzbuzoval v Židech pocit, že jsou opravdu v transitním táboře. Na úvod přišlo uvítání buď táborovým velitelem nebo jiným příslušníkem SS. Byli ujištěni, že přijeli do transitního tábora a budou následně rozděleni do pracovních táborů v okolí, nejprve že však musejí projít dezinfekcí a koupelí. Následně byly odděleny ženy od mužů. Děti šly s matkami a muži samostatně. Staří a nemohoucí byli naloženi na nákladní vozíky a následně zastřeleni. Po selekci přišel příkaz k svléknutí s tím, že uvnitř je připraveno mýdlo a ručník. Židé do té chvíle nemohli nic tušit, protože plynové komory vypadaly jako koupelny. Ženám byly ostříhány vlasy. Nejprve šli do plynových komor muži, aby se v případě prozření předešlo vzpouře a odporu. Následovaly je ženy a děti.\n\nV Belzeci se stal svědkem příjezdu transportu Židů ze Lvova (v srpnu 1942) příslušník SS Kurt Gerstein. Ze 6700 lidí bylo 1450 již mrtvých. V doprovodu velitele sledoval selekci příchozích a následné zavraždění asi 3000 osob z transportu v plynových komorách. Gerstein se pak snažil informovat o hromadném vyvražďování Židů neutrální země a některé jednotlivé osobnosti. Svědectví sepsal ve zprávě, jíž se dostalo významné pozornosti u norimberského tribunálu při vyšetřování událostí holokaustu.\n"}
{"id": "254626", "url": "https://cs.wikipedia.org/wiki?curid=254626", "title": "Vought-Sikorsky VS-300", "text": "Vought-Sikorsky VS-300\n\nVought-Sikorsky VS-300 byl americký experimentální vrtulník konstruktéra Igora Sikorského z konce 30. let 20. století. První prototyp vzlétl 14. září 1939, přičemž byl upevněný na lanech. První volný let proběhl 13. května 1940. V červenci 1940 byl do vrtulníku instalován nový motor Franklin s výkonem 67 kW. Stroj nebyl zpočátku zakrytován, trup byl zakryt až v roce 1941. Koncem roku 1941 dostal stroj definitivní podobu, ovšem nebyl sériově vyráběn.\n\n"}
{"id": "254627", "url": "https://cs.wikipedia.org/wiki?curid=254627", "title": "Diseminovaná intravaskulární koagulace", "text": "Diseminovaná intravaskulární koagulace\n\nDiseminovaná intravaskulární koagulace (též diseminovaná intravaskulární koagulopatie, DIC) je životu nebezpečný stav, pro který je charakteristický vznik mnohočetných krevních sraženin v cévách, s vážnými následky pro celý organismus. Může vést k těžkému poškození orgánů a selhání jejich funkce jako následek ucpání cév. Postižená mohou být například játra, ledviny, či plíce. Dochází k ischemii tkání a poté k těžkému a obtížně stavitelnému krvácení. Diseminovaná intravaskulární koagulace může vzniknout jako komplikace při šoku, operaci, porodu, nádorovém onemocnění nebo při těžké infekci.\n\nDIC náleží mezi koagulopatie, poruchy hemostázy, při kterých problém není ani tak v krevních destičkách, jako přímo v koagulačních faktorech, bílkovinách krevní plazmy. Při fyziologickém srážení krve se aktivuje kaskáda těchto faktorů, na jejímž konci je nerozpustný fibrin, který vytvoří sraženinu. Koagulační kaskáda je za normálních okolností regulována tak, aby ke srážení docházelo jen místně, tam, kde zrovna dochází k úniku krve z cév.\n\nPři DIC je tato rovnováha rozvrácena a koagulační kaskáda je nastartována na mnoha místech krevního řečiště současně. Hlavní příčinou aktivace je tkáňový faktor, tromboplastin, který se normálně vyskytuje na tělních buňkách, ale ne v cévách.\n\nMožné zdroje tkáňového faktoru uvnitř cévního systému jsou mnohé: mohou to být tkáňové buňky, které se do oběhu dostaly při rozsáhlých poraněních, během operace nebo při porodu, dále mohou tromboplastin exprimovat buňky nádorové, a to jak buňky leukemické, tak nádorové metastázy, které pronikly do cirkulace. Dalším zdrojem mohou být aktivované nebo poškozené endotelie a monocyty (druh bílých krvinek) při systémovém zánětu, vlivem toxinů či masivně uvolněných mediátorech zánětu, nebo tkáňový faktor uvolněný z červených krvinek při hemolýze. \n\nDalšími, méně významnými příčinami aktivace kaskády může být přímé poškození stěny cév spojené s odhalením kolagenu (další významný aktivátor), diseminovaná intravaskulární koagulace může vzácně vzniknout také při potlačení antikoagulačních mechanismů.\n\nNáhodná tvorba mikrotrombů ve vlásečnicích, které vyživují tkáně a orgány, vede k ischemii a infarktům postižených tkání (játra, ledviny, plíce). Zároveň se spotřebovávají krevní destičky i koagulační faktory a jejich zásoba se tak vyčerpává - proto je diseminovaná intravaskulární koagulace označována také jako konzumpční koagulopatie. Následně nastupuje zvýšená krvácivost, hemoragická diatéza. Dochází ke krvácení do gastrointestinálního traktu, krvácení z nosu, krvácení z operačních ran i z menších poranění (vpichy po jehlách apod.), nakonec i ke krvácení do vnitřních orgánů a do mozku. Dochází k multiorgánovému selhání a smrti.\n\nDiseminovaná intravaskulární koagulace může být vyvolána většinou etiologických agens, některé ji spouštějí i více než jedním způsobem.\n\n\nCílem terapie je znovu obnovit rovnováhu mezi blokádou další koagulace a zastavením krvácení, substituce koagulačních faktorů a hrazení krevních ztrát.\n\nJako profylaxe i léčebně při již vzniklé DIC se podává heparin (obvykle 10.000-30.000 j./d kont. i.v.), dále antitrombin III a při krvácení mražená plazma, krevní destičky i červené krvinky. Diseminovaná intravaskulární koagulace je život ohrožujícím stavem s nejistou až nepříznivou prognózou.\n\n"}
{"id": "254629", "url": "https://cs.wikipedia.org/wiki?curid=254629", "title": "Důl svaté Trojice", "text": "Důl svaté Trojice\n\nDůl svaté Trojice (zkráceně Důl Trojice, ) byl důl založený Stanislavem hrabětem Wilczkem v roce 1844 na Slezské Ostravě.\n\nDůl fungoval původně jako mělký provoz. Roku 1870 založil syn zakladele Jan Nepomuk hrabě Wilczek v areálu dolu hlubinný provoz. K dolu byly postupně začleňovány okolní důlní pole. Po zastavení těžby na Zwierzinových dolech roku 1933 byla k dolu Trojice převedena převážná část jejich polí. Dne 1. července 1961 byl důl připojen k Dolu Petr Bezruč a stal se závodem č. 2, po vzniku dolu Ostrava, 1. 1. 1967, se stal závodem č. 4. \nDůl existoval v letech 1844–1975, těžba probíhala v porubských a jakloveckých vrstvách od roku 1845 do srpna 1968 (VI. jakl. sloj).Ačkoliv byla těžba oficiálně ukončena v dubnu 1967, byly jámy nadále v provozu až do podzimu 1968 kvůli probíhající rekonstrukci na dole Petr Bezruč a nutnosti přetěžovat uhlí jámou č.1 na Trojici, z tohoto důvodu byly dotěžovány ekonomicky výhodně dobyvatelné zásoby. Důlní pole bylo otevřeno 7 jámami na hloubku 700 m – 13. patro. Na 13. patře byl vyražen úpadní spojovací překop na důl Petr Bezruč. Před ukončením činné těžby bylo na dole experimentálně ověřováno dobývání pomocí hydromechanizace (sloje Barbora a II. slabá), která rozpojovala uhelnou hmotu pomocí děla s tlakovou vodou. Jámy byly likvidovány v letech 1969–1974.\n\nV květnu roku 1894 proběhla v Ostravě stávka horníků, ve které došlo u dolu Trojice ke střetu horníků s četníky, který si vyžádal 12 mrtvých.\n\n"}
{"id": "254631", "url": "https://cs.wikipedia.org/wiki?curid=254631", "title": "Grand Prix Belgie 2002", "text": "Grand Prix Belgie 2002\n\nGrand Prix Belgie (LX. Grand Prix de Belgique) byla 14. závodem sezóny 2002, který se konal 1. září 2002 na okruhu Spa-Francorchamps. V závodě zvítězil, pošesté, Michael Schumacher na voze Ferrari. Rubens Barrichello druhým místem zajistil pro Ferrari 58. double v historii.\n\nV boxech proběhla menší modní přehlídka s fotografováním na monopostech. Hosté týmu Renault, zpěvačka Lisa Stansfield, plavec Pieter van den Hoogenband a nizozemský rychlobruslař Jochem Uytdehaage, byli v rukou testovacího pilota Fernanda Alonsa. V týmu Williams se objevil olympijský vítěz na 800 m Nils Schumann. Tým Sauber hostil mladé hráče a hráčky házené a badmintonu z klubů Malmedy Handball Club a Badminton Club de Malmedy.\n\nRubens Barrichello byl nejrychlejším pilotem prvního pátečního tréninku, předčil tak jak svého týmového kolegu Michaela Schumachera tak i své soupeře, Davida Coulthard na třetím místě, Jarna Trulliho, Kimi Räikkönena a Eddie Irvineho. Start prvního tréninku byl o hodinu odložen kvůli mlze na trati a později celá sekce byla zkrácena na polovinu. Ferrari zajelo nejrychlejší časy a Coulthard na třetím místě ztrácel víc jak sekundu, Trulli na čtvrtém již téměř 2 s a Irvine na 6. místě 2,1s. Tým Arrows oznámil, že je připraven k účasti v Grand Prix Belgie, poté co se dohodl se svým americkým investorem. Oba vozy prošli vstupní technickou kontrolou a na soupisce figurovala jména obou pilotů: Bernoldi a Frentzen. Posléze byl ze smlouvy vyvázán Frentzen a na trati se neobjevil ani Bernoldi.\n\nVe druhé části pátečního tréninku byl nejrychlejší Kimi Räikkönen s vozem McLaren před týmovým kolegou Coulthardem a oběma Ferrari. Vozy McLaren byly překvapivě rychlejší než jejich konkurence od Ferrari.\n\nMichael Schumacher získal již 5. pole position v sezoně a první na trati ve Spa. Druhé místo si zajistil Kimi Räikkönen a třetí byl Rubens Barrichello, čtvrté místo patřilo Ralfu Schumacherovi a sedmé Montoyovi. Michael Schumacher si vytvořil náskok na svého týmového kolegu Rubense Barrichella 0,6 s, se stejným odstupem skončila i dvojice Räikkönen - Coulthard.\n\nV první části kvalifikace se až do 17 minuty téměř nic nedělo, poté Mark Webber poslal svůj vůz mimo trať. Kimi Räikkönen byl jediný z jezdců předních týmu, který byl na trati a dlouhou dobu byl na pomyslném poli position. Překonal ho později Michael Schumacher, z počátku se zdálo, že vzhledem k propastným rozdílům, se boj o pole position odehraje jen mezi těmito jezdci. Kimi Räikkönen posléze odsunul Schumachera na druhé místo, který byl zbrzděn žlutými vlajkami, které byly vyvěšeny po explozi motoru u vozu Oliviera Panise a na trať se dostal olej. Räikkönen se znovu vydal na trať, ale svůj čas nedokázal zlepšit, zatímco Michael Schumacher se dostal zpět na pole. V samotném finále to byl právě Kimi Räikkönen, který mohl jako první promluvit do pořadí, ale přesto že svůj čas zlepšil na Schumachera to nestačilo a tak Michael již v posledním kole nemusel jet na plno.\n\nVozy obouvající pneumatiky Michelin měli na trati určitou výhodu (8 vozů v první desítce), ale ani to nestačilo na získání nejvýhodnější pozice na startu a jen Kimi Räikkönen se dokázal dostat před druhé Ferrari. Předpokládalo se, že to bude Williams, který bude bojovat s Ferrari o čelní pozice. Ve zbytku startovního pole si nejlépe vedl Jarno Trulli na sedmém místě. Eddie Irvine s vylepšenou verzí vozu Jaguar dokázal zajet 8 čas, první desítku uzavírá Mika Salo a Jenson Button.\n\nKvalifikace se vůbec nepovedla stáji Sauber, Felipe Massa porazil zkušenějšího Heidfelda o 0,376 s. Olivier Panis musel absolvovat závěr kvalifikace v náhradním voze, poté co ho zradil agregát Honda. Stejně tak musel do náhradního vozu i Giancarlo Fisichella, který po najetí na olejovou skvrnu skončil v kačírku.\n\nV bitvě týmových kolegů Michael Schumacher i Kimi Räikkönen předčili Rubense Barrichella a Davida Coultharda shodně o 0,609 s. Mark Webber překonal Anthoniho Davidsona o 0,608 s. Nejtěsnější rozdíl byl mezi Jacquesem Villeneuvem a Olivierem Panisem (0,150 s), Eddim Irvinem a Pedrou de la Rosou (0,191 s) a Ralfem Schumacherem a Juanem Pablem Montoyou (0,286 s).\n\nMichael Schumacher zvítězil po desáté v jedné sezóně čímž stanovil nový rekord. Na stupně vítězů jej doprovodil Rubens Barrichello a Juan Pablo Montoya, na dalších místech se umístili David Coulthard, Ralf Schumacher a Eddie Irvine, který zajistil pro Jaguar první bod od Velké ceny Austrálie.\n\nFerrari jely svůj vlastní závod a nedali zbytku pole šanci zasáhnout do boje o první příčku, Montoya na třetím místě ztrácel v jednu chvíli přes 47 sekund. Krom zdrcující dominance Michaela Schumachera byl závod pozoruhodný vysokou úmrtností motorů (6 jezdců). Startovní proceduru nejlépe zvládl Rubens Barrichello, který přespurtoval Kimi Räikkönena, naopak Ralf Schumacher na okamžik zaváhal a toho využil jak Montoya tak Coulthard. V průběhu druhého kola se Montoya protáhl před Räikkönena na třetí místo. Nejslabší pohonnou jednotkou se ukázal motor Renault, v 10. kole zradil Buttona a v 35. kole i Trulliho, ve stejném kole se odporoučel i motor Mercedes ve voze McLaren Kimiho Räikkönena. Ralf Schumacher i Eddie Irvine se tak dostali na bodované pozice. Ani druhé zastávky v boxech nezměnili pořadí v čele startovního pole. V závěrečné části závodu Michael Schumacher výrazně zpomalil a tak se odstup mezi oběma Ferrari ztenčil z 20 s na necelé dvě sekundy. Mezitím své monoposty odstavili Felipe Massa, Giancarlo Fisichella a Olivier Panis, všichni pro poruchu na motoru. Eddie Irvine dovezl Jaguar ke 4. bodu v sezóně po dlouhém půstu 13 Grand Prix.\n\n\n\n Michael Schumacher - Ferrari F2002- 1'43\"726\n\n\n\n"}
{"id": "254632", "url": "https://cs.wikipedia.org/wiki?curid=254632", "title": "Zamiovité", "text": "Zamiovité\n\nZamiovité (\"Zamiaceae\"), česky též kejákovité, je čeleď rostlin z třídy cykasy. Čeleď zamiovité je dělena na dvě podčeledi obsahující 8 rodů a přibližně 150 druhů cykasů, rozšířených v tropických a subtropických oblastech Ameriky.\n\nZamiovité se od ostatních čeledí cykasů odlišují chybějící středovou žilou na lístcích, mají jen četné souběžné žilky.\n\nZde uváděná systemizace pochází z detailní kladistické analýzy Dennise Stevensona z roku 1990 upravené v roce 1992.\n\n\"Ceratozamia\",\n\"Chigua\",\n\"Dioon\",\n\"Zamia\",\n\"Lepidozamia\",\n\"Macrozamia\",\n\"Microcycas\",\n\"Encephalartos\"\n\nVědecké jméno \"Zamia\" pochází z řečtiny, kde řecké slovo „“ označuje šišku borovice.\n\nVe starší literatuře lze nalézt původní české pojmenování „keják“ pro \"Zamia\", odtud tedy „kejákovité“. Tento název označuje zhruba totéž jako latinský název: šišku na stonku, tedy „kyj“. Toto české jméno vzniklo v 19. století především díky úsilí J. S. Presla, jinak autora i známějších jmen jako např. bledule, kukuřice či kopretina. Prvním pojednáním o tomto rodu v češtině byl text ve Wšeobecném rostlinopise z roku 1846. Presl zde pojmenoval i tři z jedenácti rodů cykasů. Ve zmíněné knize byl pojmenován i první druhy z rodu \"Zamia\" – keják otrubnatý (\"Zamia furfuracea\").\n\n"}
{"id": "254635", "url": "https://cs.wikipedia.org/wiki?curid=254635", "title": "Breguet-Dorand Gyroplane Laboratoire", "text": "Breguet-Dorand Gyroplane Laboratoire\n\nBreguet-Dorand Gyroplane Laboratoire byl první experimentální vrtulník francouzské firmy Société anonyme des ateliers d’aviation Louis Breguet a vůbec první plně řiditelný a letuschopný vrtulník na světě. Stroj byl stavěn od roku 1933. Byl použit trup z letounu Breguet Bre.19 TR Bidon a motor Wright o výkonu 315 kW (jiný zdroj uvádí motor Hispano-Suiza o výkonu 225 kW). Vrtulník uletěl roku 1933 na uzavřeném okruhu ve výšce nad 10 m větší vzdálenost než 500 m a v horizontálním letu překročil rychlost 100 km/h. V listopadu téhož roku však havaroval a byl poškozen. V roce 1935 začaly letové testy, které byly úspěšné a firma dostala státní zakázku od francouzského ministerstva letectví. Ovšem dostavily se další problémy, které se snažili konstruktéři průběžně odstraňovat. Roku 1939 byl vrtulník poškozen a o rok později byl jeho vývoj zastaven. Stroj byl zničen při spojeneckém leteckém útoku na letišti ve Villacoublay v roce 1943.\n\n\n"}
{"id": "254636", "url": "https://cs.wikipedia.org/wiki?curid=254636", "title": "Bitva u Vídně", "text": "Bitva u Vídně\n\nBitva u Vídně (11.–12. září 1683) ukončující druhé obléhání Vídně na počátku velké turecké války byla jednou z klíčových událostí válek mezi Habsburky (resp. křesťanskou Evropou) a Osmanskou říší a jednou z nejvýznamnějších bitev 17. století. Předznamenala ukončení turecké expanze do střední Evropy a zahájila období strmého vzestupu Habsburské monarchie.\n\nSpojená říšská, habsburská císařská a polská vojska čítající asi 70 000 mužů přitáhla 12. září k Vídni ve třech proudech, aby osvobodila metropoli habsburského impéria od dva měsíce trvajícího obležení. Ze strany přibližně 150 000 mužů Kary Mustafy Paši. Kara Mustafa rozdělil armádu na dvě části, přičemž větší část nechal dokončit obléhání města a menší část poslal do obranných pozic. Vojska zachránců vedl polský král Jan III. Sobieski. Na levém křídle stáli pod vedením Karla V. Lotrinského císařští opřeni o Dunaj u Leopoldsbergu. Ve středu byli Sasové pod vedením kurfiřta Jana Jiřího III., Bavoři a Švábové. Na pravé křídlo se přesouvaly polské oddíly složené z Poláků, Litevců a Lipků (od Rosskopfbergu po Dreimarkstein). \n\nJako první časně ráno 12. září zaútočili Turci, ale jejich útok byl odražen. Brzy poté císařští na levém křídle udeřili na turecké pozice. Během těžkých bojů říšská vojska obsadila několik důležitých tureckých stanovišť. Při neustálých tureckých protiútocích se kolem poledne říšským vojákům podařilo dobýt silně opevněný Nussdorf a Heiligenstadt. Během bojů Turci zvětšili tlak na obléhanou Vídeň, kterou se snažili dobýt. V té době se polské vojsko prodíralo lesy dál na jih. Polským oddílům se podařilo dostat na místo určení teprve odpoledne. Polská pěchota vyčistila vinice na okraji lesa od janičárů a uvolnila tak místo pro jezdectvo. Během bojů Turci stáhli do ohrožené oblasti většinu svého početného jezdectva. Zprávy o tom se brzy dostaly k říšským, a ti po 15. hodině znovu udeřili na turecké pozice. Do 17. hodiny se říšským podařilo přiblížit k centrální turecké obranné pozici (tzv. Türkenschanze). Velitelem zachránců města byl volený polský král Jan III. Sobieski. Ten přikázal z kopce Kahlenberg (484 m n. m.) vyslat na průzkum terénu jeden jízdní oddíl, který tryskem projel lokálními tureckými pozicemi a s těžkými ztrátami se vrátil do polského tábora. Průzkumníci přivezli dobré zprávy. Turci zde nepřipravili žádné překážky ani pasti pro jízdu. Hned poté v 18 hodin dal polský král pokyn k útoku. 14 tisíc polských kavaleristů a 4 tisíce německých jezdců udeřilo na turecké jezdectvo. \n\nJako první z bitevního pole utekly zbytky Tatarů a brzy je následovaly prořídlé jednotky Sipahiů. Polské jezdectvo pobilo také turecké pěšáky a během pronásledování utíkajících se prodralo až do hlavního tureckého tábora, ze kterého se dal na útěk také velitel Turků Kara Mustafa. K utíkajícímu tureckému veliteli a zbytkům jeho jezdectva se připojily také jednotky dosud obléhající Vídeň. Útok polského jezdectva trval půl hodiny. V této chvíli provedla výpad vídeňská posádka odblokovaná útěkem tureckých obléhacích oddílů. Turci stojící naproti říšským se dali také na útěk. \n\nVítězná strana přišla k mnoha tisícům zajatců a k obrovské kořisti, naopak Osmané byli zatlačeni nazpět a Kara Mustafa byl na rozkaz sultána popraven. Jan III. Sobieski se stal válečným hrdinou, což uznali i samotní Turci, u kterých si vysloužil jméno \"Lev z Lechistanu\".\n\nSložení osvoboditelské armády:\n\n\n\n"}
{"id": "254643", "url": "https://cs.wikipedia.org/wiki?curid=254643", "title": "Vnitřní Brno", "text": "Vnitřní Brno\n\nVnitřní Brno je především historické označení území Brna, tak jak existovalo v letech 1850–1919, přičemž docházelo k menším změnám hranic tohoto celku. \n\nDo určité míry se toto území krylo s územím moderní samosprávné městské části Brno-střed, a až do 31. ledna 1949 tvořilo samostatný soudní okres Brno-město. S menšími úpravami existovaly katastrální hranice tohoto celku až do druhé katastrální reformy Brna z let 1966–1969. \n\nV současnosti je výrazná většina území někdejšího Vnitřního Brna součástí městské části Brno-střed, malé okrajové části náležejí k městským částem Brno-Bohunice, Brno-Černovice, Brno-jih, Brno-Jundrov, Brno-Kohoutovice, Brno-Královo Pole, Brno-sever, Brno-Žabovřesky a Brno-Židenice.\n\nÚzemí Vnitřního Brna zároveň tvořilo jednu osadu Město Brno, která existovala až do roku 1972, kdy byla zrušena a přerozdělena mezi nově vzniklé místní části územně identické s katastrálními územími vytvořenými při katastrální reformě z let 1966–1969. Tato místní část se původně skládala z vlastního Města Brna, bývalých magistrátních předměstí: Kožené, Křenové, Malé Nové Ulice, Náhonu, Na Hrázi a Příkopu, Pekařské, Silniční, Špilberku, Švábky, U Svaté Anny, V Jirchářích; a bývalých nemagistrátních předměstí: Dolního a Horního Cejlu, Josefova, Křížové, Nových Sadů, Starého Brna, Trnité, Velké Nové Ulice a Červené a Zábrdovic. Všechny výše vyjmenované části zároveň tvořily samostatné katastrální obce.\n\nZ podrobného srovnání různě starých map císařských otisků stabilního katastru vyplývá, že mezi lety 1850 a 1919 došlo k řadě menších změn hranic Brna, při kterých došlo ke zvětšení území tzv. Vnitřního Brna. Roku 1869 byl k Brnu připojen areál černovické psychiatrické léčebny. Psychiatrická léčebna se stala samostatným katastrálním územím Zábrdovice II a původní Zábrdovice byly přejmenovány na Zábrdovice I. Před rokem 1870 byl katastr Křížové rozšířen o pozemky původně patřící k tehdejší obci Žabovřesky Roku 1883 byl na původně hornoheršpických pozemcích založen brněnský ústřední hřbitov, jehož tehdejší areál byl ve formě oddělené exklávy zároveň připojen k Brnu jako nové katastrální území Staré Brno II, přičemž původní Staré Brno bylo přejmenováno na Staré Brno I. 9. února 1892 byly ke Starému Brnu I připojeny některé pozemky na jihovýchodě tehdejšího katastru obce Jundrova. V letech 1893–1894 došlo na levém břehu Svitavy k rozšíření areálu První brněnské strojírny, současně došlo v těchto místech i k rozšíření zábrdovického katastru (a tím i území Brna) na úkor katastru obce Černovice. Vedle nové části strojírny se jednalo především o dnešní blok domů mezi ulicemi Hladíkovou, Olomouckou a Tržní. Před koncem 19. století došlo k několika nepatrným změnám hranice Brna a Králova Pole. 23. října 1912 pak následovala další úprava hranice, při níž Královo Pole ztratilo ve prospěch brněnského katastrálního území Dolní a Horní Cejl pozemky přiléhající k severnímu okraji Schreberových zahrádek na území dnešních Černých Polí. Roku 1915 pak byly oba starobrněnské katastry sloučeny do nového katastrálního území Staré Brno a Vídeňka, jehož součástí se zároveň stalo velké území tvořící severní část tehdejšího katastru obce Horní Heršpice, zahrnující širší oblast kolem Vídeňské ulice a rozšířenou část Ústředního hřbitova.\n\nRoku 1935 došlo k menším úpravám katastrální hranice s tzv. Vnějším Brnem, roku 1936 bylo katastrální území Zábrdovice II sloučeno s Černovicemi, Zábrdovice I byly přejmenovány na Zábrdovice. Při první katastrální reformě Brna z let 1941–1942 došlo k dalším menším úpravám společné katastrální hranice s Vnějším Brnem. Při výše zmíněné katastrální reformě byl v rámci Vnitřního Brna počet katastrálních území zredukován na 9: Dolní a Horní Cejl, Křížová, Město Brno, Nové Sady, Staré Brno a Vídeňka, Špilberk, Trnitá, Velká Nová Ulice a Červená, Zábrdovice.\n"}
{"id": "254647", "url": "https://cs.wikipedia.org/wiki?curid=254647", "title": "Cykasovité", "text": "Cykasovité\n\nCykasovité (\"Cycadaceae\") jsou čeleď rostlin ve třídě cykasy. Cykasovité rostliny jsou tvořeny jediným rodem cykas. Ten je největším rodem mezi cykasy, rozšířeným především v Asii, ale také Austrálii a jedním druhem zasahuje i do Afriky.\n\nČeled cykasovitých se od ostatních cykasů odlišuje existencí středové žíly, lístkům chybí boční žilky.\n\nZde uváděná systemizace pochází z detailní kladistické analýzy Dennise Stevensona z roku 1990 upravené v roce 1992.\n\nProtože čeleď cykasů obsahuje pouze jeden rod, přehled všech druhů je možno najít v článku „cykas“.\n"}
{"id": "254649", "url": "https://cs.wikipedia.org/wiki?curid=254649", "title": "Stangeriovité", "text": "Stangeriovité\n\nStangeriovité (\"Stangeriaceae\") jsou čeleď rostlin ve třídě cykasy. Stangeriovité rostliny jsou tvořeny dvěma rody s pouze třemi druhy:\n\n\nČeleď stangeriovité má na rozdíl od ostatních cykasů na lístcích jak středovou žílu, tak i boční žilky. Tento popis je poněkud komplikovanější u rodu bowenia. U bowenií středová žíla není patrná, nicméně vývoj bowenií naznačuje, že kdysi existující středová žíla se rozpoltila a u bowenií tak vznikly dva nezávislé lístky.\n\nZde uváděná systemizace pochází z detailní kladistické analýzy Dennise Stevensona z roku 1990, upravené v roce 1992.\n"}
{"id": "254653", "url": "https://cs.wikipedia.org/wiki?curid=254653", "title": "Ivo Budil", "text": "Ivo Budil\n\nIvo Budil (12. května 1933, Praha – 23. října 2007, Praha) byl český rozhlasový redaktor, novinář a popularizátor vědy. Byl členem Rady pro popularizaci vědy Akademie věd České republiky. Většinu svého života zasvětil rozhlasové práci.\n\nVystudoval žurnalistiku na Filozoficko-historické fakultě (dnešní Filozofická fakulta) Univerzity Karlovy. Diplomová práce z roku 1955 nese název \"„Světový názor českého geologa Jana Krejčího, pokrokového myslitele druhé poloviny XIX. stol.“\" Do Československého rozhlasu nastoupil v roce 1955. Jako redaktor, později po odchodu Josefa Branžovského jako vedoucí redaktor, působil v jeho Redakci vědy a techniky. V roce 1974, v rámci etapově probíhajících normalizačních čistek v Československém rozhlase, byl propuštěn; živil se jako skladník a strojník. V letech 1980–1990 působil jako redaktor časopisu \"Vesmír\". Zde mimo jiné měl na starosti pravidelnou rubriku \"Stalo se ve světové vědě\".\n\nByl nadšeným popularizátorem kosmonautiky a v jejím rámci připravil značný počet besed, rozhlasových pořadů a Rozhlasových univerzit, které vyšly i knižně. Negativně se vyjadřoval proti pavědě, čarodějnictví, luciferismu, satanismu a některým náboženským hnutím obecně považovaným v té době za sekty, například o Sóka gakkai nebo Církvi sjednocení.\n\nV roce 1990 se vrátil zpět do rozhlasu opět do své původní pracovní pozice – jako vedoucí Redakce vědy a techniky. Od roku 1992 připravoval na stanici Český rozhlas 2 – Praha legendární týdeník Meteor, jehož redakci převzal po Josefu Kleiblovi a jeho nástupcích. Od roku 2005 působil jako externí redaktor Českého rozhlasu Leonardo. Každý den připravoval do dopoledního vysílání desetiminutové rozhovory s předními českými vědci.\n\nPo Ivo Budilovi byla pojmenována planetka Ivobudil (č. 29738). Objevili ji 23. ledna 1999 na Kleti Jana a Miloš Tichý, své jméno dostala v roce 2002 ve veřejné soutěži na návrh Petra Sobotky.\n\n\n"}
{"id": "254662", "url": "https://cs.wikipedia.org/wiki?curid=254662", "title": "Wapiti", "text": "Wapiti\n\nJelen wapiti, někdy jen wapiti (\"Cervus canadensis\") je druh jelena, dříve považovaný za poddruh jelena lesního. Tento poznatek odpovídá i genovým analýzám, které naznačují, že do Severní Ameriky se zřejmě dostal v době, kdy byl Beringův průliv zamrzlý (přesněji sem přešel jeho společný předek i s některými druhy amerického soba).\n\nŽije především v Severní Americe ve Skalnatých horách, ale také ve Východní Asii.\n\nTak jako jiní přežvýkavci má čtyři žaludky. Výška v kohoutku je 1,5 m a délka 2,4 m. Dosahuje v průměru hmotnosti 315-320 kg. Anatomickou zvláštností tohoto druhu je mohutný ohryzek u samce.\n\nPo většinu roku zůstávají jeleni Wapiti ve skupinách oddělených podle pohlaví. V době říje soutěží dospělí jeleni o pozornost samic a snaží se chránit samice ve svém harému. Nejdříve se pokoušejí přilákat samice specifickým řevem (podle jeho intenzity také samice poznají vyvinutého jedince). Roztíráním moči po svém těle se pro samice stávají atraktivnější. Samci–konkurenti vyzývají dominantní samce na souboj. V rámci něho paralelně ustupují a přibližují se. Pokud žádný z nich neustoupí, začnou zápasit parohy, což často ústí ve vážná zranění.\n\nDominantní jeleni se drží při skupině samic v době říje, od října do brzké zimy. Alfa-samci hlídají svůj harém běžně čítající i 20 kusů jak před jeleními konkurenty, tak i predátory. Pouze dospělí býci mají harém, jejich reprodukční vrchol nastává asi v osmi letech.\n\nJelen v říji se pase jen výjimečně a takto ztrácí až 20 % své tělesné hmotnosti.\n\n"}
{"id": "254669", "url": "https://cs.wikipedia.org/wiki?curid=254669", "title": "Slunečná (Nízký Jeseník)", "text": "Slunečná (Nízký Jeseník)\n\nSlunečná (německy \"Sonnenberg\") je nejvyšší horou Slunečné vrchoviny, která je součástí Nízkého Jeseníku. Nachází se 2,5 km severovýchodně od obce Dětřichov nad Bystřicí. Horu tvoří spodnokarbonské droby.\n\nNa jihovýchodním svahu se nachází Přírodní rezervace Panské louky na ochranu typického společenstva pramenných rašelinných lesů na rozvodí.\n\nSlunečná je turisticky přístupná z několika směrů:\n\n"}
{"id": "254670", "url": "https://cs.wikipedia.org/wiki?curid=254670", "title": "Eduard Foltýn", "text": "Eduard Foltýn\n\nEduard Foltýn (11. listopadu 1925 Brušperk – 21. dubna 1992 Frýdek-Místek) byl druhým primátorem města Ostravy.\n\nNarodil se v dělnické rodině (jeho otec pracoval ve Vítkovických železárnách). Chodil na brušperskou obecnou a měšťanskou školu, poté se vyučil zedníkem. Jako dělník posléze vystřídal několik zaměstnavatelů.\n\nDo KSČ vstoupil relativně pozdě, až v roce 1947. Přesto v kariérním žebříčku strany postupoval relativně rychle. V letech 1954–1957 vystudoval Vysokou politickou školu ÚV KSČ v Praze a v ústředním výboru strany působil i nadále. Od roku 1959 pracoval jako náměstek ministra stavebnictví.\n\nDo Ostravy se vrátil v roce 1964 jako ředitel Pozemního stavitelství Ostrava. Roku 1965 byl jmenován členem Státní komise cenového úřadu a ministerstva stavebnictví. V roce 1967 získal na katedře národního hospodářství Vysoké školy politické v Praze titul RSDr. Během let 1968–1969 tvrdě hájil konzervativní názory ve straně.\n\nV roce 1971 byl zvolen do Městského národního výboru v Ostravě a 17. prosince téhož roku se stal primátorem Ostravy. V této funkci vydržel tři funkční období po sobě. Jako odborník na stavebnictví se intenzivně zajímal o problematiku výstavby a rekonstrukce centra Ostravy. Podílel se na zpracování územního plánu města. V rámci stavebních úprav však došlo k necitlivým asanacím historických budov, jako starého krematoria, domů na Velké ulici či Masarykově náměstí apod. Naproti tomu byla zahájena výstavba celé řady zdravotnických zařízení a došlo k rozsáhlé obnově komunikační sítě města.\n\nV roce 1986 odešel Eduard Foltýn do důchodu, který strávil v rodném Brušperku.\n"}
{"id": "254673", "url": "https://cs.wikipedia.org/wiki?curid=254673", "title": "Caligula (divadelní hra)", "text": "Caligula (divadelní hra)\n\nCaligula je drama Alberta Camuse o čtyřech dějstvích, odehrávajíci se v době vlády římského císaře Caliguly.\nAlbert Camus se ve svých dílech soustředil na problematiku odcizenosti a vzpoury, často se u něj objevuje téma strachu ze samoty. Jeho díla jsou reakcí na ztrátu tradičních hodnot a přesvědčení o nesmyslnosti a absurdnosti života. Caligulu napsal roku 1938, ale knižně vyšla až roku 1944. Hra měla premiéru v září 1945 v Théâtre Hébertot v Paříži. Titulní roli ztvárnil Gérard Philipe, v režii Paula Oettlyho.\n\nHra začíná roku 37 n. l. v okamžiku smrti Caligulovy sestry Drusilly, s níž udržoval intenzivní incestní vztah, a končí jeho smrtí roku 41 n. l. Caligula je člověk, který revoltuje proti absurditě pomocí zločinů a her smrti. Nechá své senátory klusat vedle svého kočáru a říká, jak je pohyb zdravý, prohlašuje se za Boha či Bohyni. Chce také, aby všichni patricijové vydědili své děti a odkázali svůj majetek státu. A podle toho, kolik budou potřebovat peněz, tak je budou posílat na smrt. Na smrt půjde každý a každý je vinen. Poté nechá také uzavřít veřejné sýpky a hlásí, že budou mít hladomor. Svou vůli obhajuje tím, že není lepší způsob, jak dokázat svou svobodu. Má také iracionální představy, že spojí krásu a ošklivost, nebe a moře. Po třech letech nesnesitelného teroru vzniká proti Caligulovi vzpoura. Ke Caligulovi přichází Senectus a varuje ho, že se na něj chystá spiknutí. Ten mu však nevěří a pouze směje. Ke konci zabije svou manželku Caesonii. Chvíli na to rozbije stoličkou zrcadlo, a když na zem padají střepy, přijdou k němu spiklenci a ubodají ho k smrti. Jeho poslední slova jsou \"„Ještě jsem živý!.“\"\n"}
{"id": "254676", "url": "https://cs.wikipedia.org/wiki?curid=254676", "title": "Bedřich Lipina", "text": "Bedřich Lipina\n\nBedřich Lipina (26. února 1932 Václavovice – 31. prosince 1995 Ostrava) byl třetím primátorem města Ostravy. Jednalo se o posledního komunistického představitele v této funkci.\n\nNarodil se v hornické rodině jako nejstarší dítě. Po ukončení základního vzdělání ve Václavovicích a v Šenově se vyučil stavebním zámečníkem v Ostroji Ostrava. Již ve čtyřicátých letech 20. století se aktivně zapojil do Československého svazu mládeže a Akčního výboru Národní fronty. V roce 1953 byl přijat za člena KSČ. V letech 1956–1959 vystudoval na střední průmyslové škole strojní ve Vítkovicích. Do Ostroje se vrátil jako plánovač. Po návratu z vojenské služby v pohraničí začal pracovat v Ústředních dílnách OKR (pozdější OKD-BASTRO). Během zaměstnání začal studovat Fakultu báňského strojírenství Vysoké školy báňské. Studium v roce 1965 ukončil ziskem titulu inženýr. V roce 1981 na VŠB získal hodnost kandidáta věd.\n\nV roce 1986 se stal členem rady Národního výboru města Ostravy i Severomoravského krajského národního výboru a také primátorem města Ostravy. Během jeho funkčního období byla rozšířena elektrárna v Třebovicích a dostavěna vodní nádrž Slezská Harta, ústřední čistírna odpadních vod v Přívoze či zpracovatelský závod komunálních odpadů v Kunčicích.\n\nVlivem politických změn oznámil primátor dne 13. prosince 1989 rezignaci celé rady města. Rovněž se vzdal veškerých svých stranických funkcí. V dubnu 1990 odešel do důchodu.\n\nBedřich Lipina byl členem vědecké rady VŠB v Ostravě a Univerzity Palackého v Olomouci. Získal celou řadu státních vyznamenání, např. Za zásluhy o výstavbu, Za vynikající práci či Za budování Lidových milicí.\n"}
{"id": "254678", "url": "https://cs.wikipedia.org/wiki?curid=254678", "title": "Lubomír Vejr", "text": "Lubomír Vejr\n\nIng. Lubomír Vejr byl čtvrtým primátorem města Ostravy, původní profesí ekonom, člen Komunistické strany Československa. \nJednalo se o prvního představitele v této funkci, který byl zvolen po listopadu 1989. Jeho volební období trvalo jen pár týdnů, od 13. prosince 1989 do 9. března 1990.\n\n"}
{"id": "254680", "url": "https://cs.wikipedia.org/wiki?curid=254680", "title": "Veveří (loď, 1961)", "text": "Veveří (loď, 1961)\n\nLoď Veveří (do roku 1993 Kyjev) byla poslední vlastní zprovozněnou lodí Dopravního podniku města Brna (DPMB), který ji využíval v rámci lodní dopravy na Brněnské přehradě. Toto plavidlo bylo v provozu mezi lety 1961 a 2011 pod evidenčním číslem 4807.\n\nV roce 1960 se DPMB rozhodl pro stavbu nové velké, dvoupalubové lodě. Zároveň s jejím zprovozněním chtěl vyřadit jednu z dvojice původních, německých, kapacitně již nevyhovujících lodí \"Brno\" a \"Morava\". Stavba nového plavidla, která byla povolena \"Plavební správou\", započala v únoru 1961 a skončila v srpnu téhož roku. Veškeré práce prováděli pracovníci Dopravního podniku v Ústředních dílnách DPMB v Pisárkách a především v bystrcké loděnici, což byl starý dřevěný hangár. Loď \"Kyjev\" byla na vodu slavnostně spuštěna na konci srpna 1961 a brzy nato se zařadila do pravidelného provozu. Tento počin se stal osudovým pro loď \"Morava\", která byla na jaře roku 1962 odprodána na Vranovskou přehradu.\n\n\"Kyjev\" poté spolehlivě sloužil dalších 28 plavebních sezón. V roce 1990 již nevyplul, protože byla připravena celková rekonstrukce tohoto plavidla, podobná té, jakou podstoupily ostatní brněnské dvoupalubové lodě. Modernizace probíhala v letech 1990 – 1992, loď ale vyplula až v plavební sezóně 1993. Při prvním spuštění na vodu v tomto roce byl \"Kyjev\" v důsledku změněné politické situace přejmenován na \"Veveří\". Od té doby se \"Veveří\" plavilo po nádrži Brněnské přehrady do roku 2011. Tato loď ale byla poněkud méně využívána z důvodu omezení pohybu cestujících, což bylo důsledkem 16 nosných sloupů v interiéru plavidla. Při obnově flotily DPMB byla za 200 tisíc korun odprodána provozovateli restaurace U Kotvy (na břehu Brněnské přehrady), který loď v roce 2012 upravil na novou restauraci s muzeem lodní dopravy; plavidlo stojí na břehu u přístupu k bystrckému přístavišti.\n\n\"Veveří\" je velkou (vzhledem k lodím provozovaných DPMB), dvoupalubovou lodí. Spodní paluba je uzavřená a v její zadní části se nachází schodiště, které vede na otevřenou horní, tzv. sluneční palubu, jež je umístěna na střeše té spodní. Uprostřed horní paluby (přibližně v jedné třetině délky lodě) se nachází vyvýšená kormidelna, takže kapitán lodě měl výhled do všech stran.\n\nTrup lodě, který tvoří elektricky svařovaný lodní plech o síle 3 a 4 mm, je vyztužen žebry z úhlového železa. Tato žebra jsou rozmístěna po celé délce lodi ve vzájemné vzdálenosti 500 mm. Trup je také rozdělen čtyřmi vodotěsnými překážkami na pět úseků. Skeletová nástavba lodě byla provedena odlišně, než u ostatních brněnských lodí. Strop spodní paluby nese 16 ocelových sloupů, které jsou uchyceny do konstrukce lodního trupu.\n\nLoď byla poháněna tramvajovým elektromotorem Škoda TIS o výkonu 47 kW, jenž byl původně napájen olověným akumulátorem.\n\nV roce 1974 byla legislativně snížena kapacita lodě z původních 350 na 280 cestujících. V 70. letech také došlo k výměně olověného akumulátoru za alkalický, ten byl ale v průběhu 80. let nahrazen olověným.\n\nVelká rekonstrukce, která loď potkala na začátku 90. let, se lišila od těch, které byly prováděny Dopravním podnikem v 80. letech. Původní nástavba nebyla zrušena, byly z ní pouze odříznuty oba boky se střešními oblinami, které byly nahrazeny novými, vzhledově se blížícími ostatním lodím. Zbytek nástavby (střední část s horní palubou a kormidelnou) byl důkladně opravena, stejně jako trup. Nosné sloupy v interiéru byly nahrazeny novými.\n\n"}
{"id": "254682", "url": "https://cs.wikipedia.org/wiki?curid=254682", "title": "Jiří Smejkal", "text": "Jiří Smejkal\n\nJiří Smejkal (24. října 1939 – 5. října 2013) byl v letech 1990 až 1993 pátým primátorem města Ostravy.\n\nPrimátorem byl zvolen v roce 1990 za Občanské fórum. Podílel se na vzniku Ostravské univerzity a jazykového gymnázia. Během jeho funkčního období byla v Ostravě založena pobočka Alliance Française a British Council. Inicioval založení Kolegia primátorů statutárních měst v roce 1992 a Agentury pro regionální rozvoj v roce 1993. Dosáhl zapojení města do mezinárodní spolupráce regionů v rámci programu Ouverture. Funkci vykonával do 24. listopadu 1993.\n\nV komunálních volbách v roce 1994 obhájil mandát zastupitele města Ostravy za ČSSD. Ve volbách v roce 1998 ale již s obhajobou neuspěl. V roce 1996 neúspěšně kandidoval do senátu v obvodu č. 70 - Ostrava-město jako člen ČSSD. Dostal se sice do druhého kola, ale v něm ho porazil občanský demokrat Mirek Topolánek. V krajských volbách v roce 2000 pak za ČSSD kandidoval do Zastupitelstva Moravskoslezského kraje, ale neuspěl.\n\nPo konci svého politickém angažmá se věnoval své původní profesi architekta, kterou vystudoval na Fakultě architektury a pozemního stavitelství Vysokého učení technického v Brně.\n"}
{"id": "254683", "url": "https://cs.wikipedia.org/wiki?curid=254683", "title": "Hála", "text": "Hála\n\nExistuje více nositelů příjmení Hála nebo Hala:\n\n\n\n"}
{"id": "254685", "url": "https://cs.wikipedia.org/wiki?curid=254685", "title": "Aleš Zedník", "text": "Aleš Zedník\n\nAleš Zedník (* 19. února 1958 Prostějov) byl osmým primátorem statutárního města Ostravy, od roku 2008 je honorárním konzulem Ruské federace v Ostravě.\n\nVystudoval chemii na SPŠ chemické v Ostravě, poté obor Ekonomika a řízení hutnictví na Hutnické fakultě Vysoké školy báňské v Ostravě. V letech 1982 až 1993 pracoval jako ekonom a asistent ředitele ve Výzkumném ústavu Vítkovic. Krátce pracoval jako výzkumný a pedagogický pracovník na VŠB a náměstek ředitele Stavoprojekt Servisu v Ostravě. V letech 1995 až 1997 působil jako obchodní ředitel ostravské pobočky \"Silas Group\", do roku 2005 pak jako ředitel firmy \"Finance a obchod\". Po opuštění postu primátora v roce 2006 byl členem představenstva společnosti Dalkia Ostrava. V letech 2003–2007 vykonával funkci předsedy představenstva společnosti \"Ostravské vodárny a kanalizace\". Od roku 2006 je senior konzultant firmy \"Ferrovia Ostrava\" pro financování projektů EU.\n\nV roce 1998 byl zvolen za ČSSD do zastupitelstva města Ostravy. Členem ČSSD je roku 1990. V roce 2002 se nejdříve stal členem rady města, později, po komunálních volbách v listopadu 2002, byl zvolen primátorem města Ostravy, kterým byl po jedno funkční období až do roku 2006.\n\nBěhem svého působení na radnici se nevyhnul kontroverzím, např. ohledně stavby na území bývalé koksovny Karolina či sporům o pozemky. Kromě toho se choval netradičně, když např. v rámci oslav osvobození Ostravy vystoupil se skupinou Alešovi zedníci či jako DJ Alda obhajoval CzechTek. Někteří lidé se proto o něm vyjadřují nelichotivě. V březnu 2008 byl jmenován honorárním konzulem Ruské federace v Ostravě.\n\nAleš Zedník je ženatý a bezdětný.\n"}
{"id": "254686", "url": "https://cs.wikipedia.org/wiki?curid=254686", "title": "Trnitá", "text": "Trnitá\n\nTrnitá (německy \"\") je městská čtvrť jihovýchodně od centra statutárního města Brna. Její katastrální území má rozlohu 1,90 km². Současnou čtvrť tvoří území několika vesnických předměstí, které byly v roce 1850 připojeny k Brnu. Většina Trnité je od 24. listopadu 1990 součástí samosprávné městské části Brno-střed, menší část spadá do městské části Brno-jih. Žije zde přibližně 4100 obyvatel.\n\nTrnitá hraničí na západě se Starým Brnem, na severozápadě s Městem Brnem, na severu se Zábrdovicemi, na východě s Židenicemi a Černovicemi, na jihu s Komárovem, a na jihozápadě se Štýřicemi.\n\nTrnitá, jejíž název je odvozen od názvu někdejší osady, tvořené stejnojmennou ulicí, jejíž celá obytná zástavba za socialismu zchátrala a v průběhu 90. let 20. století a po roce 2000 byla i zbořena, má výrazně městský charakter, v minulosti poznamenaný rozvojem průmyslu, a především v dobách komunismu necitlivým budováním silničních komunikací, a zanedbáváním údržby a oprav domů. Obytná zástavba čtvrti se v současnosti soustřeďuje především v okolí ulic Křenové a Mlýnské. Čtvrtí protéká od severu k jihu Ponávka. Vedle firmy Šmeral Brno a.s. se ve čtvrti nachází původní areál textilní továrny Mosilana, budovy několika po sametové revoluci zkrachovalých firem, ale i mnoho malých obchodů, obchodní dům Tesco a obchodní galerie Vaňkovka. Západní část čtvrti má dosud zanedbaný rozvoj s téměř nulovou zástavbou. Právě tato oblast v současnosti tvoří hlavní rozvojovou zónu Brna, v níž má v souvislosti s plánovaným přesunem brněnského hlavního železničního nádraží vyrůst nová moderní zástavba. Její podobu blíže určila společnost Crestyl na konci roku 2019. Podle ní by měl být dokončen v roce 2024.\n\nDůležité dopravní tepny představují ulice Opuštěná, Zvonařka, Úzká, Plotní, Dornych, Koliště a Křenová. Zejména v ulicích Zvonařka a Plotní se však často vytvářejí dopravní zácpy. Dopravní spojení s ostatními částmi Brna zajišťuje Dopravní podnik města Brna prostřednictvím tramvajových linek: 8, 9, 10, 12, autobusových linek: 40, 44, 47, 48, 49, 51, 60, 61, 63, 67, 76, 77, 79, 84, trolejbusových linek: 31, 33, a nočních autobusových linek: 94, 95, 96, 98. Na jihozápadě čtvrti se naproti Vaňkovky nachází areál brněnského ústředního autobusového nádraží, z něhož vyjíždějí autobusy spojující Brno s městy, obcemi a městysy nejen v Česku, ale i v zahraničí. Jižně od něj se při současné hranici s Komárovem nachází areál Rosického železničního nádraží.\n\nV dnešních hranicích vzniklo katastrální území Trnitá až koncem 60. let 20. století při radikální druhé katastrální reformě Brna. Až do první katastrální reformy Brna z let 1940-1941 se na současném katastru Trnité rozkládala většina původního katastru Trnité, celá katastrální území Náhon a Křenová, a části katastrálních území Nové Sady, Komárov, Černovice, Zábrdovice, Dolní a Horní Cejl, Kožená a Město Brno. V původních katastrálních hranicích existovalo katastrální území Trnitá do roku 1940, kdy došlo k výše uvedené první katastrální reformě Brna. Do té doby sahalo i na pravý břeh Svratky a levý břeh Svitavy, a zahrnovalo i severovýchod dnešních Štýřic a okrajovou severní část Horních Heršpic, a severozápad a sever dnešního Komárova a malou část dnešních Černovic. Naopak k němu nepatřila území na západě dnešního katastru (tehdy součást Nových Sadů a Komárova) a velká část území na severu s obchodním domem Tesco a ulicemi Cyrilskou, Čechyňskou, Kolištěm, Koželužskou, Křenovou, Podnásepní, Přízovou, Rumištěm, Skořepkou, Spálenou, Stavební, Svitavským nábřežím, Špitálkou, Šujanovým náměstím, Vlhkou, většinou Mlýnské ulice a nejsevernější částí Masné ulice (zde právě existovala nebo sem zasahovala výše uvedená katastrální území Dolní a Horní Cejl, Kožená, Křenová, Město Brno, Náhon a Zábrdovice).\n\nNa původním katastru Trnité existovala v minulosti hned tři samostatně spravovaná vesnická předměstí: Trnitá, Petrovská Ulice a Dornych. 6. července 1850 pak byl celý původní katastr Trnité, Nové Sady a katastrální území severně od původního katastru Trnité připojena k Brnu. V letech 1854-1856 bylo u jižního konce ulice Trnitá vybudováno Rosické nádraží, od něhož pak byla v letech 1868-1870 vybudována spojka k hlavnímu nádraží, vedená po vysokém náspu (z něj se v důsledku nedávného vybudování obchodního centra Vaňkovka zachovala jen nepatrná část). Roku 1864 byla mezi touto spojkou a ulicí Trnitá založena zprvu malá továrna Vaňkovka. V letech 1883-1886 došlo k vybudování Vlárské tratě. Vybudování výše zmíněných železničních koridorů znamenalo konec rozvoje zástavby ulice Trnitá, neboť se z ní stala slepá ulice.\n\n16. dubna 1919 pak byly k Brnu připojeny i části moderního katastru Trnité, které původně náležely k Černovicím a ke Komárovu. Při první katastrální reformě z let 1940-1941 došlo k prvním výraznějším změnám hranic katastru Trnité, při kterých byl její katastr rozšířen o celé katastrální území Náhon a většinu katastru Křenové, přičemž byla severní hranice posunuta do linie vedoucí ulicemi Křenová - Čechyňská a odsud dále na východ Mlýnskou ulicí. Trnitá zde naopak ztratila část svého území ve prospěch Zábrdovic. Ke změnám došlo i na jihozápadě, kde posunem hranice na levý břeh Svratky došlo k územní výměně mezi Trnitou a Komárovem. Na jihu pak došlo k úpravě hranic Trnité a Komárova, při níž posunem hranice do linie ulic Komárovská - Spěšná a odsud krátce na sever ulicí Dornych, ztratila Trnitá část území ve prospěch Komárova. Došlo rovněž k územní výměně mezi Trnitou a Černovicemi, při níž Trnitá ztratila území na levém břehu Svitavy, ale získala přibližně stejně velké území na jihu. Roku 1941 zároveň Trnitá ztratila ve prospěch Nových Sadů malé části dnešních parcel 849/1 a 849/5\n"}
{"id": "254688", "url": "https://cs.wikipedia.org/wiki?curid=254688", "title": "Triplit", "text": "Triplit\n\nTriplit (Hausmann, 1813), chemický vzorec (Mn,Fe,Mg,Ca)(PO)(F,OH), je jednoklonný minerál. Krajní člen řady triplit (Mn>Fe) – zwieselit (Fe>Mn).\n\nNázev je odvozen z řeckého τριπλόος (\"triplós\") – trojčetný.\n\nPrimární i sekundární fosfát v zonárních žulových pegmatitech (obvykle nahrazuje lithiofilit). Také v hydrotermálních žilách.\n\nKrystaly jsou vzácné, typicky hrbolaté a mohou nabývat mnoha nejasných tvarů. Také tvoří zrnité a masivní agregáty.\n\n\n\nNěkdy jako drahý kámen.\n\nŘídce se vyskytující minerál.\n\n\n\n"}
{"id": "254689", "url": "https://cs.wikipedia.org/wiki?curid=254689", "title": "Petr Kajnar", "text": "Petr Kajnar\n\nPetr Kajnar (* 28. ledna 1956 Ostrava) je český politik, v letech 2004 až 2012 zastupitel Moravskoslezského kraje a v letech 2006 až 2014 primátor města Ostravy. Od roku 1997 byl členem ČSSD, ale v roce 2014 byl ze strany vyloučen. Následně založil nové hnutí Ostravské fórum, kterému předsedal. V roce 2019 se vrátil do ČSSD.\n\nVystudoval technickou kybernetiku na Vysokém učení technickém v Brně (1982). Působil na pozici ředitele vojenského opravárenského podniku nebo zástupce generálního ředitele Ostravských vodáren a kanalizací. Mluví anglicky a německy, pasivně umí rusky a polsky.\n\nStal se signatářem Charty 77, po listopadu 1989 se stal jedním ze zakladatelů Občanského fóra v Ostravě. Poprvé byl Petr Kajnar zvolen členem Zastupitelstva města Ostravy na roky 1990–1994. Kandidoval za Občanské fórum a po jeho rozštěpení v roce 1991 byl členem Občanského hnutí. Znovu byl zvolen členem zastupitelstva města v roce 2002. Členem ČSSD byl od roku 1997.\n\nV letech 2002–2006 působil ve funkci investičního náměstka ostravského primátora. Primátorem města Ostravy se stal v listopadu 2006 po uzavření koalice s ODS. Ta sice v komunálních volbách zvítězila, avšak nebyla schopna složit většinovou koalici. Její lídr, RNDr. Lukáš Ženatý, Ph.D., se stal prvním náměstkem primátora. Petr Kajnar byl zvolen 42 hlasy zastupitelů. V komunálních volbách v roce 2010 ČSSD porazila ODS o 13,6 % a Kajnar obhájil pozici ostravského primátora. Na následující čtyři roky byla opět uzavřena koalice ČSSD a ODS.\n\nPodobně jako jeho předchůdce i on hájil kontroverzní projekt na území bývalé koksovny Karolina. Proslul také některými kontroverzními výroky, např. že „stromy do centra města nepatří“ nebo že „knihovna je dnes v době internetu přežitek“.\n\nZ funkce investičního náměstka i primátora prosazoval postupnou výstavbu průmyslových zón v Mošnově a v Hrabové, které město buduje postupně od roku 2004.\n\nNa konci ledna 2014 navrhla místní organizace ČSSD v Ostravě-Porubě, aby bylo Kajnarovi zrušeno členství v ČSSD (pro tento návrh hlasovalo 101 lidí ze 119 zúčastněných). Důvodem byly žaloby na kandidátky, které podával před předčasnými volbami do Poslanecké sněmovny PČR v roce 2013 z důvodu, že se na kandidátku nedostal. Návrh na zrušení členství pak 24. února 2014 potvrdil okresní výkonný výbor strany. V důsledku toho podal Kajnar na ČSSD žalobu.\n\nPozději v roce 2014 vstoupil do nově založeného hnutí Ostravské fórum a vedl jej jako lídr v komunálních volbách v roce 2014. Hnutí však získalo pouze 4,95 % hlasů a do Zastupitelstva města Ostravy se vůbec nedostalo. Petr Kajnar tak skončil jako zastupitel a později i primátor města.\n\nNa konci roku 2019 se však do ČSSD vrátil a stal se lídrem strany v Moravskoslezském kraji pro krajské volby v roce 2020.\n\nJe podruhé ženatý, má čtyři děti. Jeho dcera z prvního manželství Zuzana (* 1982) je herečka. Jeho bývalým švagrem je Lubomír Zaorálek.\n"}
{"id": "254691", "url": "https://cs.wikipedia.org/wiki?curid=254691", "title": "Václav Hudeček", "text": "Václav Hudeček\n\nVáclav Hudeček (* 7. června 1952 Rožmitál pod Třemšínem) je český houslový virtuos.\n\nVáclav Hudeček patří ke stálicím českého koncertního umění. Ve věku patnácti let, dne 12. listopadu 1967 vystoupil na koncertu v Londýně s Royal Philharmonic Orchestra. O den později ho slyšel legendární David Oistrach, předpověděl mu velkou budoucnost a nabídl mu pedagogickou pomoc. Od roku 1970 až do Oistrachovy smrti v roce 1974 byl žákem tohoto velkého Mistra. Zároveň absolvoval studium na pražské Akademii múzických umění ve třídě Prof. Václava Snítila.\n\nOd svého londýnského debutu vystupoval po celém světě na nejprestižnějších pódiích (Carnegie Hall, Royal Festival Hall, Suntory Hall, Osaka Festival Hall, Sydney Opera), s nejlepšími světovými orchestry (Berliner Philharmoniker, Cleveland Symphony Orchestra, NHK Philharmonic Orchestra, Gewandhaus Leipzig, Moskevská státní filharmonie a další) jakož i na světových festivalech (Osaka, Salzburg, Istanbul, Perth, Helsinky). K odkazu Davida Oistracha a dalších velikánů ruské houslové školy se stále hlásí. A tak cílevědomě spolupracuje i dnes s nositeli tradic Oistracha, Kogana a Sitkovetského, jak dokazují jejich společné projekty.\n\nHudečkovy nahrávky jsou na značkách Supraphon, Panton, Japan Victor Company , Ex Libris a dalších. Jeho nahrávka Vivaldiho \"Čtvero ročních období\" je nejúspěšnějším titulem, který vznikl v České republice po listopadu 1989.\nVáclav Hudeček se nevěnuje jen kompozicím starých mistrů, ale rozšiřuje své repertoárové spektrum o díla XX. století (Janáček, Prokofjev) a skladby soudobých českých autorů (Kymlička, Fišer, Mácha).\n\nSystematicky se stará o pomoc nastupující české interpretační generaci a to jak každoročním pořádáním letních houslových kurzů v Luhačovicích, tak představováním těch nejlepších jako hostů na svých koncertech. v rámci tradičních vánočních turné, nebo na Hudečkem pořádaných Svátcích hudby v Praze, v Luhačovicích, Zlíně, Moravských Budějovicích a dalších městech. \n\nV roce 2007 u příležitosti státního svátku 28. října udělil prezident republiky Václav Klaus V. Hudečkovi vysoké státní vyznamenání Medaile Za zásluhy o stát v oblasti kultury a umění“.\n\nV roce 2012 obdržel při příležitosti životního jubilea stříbrnou medaili hlavního města Prahy z rukou primátora Doc. MUDr. Bohuslava Svobody. O dva roky později se stal čestným občanem Prahy 2.\n\nV roce 2015 obdržel jako zatím jediný Čech v historii od prezidenta Italské republiky prestižní vyznamenání Řád rytíře italské hvězdy „Cavaliere dell’Ordine della Stella d‘Italia“.\n\n\n\n"}
{"id": "254692", "url": "https://cs.wikipedia.org/wiki?curid=254692", "title": "Nové Sady (předměstí Brna)", "text": "Nové Sady (předměstí Brna)\n\nNové Sady (něm. \"Neustift\") bývaly předměstím, poté od 6. července 1850 do druhé poloviny 60. let 20. století městskou čtvrtí a katastrálním územím Brna rozkládajícím se v okolí stejnojmenné ulice na levém břehu Svratky, na území moderní samosprávné městské části Brna-středu. Od konce 60. let. 20. století je toto území rozděleno mezi katastrální území Staré Brno \"(většina území)\", s jehož původní zástavbou jeho zástavba urbanisticky splývá, a Trnitou.\n\nHranice katastrálního území tvořil levý břeh Svratky, ulice Náplavka, Křídlovická, Hybešova, dále pak pokračovala k jihovýchodu po západní hranicí zahrad patřících k domům v ulici Trnitá. Zástavba čtvrti dodnes existuje. Osu a důležitou dopravní tepnu čtvrti představuje ulice Nové sady. Další důležité dopravní tepny představují ulice Poříčí, Opuštěná a Uhelná. Středem někdejšího katastru prochází od severu k jihu železniční trasa z Brna na jih, při níž se zde nachází nádražní skladiště vybudované ve stylu průmyslové novogotiky. V jeho blízkosti se nachází také zdejší tržnice. Při jižní části ulice Nové sady se nachází známá hala Rondo (DRFG Aréna), supermarket Billa a několik panelových domů.\n"}
{"id": "254693", "url": "https://cs.wikipedia.org/wiki?curid=254693", "title": "Jiří Pecha", "text": "Jiří Pecha\n\nJiří Pecha, zvaný Peca (12. listopadu 1944 Třebíč – 28. února 2019 Brno), byl český divadelní, filmový a rozhlasový herec, autor knih pro děti a spoluautor hry \"Poslední leč\", ze které vznikla stejnojmenná inscenace v režii Boleslava Polívky. Jeho herecká kariéra byla spojena s brněnským Divadlem Husa na provázku.\n\nNarodil se a vyrůstal v Třebíči, v místní části Borovina. Jeho otec pracoval v továrně na boty BOPO a byl redaktorem Baťových \"Zlínských novin\". Mimo to byl i divadelní ochotník v Dramatickém kroužku Baťových zaměstnanců v Borovině. Matka, profesí zdravotní sestra, šila divadelníkům kostýmy. Dětství tak Pecha trávil v divadelním prostředí a společně s bratrem Františkem často hrával menší role a pomáhal se stavbou kulis.\n\nVe Žďáru nad Sázavou se vyučil elektromechanikem (1950–59), ačkoliv maturitu nesložil. Na popud třebíčského učitele češtiny a ochotníka Josefa Gerži se přihlásil na brněnskou JAMU, kam byl díky svému výjimečnému hereckému talentu přijat a vystudoval obor herectví (1963–67) u prof. Loly Skrbové a režiséra Evžena Sokolovského.\n\nDivadlu zasvětil celý život. Patřil mezi zakládající členy brněnského Divadla na provázku. V tomto divadle působil v letech 1967 až 2017.\n\nPecha byl představitelem zejména komických charakterů a často ztvárňoval i ženské postavy. Jeho proslulou divadelní rolí byla Babička, za kterou v roce 1997 obdržel speciální Cenu Alfréda Radoka za „mužský herecký výkon v ženské roli“. Představil se však také např. v tragické roli Krále Leara.\n\nVe filmu ztvárňoval menší postavy. Známou rolí byl loupežník Lotrando z filmu \"Lotrando a Zubejda\" (1997). Objevil se i ve filmech \"Balada pro banditu\" (1978) nebo \"Pupendo\" (2003) a dalších.\n\nByl dvakrát ženatý. Dcera z prvního, rozvedeného manželství se odstěhovala do Austrálie, s druhou ženou Janou měl Pecha dvě dcery.\n\nJako čestný rodák Třebíče obdržel v roce 2017 Cenu města Třebíče.\n\nJiří Pecha se dlouhodobě potýkal se zdravotními obtížemi, bojoval se žaludečními vředy, s rakovinou prostaty i závislostí na alkoholu. Těžké nemoci podlehl 28. února 2019 ráno ve věku 74 let. Příčina úmrtí nebyla mluvčí divadla Husa na provázku zveřejněna. Dne 5. března proběhlo poslední rozloučení v obřadní síni brněnského krematoria na Ústředním hřbitově.\n\nNa vysoké škole získal od spolužáků známou přezdívku „Peca“, odvozenou od slova pecivál a odkazující k jeho lenosti. Společně se studenty z herectví (Hana Tesařová, František Hromada, atd.) a činoherní režie (Eva Tálská, Zdeněk Pospíšil, Peter Scherhaufer), mladými spisovateli (Miloš Pospíšil, Josef Souchop, atd.), hudebníky (Miloš Štědroň, Bohuš Zoubek, Vladimír Kramář, atd.), výtvarníky (Boris Mysliveček, Libor David) vytvořili v Brně v roce 1967 z iniciativy dramaturga Bořivoje Srby, tehdy ještě amatérské divadlo Husa na provázku, kde od té doby působil.\n\nPo ukončení studia na JAMU nastoupil do Satirického divadla Večerní Brno, kde působil po dobu dvou sezon (1967/68 a 1969/70). V tomto období absolvoval i povinnou vojenskou službu. Z divadla odešel v roce 1970 po propuštění režiséra Petra Scherhaufera. Díky režiséru Zdeňku Pospíšilovi získal angažmá ve Slováckém divadle v Uherském Hradišti, kde vydržel pouze jednu sezonu (1970/71). Poté se vrátil zpět do Brna, kde mezi roky 1971–72 pracoval jako stavěč kulis v loutkovém divadle Radost.\n\nV roce 1972 se Divadlo na provázku zprofesionalizovalo a Jiří Pecha zde dostal stálé angažmá. Tomuto divadlu a Brnu zůstal věrný celý život. Byl součástí více než sto inscenací Divadla na provázku.\n\nJako herec Divadla na provázku musel být Jiří Pecha pohybově zdatný. Učil se žonglovat, jezdit na jednokolce apod., k čemuž mu dopomohlo jeho sportovní nadání. Před vysokou školou aktivně hrával házenou, fotbal, volejbal, závodně běhal, trénoval judo a šerm. V republikovém přeboru v přespolním běhu mezi mladšími dorostenci skončil dokonce na druhém místě. Jeho sportovní kariéra však byla záhy ukončena, když se jednou při tréninku psa zranila způsobil si otevřenou zlomeninu nohy.\n\nVynikal dobrými improvizačními schopnostmi, v situacích dokázal pohotově reagovat, což podporovalo autentičnost jeho projevu. Herectví v Divadle na provázku bylo inspirované brechtovskými postupy, snažili se o hravou antiiluzivnost a antipsychologičnost.\n\nPechovo herectví se vyznačovalo živelností a jeho postavy sršely lidskostí. V komických rolích využíval klaunství, z postav dokázal vytvořit groteskně karikaturní kreace. Typickým rysem bylo také užívaní nářečí, většinou brněnského hantecu. Jeho projev byl zemitý, na jevišti byl tvárný a pravdivý.\n\nPecha byl často obsazován do rolí žen. Slavná je Pechova postava \"Ženy\" z Brechtovy \"Svatby\" (1978, režie Peter Scherhaufer), nejznámější rolí je nepochybně \"Babička\", ze stejnojmenné inscenace, za kterou získal v roce 1997 Cenu Alfréda Radoka za „mužský herecký výkon v ženské roli“. Tato inscenace se o 17 let později dočkala obnovené premiéry, pod názvem Babička – fetišistická revue (režie Ivo Krobot). Jako žena (\"Babička Evženie)\" se Pecha na jeviště vrátil ve své poslední inscenaci v Divadle Husa na provázku, \"Tango macabre\" z roku 2016.\n\nPechovým častým hereckým partnerem byl Boleslav Polívka. Říkali si „pobratimové“ a vytvořili řadu výrazných inscenací, na kterých se Polívka i režijně podílel. Ku přikladu: \"Pezza versus Čorba (1975), Poslední leč (1981), Terapie (1985), Seanse (1987), Don Quijote a ti druzí (1990),\" (všechny v Polívkově režii), nebo \"Čekání na Godota (2003)\" v režii Zdeňka Černína\",\" atd. Boleslav Polívka také napsal pro Jiřího Pechu monodrama \"Nejsem svůj pes\" (1996), které zrežíroval Arnošt Goldflam v Divadle Bolka Polívky. S inscenací úspěšně hostoval na zájezdech.\n\nVýjimečný komediální talent Pechu předurčoval k žánru komedie, byl ovšem schopen ztvárnit i tak velkou tragickou roli, jakou byl \"Král Lear\", do které ho obsadila v roce 1996 Eva Tálská. Roli Krále Leara ztvárnil za svůj život celkem třikrát. Nejprve v inscenaci Petra Scherhaufera \"Shakespearomanie III.- Člověk\" (1992), a po inscenaci Evy Tálské ho do Shakespearovy tragédie obsadil ještě Vladimír Morávek v inscenaci z Klicperova divadla (1998).\n\nBěhem své herecké kariéry účinkoval ve více než sto třiceti inscenacích.\n\nVýkony Jiřího Pechu jsou zachycené v množství záznamů České televize, např.: \"Pezza versus. Čorba, Commedia dell´arte, Svatba, Nejsem svůj pes, Koncert V…, Chmelnice v Divadle na provázku, Maryša, Katynka z Heilbronnu neboli Zkouška ohněm, Labyrint světa a lusthaus srdce\".\n\nVe filmech byl obsazován převážně do menších rolí. Jeho první větší hereckou příležitostí byla postava velitele četníků z filmové verze divadelního muzikálu \"Balada pro banditu\" (1978) z Divadla na provázku.\n\nPřed kamerou se duo Pecha-Polívka objevilo ve filmu \"Poslední leč\" z roku 1981.\n\nVýraznou rolí byla postava starého loupežníka Lotranda ve filmu Karla Smyczka \"Lotrando a Zubejda\" (1996). Mimo to si zahrál si také ve filmech \"Kalamita\" (1980) a \"Dědictví aneb…\" (1992) Věry Chytilové, \"Musíme si pomáhat\" (2000) a \"Pupendo\" (2003) Jana Hřebejka, nebo v obou částech \"Anděla Páně\" (2005, 2016) Jiřího Stracha. Svatý Mikuláš byla poslední Pechovou filmovou rolí.\n\nJako pravidelný host účinkoval v komických scénkách v Manéži Bolka Polívky.\n\nV seriále \"Bylo nás pět\" (1994) zaujal postavou starého Zilvara z chudobince, objevil se i v seriálech \"Četnické humoresky\" (1997), \"Černí baroni\" (2004), \"Dobrá čtvrť\" (2005), \"Okno do hřbitova\" (2011), \"Špačkovi v síti času\" (2013) a jiných.\n\nSvůj hlas propůjčil animovanému večerníčku \"Krysáci\" (2008, režie Cyril Podolský).\n\nV rozhlase vystupoval Jiří Pecha zejména v pohádkách pro děti \"(Zvonová panna\", \"Čáry báby Cotkytle aneb Tři zlaté zuby děda Vševěda\", \"O ševci Ondrovi a komtesce Julince\", \"Český Honza\", \"O bojácném Floriánkovi),\" \"i v několika vzpomínkových dokumentech (Rozrazil 1/88 (o demokracii)\", \"Franta & Rudiy\", \"Páteční večer s režisérem Petrem Scherhauferem\", \"Zadáno pro… Jiřího Pechu\"\").\"\n\nZ množství audiozáznamů inscenací z Divadla na provázku, je nejznámějším \"Velký vandr\", kde se Jiří Pecha představil v titulní roli Jana Eskymo Welzla.\n\nÚčinkoval i v rozhlasové hře \"Anneli\", finského autora Heikki Peltonena, ztvárnil také postavu Heroda ve \"Tříkrálové hře z Rosic\". Objevil se i ve hře \"Lusovci\", která byla součásti cyklu Příběhy z dějin českého básnického překladu, účinkoval také ve hrách \"Žena je žena a muž je muž, Jakub a jeho pán, Černošský Pámbu a páni Izraelité, Červený květ, Matka\" nebo \"První kozel, který vozí poezii\".\n\nJiří Pecha napsal pro dětské čtenáře dvě knihy příběhů o strašidlech. V obou publikacích představuje různé typy těchto záhadných bytostí.\n\n\n\n\n\n\n\n\n\n\n\n"}
{"id": "254694", "url": "https://cs.wikipedia.org/wiki?curid=254694", "title": "Aussie Aussie Aussie, Oi Oi Oi", "text": "Aussie Aussie Aussie, Oi Oi Oi\n\nAussie Aussie Aussie, Oi Oi Oi! (též psáno \"Ozzie\" a \"oy\" nebo v češtině \"oj\", výslovnost: ) je pokřik fanoušků, často se objevující k podpoře australských sportovců. Ve světě ho zpopularizovalo užívání při letních olympijských hrách v Sydney v roce 2000.\n\nPublikum na stadionu ho předvádí buď společně, anebo jako odpověď na výzvy jednotlivce, jak to zaznamenala při olympijských hrách v Sydney reportérka CNN:\n\nV průběhu olympijských her v Sydney byl běžně slyšet i v ulicích města či v dopravních prostředcích. Při slavnostním zakončení her vyvolal tento pokřik u diváků při svém závěrečném proslovu i tehdejší předseda Mezinárodního olympijského výboru Juan Antonio Samaranch.\n\nSlovo Aussie v pokřiku je obecným označením pro Australana, které ale v některých konotacích může být i hanlivé.\n\nV roce 2004 byl pokřik zaregistrován manželským párem z Melbourne jako obchodní značka, aby ho nemohly využívat zahraniční obchodní společnosti.\n\nPodobný pokřik Oggie Oggie Oggie (vysl. ) používaly dříve často fotbaloví fanoušci ve Spojeném království. Předpokládá se, že pochází z Cornwallu nebo Skotska, kde ho měly užívat ženy horníků, volající muže k jídlu (slovo „oggie“ znamená druh pečiva).\n\nDo Melbourne tento pokřik měl přinést Angličan Ron Knox, který tam v 60. letech 20. století hrál ragby. Někdy je ale odvození australského pokřiku od anglického zpochybňováno.\n\nPodle Stephena Alomese z Deakin University pokřik vyjadřuje „nadšení pro kmen“ a „oslavu ‚nás‘“, ale v extrémních případech může být i symbolem xenofobie.\n\n"}
{"id": "254700", "url": "https://cs.wikipedia.org/wiki?curid=254700", "title": "Filip Trojan", "text": "Filip Trojan\n\nFilip Trojan (* 21. února 1983 Třebíč) je bývalý český fotbalový záložník.\n\nKariéru začal v přípravce RH Třebíč (Rudá hvězda Třebíč). Jako mladý hráč pokračoval v tehdejší Slavii Třebíč, později přestoupil do SK Slavia Praha, kde hrál dva roky. V roce 1999 nastoupil do juniorského klubu FC Schalke 04, v roce 2001 začal hrát německou 1. ligu, od roku 2004 do roku 2007 hrál v VfL Bochum a od července 2007 hraje za tým FC St. Pauli. Posléze přestoupil do 1. FSV Mainz 05 a v tomto roce začal hrát v pobočném týmu 1. FSV Mainz a v roce 2010 přestoupil do týmu 2. Bundesligy MSV Duisburg a o rok později přestoupil do týmu Dynamo Drážďany, který hraje v téže lize. Od 1. července 2014 již není členem žádného týmu, spekulovalo se, že by mohl přestoupit do některého z týmu v Řeznu.\n\nV létě 2016 se Filip Trojan stal trenérem C2-juniorského týmu (U14) Dynamo Drážďany.\n\n\nTrojan působil v českých mládežnických výběrech od kategorie U15.\n\nGóly Filipa Trojana v české reprezentaci do 21 let \n"}
{"id": "254704", "url": "https://cs.wikipedia.org/wiki?curid=254704", "title": "Černoch (rozcestník)", "text": "Černoch (rozcestník)\n\nExistuje více objektů, které jsou pojmenovány slovem Černoch nebo černoch \n\n\n\n"}
{"id": "254706", "url": "https://cs.wikipedia.org/wiki?curid=254706", "title": "Karel Černoch", "text": "Karel Černoch\n\nKarel Černoch (12. října 1943 Praha – 27. prosince 2007 Praha) byl český zpěvák, muzikálový herec, hudební skladatel a moderátor.\n\nZačínal jako rokenrolový a bigbeatový zpěvák v 60. letech 20. století, prošel řadou tehdejších avantgardních hudebních skupin, z nichž patrně vůbec nejvýznamnější byla skupina \"Juventus\", na jejímž repertoáru se podílel také autorsky. Zpíval také s doprovodnou skupinou \"Pop Messengers\" (v ní hrál i saxofonista V. Kotrubenko)\".\" Postupně se etabloval jako zpěvák středního proudu. Po vítězství s »\"Písni o mé zemi\"« na Bratislavské lyře 1969, jejíž text byl pojat jako protest proti okupaci Československa vojsky Varšavské smlouvy, byl umělecky šikanován, nakonec dostal zákaz činnosti. »\"Píseň o mé zemi\"« ovšem nebyl jediný Černochův \"prohřešek\" proti tehdejšímu normalizačnímu procesu; byla mu vytýkána např. i píseň »\"18 minut«\" (vyšla na LP »\"Páteční\"«), jejíž text s vizí zkázy, přicházející z kosmu, byl interpretován jako paralela k invazi \"spřátelených\" vojsk (21. srpna 1968), ač vznikla již v roce 1967. Návrat na pódia a do médií, a k s tím spojené publicitě, se mu podařil po roce 1971, poté, co vykonal od režimu požadovanou sebekritiku, veřejně se distancoval od »\"Písně o mé zemi\"« a jejího poselství, a vrátil, v roce 1969 získanou, Bratislavskou lyru, včetně údajně nepřiměřeně vysokého honoráře. Ten mu byl navenek vytýkán nejvíc, že se za něj nechal zneužít \"protisocialistickými\" silami. Vzhledem k relativně nízkému povědomí o ostatních Černochových angažovaných písních zde byla vyzdvihována do popředí výlučně kauza Bratislavské lyry 1969. Veřejnost přijala tento krok rozdílně: část publika Černochův comeback uvítala, jiní ho proto považovali za zrádce a kolaboranta; v tom je utvrzovala i jeho opakovaná účast na kulturních vystoupeních, a jiných akcích se značným akcentem propagace komunistického režimu. Stal se opět především zpěvákem středního proudu, vystupoval v Divadélku Ateliér, ve Spálené ulici, na Novém Městě pražském, v pořadech Evy Olmerové. Hostoval též v některých představeních Divadla Semafor. Stylově následoval příklon k moderní country hudbě, vystupoval se skupinou Country beat Jiřího Brabce, po boku tehdejší československé pěvecké hvězdy, Nadi Urbánkové. Po převratu, v roce 1989, se etabloval jako úspěšný muzikálový herec a zpěvák, vystupoval také s českým komikem a hercem Jiřím Wimmerem, působil též jako moderátor, například v pražském Country radiu, či Eldorádiu i jinde.\n\nV říjnu 2004 se, spolu se zpěvákem Patrikem Stoklasou, stal účastníkem autonehody. Černoch ji přežil, druhý jmenovaný však na následky zranění zemřel. Černoch sám podlehl rakovině tlustého střeva v prosinci roku 2007.\n\nJeho potomky jsou syn Marek Černoch a dcera Tereza Černochová.\n\n\n\n\n\n\n\n"}
{"id": "254707", "url": "https://cs.wikipedia.org/wiki?curid=254707", "title": "Sokol (Lužické hory)", "text": "Sokol (Lužické hory)\n\nSokol je znělcový vrchol ležící v Lužických horách nad vesnicí Petrovice, na katastru západněji ležící vesnice Heřmanice v Podještědí, nyní náležící do okresu Liberec.\n\nV západní části Lužických hor se nachází ještě jeden kopec se stejným jménem - Sokol (668 m n. m.), tyčící se 1 km severně od Kytlice v okrese Děčín. Oba Sokoly dělí 15 km.\n\nNa vrcholu jsou zbytky středověkého hradu Starý Falkenburk, postaveného kolem roku 1400. Na úbočích kopce jsou rozeznatelné díry, kde je zřetelné, že zde kdysi probíhala těžba železné rudy. Vrchol je bez výhledu, kterému brání okolní vysoké stromy. Jediné místo na cestě, odkud lze vidět, je travers pod vrcholem s pěknou vyhlídkou na blízký kopec Hvozd. U rozcestí \"Starý Falkenburk odb.\" na severní straně hory je nově upravena tzv. „Kočičí studánka“ a blízké posezení. V roce 2008 na svazích kopce vybudoval státní podnik Lesy České republiky Lesnickou naučnou stezku Sokol. K rozcestí vede červeně značená turistická trasa E3.\n\nVedle vrcholu velkého Sokola je sedlem oddělen kopec Malého Sokola (523 m. n.m.)\nV geomorfologickém členění jsou oba kopce vedeny v Lužickém hřbetu (IVA-2A), jeho okrsku Hvozdský hřbet (IVA-2A-b).\nPo administrativním převodu obou obcí u vrchu z okresu Česká Lípa je od roku 2007 Sokol na území okresu Liberec.\n\n"}
{"id": "254708", "url": "https://cs.wikipedia.org/wiki?curid=254708", "title": "Durio kutejensis", "text": "Durio kutejensis\n\nDurio kutejensis, je obvykle znám jako durian pulu, durian merah, nyekak, nebo lai, je ovocný strom z čeledi slézovité pocházející z deštného pralesa na Borneu. Jedná se o velmi atraktivní strom dorůstající do 30 m výšky.\n\nPlod tohoto stromu je podobný plodům známého durianu cibetkového (\"Durio zibethinus\"). Je pěstován na východním Kalimantanu a byl sázen i v australském Queenslandu. V Bruneji je jeho plod oblíbenější než známější plod durianu cibetkového.\n\n"}
{"id": "254709", "url": "https://cs.wikipedia.org/wiki?curid=254709", "title": "Veselý", "text": "Veselý\n\nČeské příjmení Veselý či Veselá mělo v roce 2011 v Česku 26 626 osob, nejvíce v Praze (3 592).\n\nZnámí nositelé tohoto příjmení:\n\n\n\n"}
{"id": "254710", "url": "https://cs.wikipedia.org/wiki?curid=254710", "title": "Paronymum", "text": "Paronymum\n\nParonyma (\"podobnost\", z řeckého παρά – \"blízko\" a όνομα – \"jméno\") jsou slova graficky nebo fónicky podobná, avšak významově zcela odlišná. Existence uvedených dvojic způsobuje možnost záměny slov. Jde o jev blízký homonymii a využívá se ho v uměleckém stylu, v publicistickém stylu, ale i ve slovních hříčkách.\n\n\n\nParonyma se v literatuře a zábavných vystoupeních používají jako humorný (humoristický) výrazový prostředek. Bohatě jsou užívána např. v knihách Lea Rostena o Hymanu Kaplanovi.\n\nMimo tuto oblast je v České republice mediálně známá záměna výrazů \"brojler\" – \"bojler\" v projevu komunistického politika Miloše Jakeše na Červeném Hrádku v roce 1989. v praxi jsou časté hlavně případy přeřeknutí nebo záměny podobně znějících slov u termínů cizího původu, což je i příklad zmíněného brojlera.\n"}
{"id": "254711", "url": "https://cs.wikipedia.org/wiki?curid=254711", "title": "Libuše (opera)", "text": "Libuše (opera)\n\nLibuše je slavnostní zpěvohra o třech jednáních českého skladatele Bedřicha Smetany z roku 1872. Poprvé byla uvedena v Národním divadle v Praze 11. června 1881.\n\nAutorem libreta je Josef Wenzig (také autor libreta k Daliboru), který je napsal německy. Do češtiny ho přebásnil Ervín Špindler, protože Smetana odmítl komponovat na německý text, na druhou stranu se ale se Špindlerem dohodl, že jako autor libreta bude uváděn jen Wenzig a fakt jeho překladu bude utajen.\n\nNámětem k jejímu ději se stala legenda o kněžně Libuši, připomínaná již v Kosmově kronice, ale přejatá hlavně ze zpracování v Rukopisu zelenohorském.\n\nOpera byla původně zamýšlena jako korunovační, protože ale ke korunovaci rakouského císaře Františka Josefa I. za českého krále na konci 19. století nedošlo, byla poprvé uvedena při slavnostním otevření Národního divadla a poté po ničivém požáru i při jeho znovuotevření 18. listopadu 1883.\n\nSmetana a Wenzig koncipovali operu nikoli jako dramatické dílo, ale jako historické tableau, částečně po vzoru Wagnerova operního cyklu Prsten Nibelungův. Tři jednání nevytvářejí děj směřující k rozuzlení.\n\nV prvním jednání se setkáváme s Libušiným soudem. Druhé a třetí jednání představují Libušin sňatek a proroctví. Dlouhé nedějové proroctví v závěru a celý koncept opery se nyní stává velkou překážkou k dramaturgickému uchopení.\n\nProroctví je část, které se Wenzig ujal nejoriginálněji. Zdůraznil kapitoly historie, jež považoval sám za nejcennější – včetně nehistorické a smyšlené postavy Jaroslava ze Šternberka, moravského obránce českých zemí před náporem Mongolů (tehdy ji ale za skutečnou považoval i František Palacký) a zdůraznění významu husitů a Jiřího z Poděbrad, které se ale stalo zdrojem kritiky.\n\nI. jednání: Libušin soud. Velmožové Chrudoš a Šťáhlav se neshodli o otcovo dědictví, jejich spor má rozhodnout kněžna Libuše. Chrudoš požaduje všechno, Šťáhlav je připraven podrobit se kněžninu verdiktu. Libuše určuje, že se dědictví rozdělí mezi oba stejným dílem. Chrudoš to označí za slabošské rozhodnutí a vyzývá ostatní, aby dosadili na knížecí trůn znovu muže. Libuše je tímto dotčena, přesto se rozhodne, že si vybere budoucího manžela a tím dá zemi znovu muže panovníka. Své posly vyšle za svým milým Přemyslem do Stadic.\n\nII. jednání. Krasava přiznává otci, že její láska k Chrudošovi zapříčinila spor obou bratří. Chtěla vyprovokovat Chrudoše tím, že předstírala náklonnost ke Šťáhlavovi. Otec jí odpouští, pokud se jí povede spor bratří uklidnit. Do Stadic přijíždí poslové z Vyšehradu. Přemysl, který zrovna vzpomínal na Libuši, je překvapen jejich žádostí, ale vydává se za ní.\n\nIII. jednání: Libušin sňatek a Libušino proroctví. Libuše vyslechne uklidňující zprávu o smíření bratří. Při slavnosti předá Libuše trůn Přemyslovi, který žádá Chrudoše, aby se kněžně omluvil. Ten tak učiní. Ve slavnostní chvíli dostává Libuše vidění slavné budoucnosti českého národa, počínaje obrazem knížete Břetislava, přes smyšleného moravského obránce proti Mongolům Jaroslava ze Šternberka, Přemysla Otakara II., Elišky Přemyslovny a Karla IV. až po husitské války a Jiřího z Poděbrad. Další budoucnost Libuše nevidí, ale končí optimisticky s předpovědí slavného překonání všech hrůz.\n\nPoprvé byla opera uvedena v Národním divadle v Praze 11. června 1881 s Marií Sittovou jako Libuší a Josefem Lvem jako Přemyslem. Premiéru dirigoval Adolf Čech, režíroval František Kolár. Premiéra měla slavnostní ráz i kvůli návštěvě korunního prince Rudolfa, který o přestávce mezi prvním a druhým jednáním vyslovil Smetanovi svůj obdiv a uznání, ale v průběhu druhého jednání divadlo opustil. Do 23. června téhož roku se \"Libuše\" dočkala ještě čtyř dalších uvedení ve stejném obsazení.\n\nZnovu se na scénu Národního divadla vrátila opera při znovuotevření po požáru 18. listopadu 1883 zásluhou stejných umělců. Poté se udržela na repertoáru Národního divadla prakticky nepřetržitě až do druhé světové války. Druhou pražskou Libuší byla roku 1894 Anna Veselá, dále v této roli excelovaly Růžena Maturová, Ema Destinnová, Gabriela Horvátová. Poslední předválečné nastudování obsadily Ada Nordenová a Marie Podvalová.\n\nZnovu byla uvedena opera krátce po osvobození 29. května 1945 (v inscenaci Ferdinanda Pujmana s Marií Podvalovou), ale 27. října 1948 byla stažena z repertoáru a pět let se nehrála. Vrátila se k 70. výročí znovuotevření Národního divadla v roce 1953 (režie Ladislav Boháč), nahrazena inscenací Karla Palouše po 15 letech. V tomto období byly nejslavnějšími Libušemi kromě Podvalové Naděžda Kniplová či Milada Šubrtová.\n\nDalší přestávka v uvádění v Národním divadle následovala v letech 1977 až 1983. Ke stému výročí znovuotevření režíroval operu Karel Jernek. V hlavní roli vystoupila při premiéře Gabriela Beňačková a za sedm let uvádění se v ní objevily i Naděžda Kniplová či Eva Děpoltová. V roce 1995 uvádí Národní divadlo operu v režii Petra Novotného a hudebním nastudování Olivera Dohnányiho s Evou Urbanovou v hlavní roli premiérového obsazení.\n\nNejbližší uvedení této slavnostní opery je naplánováno na rok 2018 ku příležitosti 100 let výročí založení Československa. \n\n\"Libuše\" je inscenačně nejnáročnější Smetanovou operou a i její vstup na mimopražská česká jeviště byl proto pomalejší. Národní divadlo v Brně ji poprvé uvedlo 16. prosince 1899. Městské divadlo v Plzni ji uvedl soubor Vendelína Budila poprvé 27. září 1902 při příležitosti otevření nové budovy divadla. V českém divadle v Olomouci se hrála poprvé roku 1921, v Moravské Ostravě se roku 1923. P. Pražák napočítal do konce sezóny 1947/48 celkem 690 představení (z toho 20 v Národním divadle). Po roce 1945 eviduje databáze Divadelního ústavu 30 inscenací v tradičních divadlech: vedle Národního divadla byla uvedena v Plzni (1946, 1958, 1965, 1986), Ostravě (1946, 1954, 1968, 1984), Brně (1946, 1952, 1964, 1974), Olomouci (1947, 1965), Liberci (1948, 1953, 1955, 1960, 1975, 1985), Ústí nad Labem (1955, 1960, 1968, 1976) a Českých Budějovicích (1969, 1981), z českých operních divadel tak nebyla uvedena pouze v Opavě. V titulní roli se na těchto scénách objevily mimo jiné Květa Belanová, Marcela Machotková, Zdenka Kareninová, Gita Abrahámová, Libuše Hrubá, Jarmila Krásová nebo Marie Kremerová.\n\nNa festivalu Smetanova Litomyšl se měla opera hrát poprvé v roce 1954, zájem o ni projevilo na šest tisíc diváků, ale pro nepřízeň počasí se na otevřené scéně představení neuskutečnilo. Druhý pokus – zařazený do programu Krajské slavnosti písní a tanců pro masové a na operu nezvyklé publikum – skončil v roce 1959 nezdarem (Libuši zpívala Marie Podvalová), později se zde ale Libuše hrála v provedení různých souborů s velkým úspěchem.\n\nOd roku 1989 je Národní divadlo jediným stálým divadlem, které tuto slavnostní operu uvádí. \"Libuše\" se však – i díky její v současnosti jediné představitelce Evě Urbanové – dostává k divákům i mimo kamenná divadla. V létě 2010 ji Originální hudební divadlo Praha uvedlo v Přírodním divadle Divoká Šárka, v létě 2012 zazněla (s doprovodem čtyřručního klavíru) na hradě Grabštejně.\n\nDne 9. května 2015 slavnostně uvádí operu Libuše Divadlo J.K. Tyla v Plzni ve svém Novém divadle, v rámci Evropského hlavního města kultury 2015. Dirigent: Oliver Dohnányi, orchestr a sbor DJKT; v hlavní roli Eva Urbanová v alternaci s Ivanou Veberovou (Cena Thálie 2014).\n\nVelmi specifický charakter opery prakticky znemožňuje její uvádění v cizině, která se s \"Libuší\" může proto seznámit jen prostřednictvím nahrávek nebo řídkých pohostinských vystoupení, z nichž první se odehrálo ve Vídni roku 1924. \"Libuši\" tam tehdy v rámci cyklu všech Smetanových oper hrálo české divadlo z Olomouce. Jedinou výjimkou bylo nastudování roku 1933 v záhřebském divadle v tehdejší Jugoslávii.\nUnikátem bylo rovněž koncertní představení na divadelním festivalu v Edinburgu v roce 1998 s Evou Urbanovou a Ivanem Kusnjerem (dirigentem byl opět Oliver Dohnányi či v newyorské Carnegie Hall dirigované Eve Quelerovou s Gabrielou Beňačkovou v titulní roli.\n\nV období Československa byla \"Libuše\" ovšem hrána i na Slovensku, a to ve Slovenském národním divadle. Nastudována byla v letech 1920, 1923, 1934 a naposledy roku 1961.\n\nOpera byla několikrát vcelku nahrána:\n\n\n\nExistuje i několik televizních nahrávek, vč. záznamu slavnostního uvedení inscenace z roku 1995 s Evou Urbanovou v titulní roli.\n\n\n\n"}
{"id": "254715", "url": "https://cs.wikipedia.org/wiki?curid=254715", "title": "Heroikomika", "text": "Heroikomika\n\nHeroikomika (v češtině se používá adjektivum směšnohrdinský, např. směšnohrdinský epos, odpovídající substantivum ale neexistuje) je většinou epický literární žánr, parodující nejčastější romantické nebo jiné stereotopy hrdiny (odvaha, síla, velikost) tak, že se tyto stereotypy přehnané stávají směšnými (častým prostředkem je srovnávání těchto stereotypů se skutečným životem nebo líčení naprostých banalit v křiklavě patetickém tónu).\n\nNejstarším příkladem heroikomiky je starořecký epos Žabomyší válka (česky v překladu Jana Křesadla ), připisovaný Homérovi, avšak parodující jeho díla natolik, že je jeho autorství nepravděpodobné. Dalším významným směšnohrdinským dílem, tentokrát v próze je Cervantesův román Don Quijote, parodující dobový žánr rytířského románu. Mnoho románských básníků a spisovatelů bylo tímto dílem ovlivněno a tomuto žánru se věnovalo (například Ludovico Ariosto). Žánr souvisel s pikareskním románem, burleskou a satirickou básní.\n\nV anglické literatuře je nejvýznamnější komická báseň \"Hudibras\", psaná Samuelem Butlerem v letech 1662 - 1674, parodující tradice anglické hrdinské poezie a satirizující dobové problémy. Tato parodie dobové hrdinské a epické poezie měla ve své době velký ohlas, založila tradici „hudibrastické“ poezie (například u Jonathana Swifta). Nejvýznamnějším anglickým heroikomickým básníkem je ale Alexander Pope, jeho nejvýznamnějším dílem v této oblasti je \"Uloupená kadeř\" (1712, přepracováno 1715, do češtiny přeložili Jarmil Krecar a později Martin Hilský).\n\nPo období klasicismu přestala být hrdinská poezie tak oblíbená a cílem parodie se tedy staly jiné literární žánry. Přesto se výjimečně směšnohrdinská epika psala ještě za preromantismu.\n\nAutory české směšnohrdinské epiky byli například Šebastián Hněvkovský (směšnohrdinský epos Děvín ), rysy směšnohrdinské epiky mají i některá díla Svatopluka Čecha.\n"}
{"id": "254717", "url": "https://cs.wikipedia.org/wiki?curid=254717", "title": "Vlach", "text": "Vlach\n\nVlach (ve starší češtině Ital) může znamenat:\n\n\n\n\n"}
{"id": "254721", "url": "https://cs.wikipedia.org/wiki?curid=254721", "title": "Vojanovy sady", "text": "Vojanovy sady\n\nVojanovy sady jsou veřejný park na pražské Malé Straně v městské části Praha 1 jižně od Klárova. Někdy jsou považovány za nejstarší zahradu v Praze, protože vznikla v 17. století jako součást kláštera karmelitek částečně na místě zahrady zpustlého biskupského dvora založeného ve 13. století. Dnešní název dostaly po roce 1954 po herci Eduardu Vojanovi, který se narodil nedaleko odtud v Míšeňské ulici.\n\nHistorie zahrady sahá až do středověku, kdy prostor patřil k dvoru pražských biskupů. Zahrada je vyobrazena již roku 1685 na prospektu Prahy od Folperta van Ouden Allena jako lichoběžníkový pozemek se štěpnicí. Jako uzavřená klášterní zahrada, rozdělená na okrasnou část ke kontemplaci, ovocný sad a zčásti na užitkovou zahradu zelinářskou byla zahrnuta do konceptu budování kláštera karmelitek u sv. Josefa již počátkem 80. let 17. století. Karmelitky si zde daly postavit roku 1743 kapli sv. Terezie a roku 1747 kapli sv. Jana Nepomuckého. \n\nPo zrušení kláštera roku 1782 zahradu s klášterem získal ústav anglických panen, které zde počátkem 19. století výsadbu a dosud symetrickou síť cest změnily na anglický park s potůčkem, bazénkem a tůňkou. \nPark byl poškozen stoletou vodou roku 1890. Po sekularizaci roku 1920 byl park zmenšen. Stavbou budovy ministerstva financí byla západní část zahrady zabrána a upraveny vodní zdroje.\n\nV roce 1954 došlo ke zpřístupnění zahrady veřejnosti a k razantním úpravám. Byly zrušeny kaple, rozšířeny a vyasfaltovány cesty. Vinou vandalů došlo k poničení výklenkových kaplí v ohradní zdi a byla odstraněna unikátní barokní socha sv. Jana Nepomuckého, stojícího na rybě. V letech 1979–2011 se o park staral Jindřich Pavliš, který měl na starosti i o další parky na Malé Straně i jinde na Praze 1. Jeho působení připomíná pamětní deska ve Vojanových sadech, v roce 2010 mu bylo uděleno čestné občanství Prahy 1.\n\nOd 70. let 20. století zde byla vystavována moderní výtvarná díla v rámci akcí jako byla \"Sochařská setkání\" nebo v roce 1981 Malostranské dvorky. Také v 90. letech pokračovala výstavní činnost, v bazénku byly například dlouhodobě vystaveny sklolaminátové sochy žen od Kurta Gebauera. Po povodni v roce 2002, kdy vltavská voda zatopila sady do výše až čtyř metrů, musely být rekonstruovány.\n\nSady jsou na všech stranách obklopeny stavbami – na východní, vstupní straně odděleny od ulice U Lužického semináře vysokou barokní zdí, na severu jsou přístupné skrz palác Thurn-Taxisů a v západní části ze třech stran obklopeny budovami ministerstva financí, které tvoří bývalý barokní karmel doplněný za 1. republiky novostavbami Františka Roitha.\n\nPark nemá jednotný, vyhraněný charakter. Převážuje ovocný sad a styl anglického parku s okrasnými stromy, v zadní části je vyvýšená terasa s balustrádou, která má charakter klášterní zahrady s pergolou a centrální kašnou. Kromě toho jsou zde květinové záhony, včelí úly, malý skleník, jezírko, dětský koutek, veřejné toalety a tenisový kurt. Vojanovy sady jsou proslulé chovem pávů.\nV sadech se nacházejí tři barokní kaple. Raně barokní sv. Eliáše v podobě grotty (umělé jeskyně) s nástropními obrazy ze života proroka a znakem s orlicí nad vchodem; původní vybavení kaple chybí. Vrcholně barokní polygonální kaple sv. Terezie z Avily asi z roku 1743, uvnitř zdobená freskami snad od Jana Karla Kováře, na kupoli oslava sv. Terezie, na stěnách iluzivní malby. Třetí stavbou je přesně nedatovaná výklenková kaple sv. Jana Nepomuckého šikmo vystupující z ohradní zdi. Výklenky jsou komponovány v osách zahradních cest, v hlavním výklenku jsou pozůstatky výzdoby (reliéfní, nástěnné malby) a stávala zde socha sv. Jana na rybě od Ignáce Františka Platzera z roku 1749 (dnes v Galerii hl. m. Prahy), v bočním výklenku jsou dveře na (veřejně nepřístupné) schodiště na vyhlídkovou terasu nad kaplí.\n\nV kapli sv. Eliáše byla 1663 pohřbena zakladatelka pražského karmelitského kláštera, ctihodná Elekta, jejíž „zázračně neporušené“ (přirozeně mumifikované) tělo je dnes vystaveno v karmelitánském kostele sv. Benedikta na Hradčanech.\n\n"}
{"id": "254722", "url": "https://cs.wikipedia.org/wiki?curid=254722", "title": "Synesios z Kyrenaiky", "text": "Synesios z Kyrenaiky\n\nSynesios z Kyrenaiky (asi 370 – před 415, nejspíše 413) byl řecký novoplatónský filozof, básník a rétor, žák slavné Hypatie z Alexandrie.\n\nV roce 399–402 působil jako vyslanec Kyrenaiky na dvoře císaře Arcadia v Konstantinopoli. Z této doby pochází jeho řeč \"O království\", kterou před císařem přednesl a v níž vyložil, čím se liší dobrý vládce od tyrana a poukázal na hrozící důsledky nesprávné císařské politiky.\n\nNěkdy na konci prvního desetiletí 5. století přijal křesťanství a stal se biskupem v Ptolemaidě.\n\n\n"}
{"id": "254723", "url": "https://cs.wikipedia.org/wiki?curid=254723", "title": "Roberto Bonomi", "text": "Roberto Bonomi\n\nBonomi byl šampiónem v kategorii sportovních vozů, když byl součástí vítězného týmu Ferrari v soutěži značek v roce 1952 a 1953. V úspěšném tažení pokračoval i v roce 1954 s vozem Ferrari 250MM Vignale, když uspěl v závodech 500 mil Argentiny a dalších závodech jako Primavera, Costa Nera Lealtad a Mendoza.\n\nS vozem Maserati 350S V12, společně s Pilottim v roce 1957 dokončili závod na 1000 km v Buenos Aires na pátém místě.\n\nRoberto úspěšně soutěžil s vozem Maserati 300S v různých událostech v letech 1958 a 1961.\nV roce 1960 vstoupil do týmu Scuderia Centro Sud, který provozoval vozy Cooper T51 s motory Maserati, pneumatiky Dunlop, startovní číslo 4. Zúčastnil se jediného závodu formule 1. Za volantem Cooperu se účastnil Grand Prix Cordova.\n\nRoberto Bonomi podlehl rakovině 10. ledna 1992.\n\ntučně vyznačené závody znamenají zisk pole position\n"}
{"id": "254725", "url": "https://cs.wikipedia.org/wiki?curid=254725", "title": "Clocx", "text": "Clocx\n\nClocx jsou skinovatelné analogové hodiny pro pracovní plochu ve Windows. Aplikace podporuje průhlednost a hodiny mohou být také proklikávací. Také obsahuje i jednoduchý kalendář a budík. Rozhraní je dostupné v češtině i v dalších jazycích.\n"}
{"id": "254727", "url": "https://cs.wikipedia.org/wiki?curid=254727", "title": "Lenny Kravitz", "text": "Lenny Kravitz\n\nLeonard Albert „Lenny“ Kravitz (* 26. května 1964, New York) je americký zpěvák, skladatel, multi-instrumentalista, herec a producent, jehož „retro“ styl spojuje rock, soul, funk, reggae, hard rock, psychedelii, folk a baladu.\n\nK hlavním i doprovodným vokálům ve studiu často hraje na kytaru, baskytaru, bicí, klávesy a perkuse. Na televizi VH1 dosáhl 93. příčky v žebříčku \"100 Greatest Artists of Hard Rock\". Po celém světě prodal okolo 20 mil. alb.\n\nJeho otec byl ukrajinsko-americký Žid, producent Sy Kravitz a matka bahamská herečka Roxie Roker. Lenny své jméno dostal po strýci, který padl v Koreji. Vyrůstal na Manhattanu pod vlivem R&B, jazzu, klasické hudby, opery, gospelu a blues. V roce 1974 se s rodiči přestěhoval do Los Angeles.\n\nCelkem pětkrát vystoupil Lenny Kravitz také v České republice, poprvé v roce 1996 na pražském Výstavišti. V Praze od té doby koncertoval již dvakrát, v roce 2004 v bývalém továrním areálu pražských Vysočan a o další čtyři roky později znovu ve Vysočanech, ale tentokrát v O areně. V roce 2009 zahrál i před brněnským publikem. Další, již šestý koncert, byl naplánován v rámci evropské části světového turné na 13. listopadu 2014 opět do O areny, nicméně byl kvůli nemoci odložen na 19. prosince téhož roku.\n\n"}
{"id": "254730", "url": "https://cs.wikipedia.org/wiki?curid=254730", "title": "Kartuš", "text": "Kartuš\n\nKartuš nebo kartuše (z franc. \"cartouche\", pouzdro, patrona) je v architektuře ozdobné, nejčastěji plastické orámování znaku, nápisu nebo obrazu na stěně budovy. Od rámu se liší tím, že je se svým obsahem pevně spojena. Kamenné, štukové i sádrové kartuše byly velmi oblíbené jako dekorativní prvek na fasádách budov i jako součást vnitřní výzdoby kostelů, slavnostních sálů na zámcích a podobně, a to od renesance až do 19. století.\n\nPojem kartuše má zvláštní význam v egyptologii.\n\nZdobně rámované tituly na starých mapách a glóbech (parerga) se někdy také označují jako kartuše.\n\nKartuš se také označuje součást pákových vodovodních baterií, která má na starosti otvírání, zavírání a mixování teplé a studené vody.\n\nTermín kartuš se též občas používá pro označení zásobních nádobek (patron, nábojnic, vložek, kazet, palivových článků apod.) s různými médii, např. pro malé přenosné vařiče, pro náplně do laserových či tryskových tiskáren (zde je obvyklejší synonymum \"cartridge\"), atd.\n\n\n"}
{"id": "254731", "url": "https://cs.wikipedia.org/wiki?curid=254731", "title": "Nadir", "text": "Nadir\n\nNadir (též podnožník) je v astronomii bod na obloze, který leží přímo pod pozorovatelem, tedy na té části nebeské sféry, kterou pozorovatel nemůže vidět. Je to průsečík kolmice na horizontální rovinu pozorovacího místa s nebeskou sférou. Je pólem horizontální souřadnicové soustavy. Opakem nadiru je zenit.\n\n\n"}
{"id": "254734", "url": "https://cs.wikipedia.org/wiki?curid=254734", "title": "Choanocyt", "text": "Choanocyt\n\nChoanocyt či také límečková buňka je buňka, pomocí nichž přijímají potravu primitivní živočichové z říše houbovci (Porifera). Je jimi vystlána vnitřní trávicí dutina houby. Mají tvar kuželu s límečkem a bičíkem, jehož kmitání vytváří proud vody s částečkami potravy od přijímacích otvorů (ostie) k otvoru vyvrhovacímu (oskulum). Potrava se zachytává na jejich límečcích, a je předávána amoebocytům, které mají schopnost fagocytózy a roznáší potravu po těle.\n\nPodobné buňky mají i koloniální prvoci trubénky (Choanoflagellata), blízcí příbuzní živočichů. \n\nRozlišují se tři typy uspořádání těla houbovců:\n"}
{"id": "254738", "url": "https://cs.wikipedia.org/wiki?curid=254738", "title": "Pavel Janata", "text": "Pavel Janata\n\nIng. Pavel Janata (* 18. července 1960, Třebíč) je člen městského zastupitelstva města Třebíče. Mezi lety 1980 a 1984 vystudoval technickou kybernetiku na Vysokém učení technickém v Brně. Po studiu nastoupil do firmy \"Kancelářské stroje Brno\" jako technik výpočetních systémů. Od roku 1990 do roku 1994 byl zaměstnaný jako tajemník třebíčského městského úřadu.\n\nV roce 1986 vstoupil do KDU-ČSL, od roku 1994 do roku 1998 byl místostarostou Třebíče, poté do roku 2000 starostou Třebíče. Od roku 2000 do 2006 byl i senátorem. Byl místopředsedou ústavně-právního výboru senátu ČR. V roce 2011 byl zvolen starostou Orla. Posléze byl tajemníkem městského úřadu v Náměšti nad Oslavou.\n\nOd roku 1984 je ženatý a má šest dětí.\n\nVe volbách do místních zastupitelstev v roce 2014 opět kandidoval za KDU-ČSL do třebíčského zastupitelstva, kdy získal mandát zastupitele a dle vyjádření by se měl stát znovu starostou města Třebíče. Tím se stal na ustavujícím zastupitelstvu 20. listopadu 2014.\n"}
{"id": "254741", "url": "https://cs.wikipedia.org/wiki?curid=254741", "title": "Parergon", "text": "Parergon\n\nParergon (z řeckého \"parergon\" – doplněk, přídavek) je většinou obrazová nebo grafická výzdoba, umísťovaná nejčastěji do rohů starých map.\n\n"}
{"id": "254745", "url": "https://cs.wikipedia.org/wiki?curid=254745", "title": "Peca", "text": "Peca\n\nVýraz Peca může znamenat:\n\n\n"}
{"id": "254746", "url": "https://cs.wikipedia.org/wiki?curid=254746", "title": "F91 Dudelange", "text": "F91 Dudelange\n\nF91 Dudelange je lucemburský fotbalový klub sídlící ve městě Dudelange. Byl založen roku 1991 sloučením klubů Alliance Dudelange, US Dudelange a Stade Dudelange. Domácím hřištěm je stadion s názvem Stade Jos Nosbaum s kapacitou 2 600 diváků.\n\nHraje lucemburskou první fotbalovou ligu.\n\nV ročnících 2018/19 a 2019/20 hrál tým základní skupinu Evropské ligy.\n\n\n"}
{"id": "254748", "url": "https://cs.wikipedia.org/wiki?curid=254748", "title": "Pápa", "text": "Pápa\n\nPápa je město v západním Maďarsku, v župě Veszprém, 42 km jižně od Győru a 95 km jihovýchodně od Bratislavy. Jihovýchodně od města je pohoří Bakoňský les s nejvyšší horou \"Kőris-hegy\" 709 m n. m. V roce 2011 zde žilo přes 32 400 obyvatel. Centrum Pápy je významné zachovalou barokní architekturou. Nachází se zde termální lázně.\n\nPrvní písemná zmínka o místě pochází z roku 1061. Slovo \"Pápa\" znamená v maďarštině doslova \"papež\". Město vzniklo na místě původních 11 vesnic. V roce 1475 do Pápy přišli františkáni a roku 1638 pauláni. Židé se zde směli usazovat od roku 1748 a vznikla zde třetí nejvýznamnější židovská komunita v Maďarsku. Zdejší synagoga pochází z roku 1846. V roce 1880 zde žilo 3 550 židů a tvořili tak 24,2 % obyvatel města. Po německé okupaci v roce 1944 byli uvězněni v ghetu a pak přemístěni do koncentračního tábora v místní továrně. Přes 2 500 jich bylo deportováno do koncentračního tábora v Osvětimi, odkud se vrátilo méně než 10 %.\n\nVelká část obyvatel jsou potomci německých osadníků, kteří do města přišli v 18. století. Z města pochází maďarský premiér Ferenc Gyurcsány.\n\nHlavní kostel na náměstí vystavěl rodák z Mikulova Jakab Fellner v letech 1774–1786 a je vyzdoben freskami rakouského malíře Franze Antona Maulbertsche. Tzv. \"Bílý kostel\" postavili roku 1744 pauláni a později byl v užívání benediktinů. Františkánský kostel pochází z let 1678–1680. Zámek Esterházy stojí na místě bývalého hradu z let 1408–1432. Během Rákócziho povstání byl hrad zničen a v roce 1717 začala výstavba nového barokního zámku. Stavba řízená architektem Franzem Antonem Pilgramem byla dokončena roku 1743.\n\n"}
{"id": "254749", "url": "https://cs.wikipedia.org/wiki?curid=254749", "title": "Pencran", "text": "Pencran\n\nPencran (bretonsky Penn ar C'Hrann) je francouzská obec v departementu Finistère v Bretani.\n\n\"Počet obyvatel\"\n"}
{"id": "254760", "url": "https://cs.wikipedia.org/wiki?curid=254760", "title": "Budoucnost", "text": "Budoucnost\n\nBudoucnost je označení pro časový horizont, který ještě nenastal v toku času. V časové ose se dále označuje současnost pro čas, který právě probíhá, a minulost, která již proběhla. Chápaní jednotlivých časových horizontů nelze přesně definovat, neboť záleží na souvislostech.\n\nBudoucnost má v lidské mysli zvláštní postavení, jelikož se lidstvo odpradávna snaží zjistit svoji budoucnost; někteří lidé se o to pokoušeli buď formou věštění, anebo předpovědí. Na základě vědeckého zkoumání neexistuje objektivní důkaz, že by se budoucnost skutečně předpovídat či odhadovat dala. Například francouzský fyzik Pierre Simon Laplace dospěl k názoru, že na základě determinismu (tj. přesné znalosti rychlosti a poloh prvků ve vesmíru) lze spočítat, co se bude dít v budoucnosti, toto však bylo vyvráceno tzv. principem neurčitosti.\n\nBudoucnost se často stává námětem vědecko-fantastické literatury.\n\n\n"}
{"id": "254761", "url": "https://cs.wikipedia.org/wiki?curid=254761", "title": "Uštknutí", "text": "Uštknutí\n\nUštknutí je zdravotní stav, který nastává po útoku jednoho druhu na jiný nejčastěji prováděný pomocí zubů vybavených jedem. V některých případech je jako uštknutí řazeno i bodnutí organismu vybaveného jedovatým trnem na ocasu.\n\nJedná se často o vážnou zdravotní komplikaci, která může v jistých případech vést i ke smrti napadeného jedince, pokud je dávka jedu příliš silná na napadený organismus. Uštknutí má různé průběhy v závislosti na druhu jedu, který se během útoku dostává do těla. Často se vyskytuje selhání důležitých orgánů, či paralyzování pohybových možností jedince, či vyřazení nervové soustavy. Pokud není organismu podáno sérum, můžou nastat často velmi závažné komplikace vedoucí až ke smrti jedince.\n\nMezi nejznámější organismy, které jsou schopny uštknutí patří skupina hadů s jedovými zuby, štíři, některé druhy jedovatých ryb.\n\nČlověk se brání proti uštknutí ve volné přírodě například pomocí vysokých bot z pevného materiálu, kdy útočící had se zakousne do těchto bot a nezraní přímo člověka.\n\n"}
{"id": "254762", "url": "https://cs.wikipedia.org/wiki?curid=254762", "title": "Johor Bahru", "text": "Johor Bahru\n\nJohor Baharu je město v Malajsii, hlavní město spolkového státu (sultanátu) Johor. V roce 1980 zde žilo 249 900 obyvatel, v roce 2006 město čítalo již 876 033 lidí (s příměstskými oblastmi přes 1,7 mil). Rozvoj města je zapříčiněn tím, že Johor se rozkládá přímo při Singapuru, od kterého je oddělen Johorským průlivem, přes který vedou dva mosty. Bylo založeno roku 1855 jako nové hlavní město sultanátu, status velkoměsta získalo v roce 1994. V souvislosti s rozvojem aglomerace se objevily problémy s dopravou, proto došlo na přelomu 20. a 21. století k rekonstrukci centra a výstavbě pěších zón.\n\n\n"}
{"id": "254766", "url": "https://cs.wikipedia.org/wiki?curid=254766", "title": "Ohrožení", "text": "Ohrožení\n\nOhrožení v obecném smyslu je stav, případně pocit, kdy se jedinec (člověk i zvíře) ocitá ve nebezpečí.\n\nPři ohrožení dochází ke změně bezpečného stavu vlivem vnějšího či vnitřního nebezpečí na nový stav, ve kterém hrozí změna současného stavu do nového. Stav skutečného či domnělého ohrožení je u živých organismů často impulsem ke snaze tento stav či pocit eliminovat, či se mu přizpůsobit tak, aby se zajistilo přežití jedince, případně potomstva.\n\nOhrožení může být jak skutečné, fyzické ohrožující samotnou existenci bytí, tak i pouze teoretické, domnělé, které pouze vyvolává pocit strachu a neohrožuje přímo jedince, ale narušuje jeho psychickou pohodu. Fyzické ohrožení se dá rozdělit na dvě velké skupiny vyvolané přírodními vlivy, které neovlivňuje člověk a na vytvořené člověkem.\n\nOhrožení se často měří pomocí různých stupnicích v závislosti na definované škále. Příkladem může být pětibodový americký systém DEFCON, který udává stupeň vojenského ohrožení USA.\n\n\n\n"}
{"id": "254772", "url": "https://cs.wikipedia.org/wiki?curid=254772", "title": "Čára", "text": "Čára\n\nČára je souvislá řada bodů probíhající v určitém směru nebo volně měnící směry.\n\nPokud je čára rovná a není ohraničená označuje se v geometrii jako přímka, pokud je rovná a ohraničená z obou stran, jedná se o úsečku, pokud je ohraničená z jedné strany, jedná se o polopřímku. \n\nPokud je čára zahnutá jedná se o křivku. Za předpokladu, že by čára byla uzavřená, tedy začátek a konec splýval, jedná se o uzavřený útvar, který za jistých předpokladů může tvořit například kružnici, čtverec, obdélník atd.\n\nV kartografii se vyznačují pomocí čar různé druhy hranic objektů a jevů, liniové stavby apod.\n\nČára se využívá v umění jako základní prostředek zachycení záměru umělce například v kresbě.\n\nČáry se dělí na plné, čárkované, tečkované, střídavé. Podle tloušťky se čáry dělí na tenké, tlusté a velmi tlusté, nejtenčí čáry se označují jako vlasové. Čáry se dělí na pravidelné a nepravidelné (například čáry kreslené tzv. od ruky).\n\n"}
{"id": "254773", "url": "https://cs.wikipedia.org/wiki?curid=254773", "title": "Rdesktop", "text": "Rdesktop\n\nrdesktop je svobodný program pro přístup k terminálovému serveru Microsoft Windows pomocí proprietárního protokolu RDP. Jedná se o klienta, který pouze zobrazuje virtuální plochu na serveru a zpět posílá akce uživatele, jako jsou pohyby a kliky myši nebo úhozy do klávesnice.\n\n\n"}
{"id": "254774", "url": "https://cs.wikipedia.org/wiki?curid=254774", "title": "Vývoj", "text": "Vývoj\n\nVývoj je označení pro soustavný proces, během kterého dochází ke změně aktuálního stavu do stavu nového. Cílem vývoje je na základě zkušenosti, plánu, či náhodné chyby vyvíjet stále lepší verze.\n\nVývoj může být přirozený nebo umělý. Pod přirozený vývoj spadá veškerý vývoj, který není přímo řízen zásahem bytosti zvenčí a je nezávislý na její vůli. Mezi umělé změny patří takové, které jsou přímo ovlivňovány bytostí za účelem zlepšení stávající věci zájmu. Mezi umělé vývoje se může zařadit například vývoj software, kdy na základě objevovaných chyb a nových nápadů dochází k opravám a zlepšováním starší verze.\n\n\n\n\n\n"}
{"id": "254775", "url": "https://cs.wikipedia.org/wiki?curid=254775", "title": "Česká hokejová extraliga 2004/2005", "text": "Česká hokejová extraliga 2004/2005\n\nČeská hokejová extraliga 2004/2005 byla 12. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na čtyři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n"}
{"id": "254782", "url": "https://cs.wikipedia.org/wiki?curid=254782", "title": "Kostel Neposkvrněného početí Panny Marie (Olomouc)", "text": "Kostel Neposkvrněného početí Panny Marie (Olomouc)\n\nKostel Neposkvrněného početí Panny Marie je kostel v Sokolské ulici v Olomouci při současném klášteře dominikánů.\n\nByl postavený řádem františkánů observantů (bernardinů). Založen byl před městskými hradbami v části Na Bělidlech a až později byl obehnán městskými hradbami.\n\nV 80. létech 19. století provedl regotizaci kostela Gustav Meretta. Nový oltář zakoupen v Německu. Odebrány barokní oltáře a místo nich přidány novogotické. Přidána novogotická kazatelna. Většina Merettových novogotických úprav odstraněna při rekonstrukci v 80. letech 20. století. Novogotický oltář odstraněn při úpravách po povodních v roce 1997. Z něj zůstal v kostele jen svatostánek postavený na nový podstavec.\n\nPři opravě střechy věže kostela na podzim 2012 byl v makovici kříže nalezen tubus s písemnostmi z let 1633 až 1872, který dále obsahoval zrnka kadidla a jehlu s nití.\n\nNejstarší čtyři listiny obsahovaly např. zápisy o událostech třicetileté války, o tehdejších cenách ječmene, vína a piva, nebo modlitbu proti bouřím a blesku. Z roku 1653 pochází zpráva o volbě Ferdinanda IV. římským králem, s dopsaným dovětkem o jeho smrti - zemřel zhruba o rok později ve věku 20 let. Další zpráva pochází z roku 1749, kdy do střechy uhodily dva blesky. Jelikož tehdejší správa neměla potřebných pět tisíc zlatých na koupi dřeva na nový krov, zachoval se krov původní, který tak patří mezi pět nejstarších v České republice.\n\nPozdně gotický trojlodní kostel. Kostel má čtvercový půdorys, je orientován ve směru západ-východ. Střecha je osmiboká jehlancová.\n\nKněžiště (v tomto případě přesněji chór) je na východní straně. V kněžišti a na východní straně jsou zachovalé pozdně gotické fragmenty nástěnných maleb z poloviny 15. století a z počátku 16. století. Při bočních stěnách kněžiště jsou chórové lavice (stally).\n\nNa severní straně je vstup do křížové chodby, barokní oltář svatého Dominika (zakladatel řádu dominikánů), tři kamenné reliéfy a také malé původní okénko určené ke zpovídání. Na východní straně je současný vstup do kostela a hudební kruchta s varhany.\nNa jižní straně je původní vstup do kostela a kaple svatého Antonína z Padovy.\n\nK jižní straně kostela byla zvenku přistavěna ještě jedna kaple – kaple Božího hrobu. Stojí v rohu mezi zdmi kostela, vede rovnoběžně s presbytářem a její průčelí je schováno v lodi kostela, odkud je do ní přístup. Nemá typickou baldachýnovou edikulu na stříšce, ale její půdorys a kamenické články vnějšího arkádového sloupoví jí určují jako kapli Božího hrobu, postavenou podle vzoru jeruzalémské kaple stojící uprostřed chrámu Božího hrobu. Byla posvěcena roku 1653 a dnes se v ní nachází kopie vzácné ikony ze 13. století Panna Maria – Matka ustavičné pomoci.\n\nNa jižní straně před kostelem je od roku 2005 Delfínova kašna. U kostela je zahrada jako součást kláštera. Původně byla zahrada zeleninová, dnes je okrasná.\n\n\n"}
{"id": "254785", "url": "https://cs.wikipedia.org/wiki?curid=254785", "title": "Roxana", "text": "Roxana\n\nRoxana je ženské křestní jméno perského původu. Vzniklo z perského slova \"raohšna\" a vykládá se jako „zářící, světlo“. Podle českého kalendáře má svátek buď 20. března (Světlana) nebo 13. prosince (Lucie) anebo 18. srpna (Helena).\n\nOriginální perskou variantou je Roshanak znamenající \"báječná\" a \"zářící krása\" a \"malá hvězda\". Původně se tak jmenovala Róxané, perská šlechtična, dcera Oxyarta ze Sogdiany a oficiální manželka Alexandra Velikého.\n\n\n\n\n\n\n"}
{"id": "254790", "url": "https://cs.wikipedia.org/wiki?curid=254790", "title": "Wolfgang Schmieder", "text": "Wolfgang Schmieder\n\nWolfgang Schmieder (29. května 1901 – 8. listopadu 1990) byl německý muzikolog.\n\nNarodil se v německém městě Bromberg (dnes Bydhošť, Polsko). V roce 1950 publikoval BWV, plným jménem Bach-Werke-Verzeichnis (Katalog Bachových děl), soupis hudebních děl Johanna Sebastiana Bacha. Jeho číslování je považováno za standardní a je užíváno učenci a hudebníky po celém světě. Od dubna 1942 do roku 1963, kdy odešel do důchodu, pracoval jako zvláštní znalec hudby v Městské a univerzitní knihovně na Johann Wolfgang Goethe-Universität. Poté žil ve Freiburgu im Breisgau až do své smrti ve věku 89 let.\n"}
{"id": "254791", "url": "https://cs.wikipedia.org/wiki?curid=254791", "title": "Judské hory", "text": "Judské hory\n\nJudské hory (hebrejsky הרי יהודה \"Harej Jehuda)\" je pohoří v Izraeli a na Západním břehu Jordánu, které probíhá od severu (hora Ba'al Chacor) k jihu (Be'er Ševa) a tvoří předěl mezi pobřežní nížinou Šefela a Judskou pouští. Judské hory tvořily jádro Judského království a nacházejí se v nich mnohá významná města, zejména Jeruzalém.\n\nObvykle se Judské hory dělí na tři části:\n\nV Judských horách převládá středozemní klima s ročním úhrnem srážek okolo 450 mm. Severní a jižní část hor utrpěly činností člověka – těžbou dřeva, spásáním a ohněm, a proto se na jejich svazích již nenachází větší lesní porost. Lesy (většinou uměle vysázené ve 20. století Židovským národním fondem) se nacházejí jen západně od Jeruzaléma (Jeruzalémský koridor), kde tvoří chráněné a turisticky využívané komplexy. Jde například o Les Mučedníků.\n\nStřední část Judských hor odvodňují některé významnější sezónní i stále toky: Sorek nebo Nachal Ksalon. V jižní části jsou významnějšími toky Nachal Guvrin, Lachiš nebo Nachal Adorajim.\n\nV Judských horách roste zejména rohovník a řečík lentišek, žijí zde gazely, šakali, prasata divoká, lišky, hyeny, zajíci a také mnohé druhy chráněných ptáků.\n\nVýchodní část Judských hor leží ve srážkovém stínu, života v této oblasti proto ubývá, až nakonec přechází v Judskou poušť.\n\n"}
{"id": "254793", "url": "https://cs.wikipedia.org/wiki?curid=254793", "title": "Chlad", "text": "Chlad\n\nChlad je pocit zimy, který cítí organismus, jestliže je vystaven teplotě výrazně nižší, než je teplota jeho těla. Organismus se následně snaží s tímto pocitem bojovat, pokud přetrvává, dochází k vysílení organismu, jeho útlumu a v extrémním případě může vést i ke smrti jedince. Každý druh je schopen do určité míry snášet jiné teploty bez toho, aniž by to pro něho bylo kritické. Vnímání chladu se děje pomocí termoreceptorů.\n\nJako reakce na chlad u člověka dochází k postavení ochlupení tzv. „\"husí kůži\"“, kdy se vytvoří izolační vrstva, zadržující teplejší vzduch blíže k tělu. Jde o evoluční relikt z dob, kdy měl člověk hustší ochlupení, u současného člověka je jeho izolační efekt poměrně nízký. Husí kůže se může objevit také v důsledku silného vzrušení, například strachu.\n\nPokud pocit chladu přetrvává, dochází k svalovému třasu, kdy se tělo snaží pohybem získávat teplo pro zahřátí organismu, čímž dochází k rychlému spotřebovávání energie a tím oslabováním organismu. Pokud teplota člověka klesne pod 30 °C dochází ke ztrátě vědomí. Lokálním projevem chladu je vznik omrzlin, které nejčastěji vznikají na periferii organismu (prsty, ruce, nohy, nos, uši). V případě podchlazení je vhodné postupně zvyšovat teplotu, extrémní přesun do vyhřáté místnosti je jako forma první pomoci zcela nevhodné.\n\nOrganismy se proti chladu aktivně chrání a to buď pomocí srsti, ochlupení, choulením či v případě člověka oblečením.\n\n\n"}
{"id": "254794", "url": "https://cs.wikipedia.org/wiki?curid=254794", "title": "Suruga (provincie)", "text": "Suruga (provincie)\n\nProvincie Suruga (: 駿河国; \"Suruga no kuni\") byla stará japonská provincie ležící na pobřeží Tichého oceánu v regionu Čúbu na ostrově Honšú. Sousedila s provinciemi Izu, Kai, Sagami, Šinano a Tótómi. Na jejím území se dnes rozkládá východní část prefektury Šizuoka.\n\nJejí staré hlavní město leželo v blízkosti dnešní Šizuoky. Během většiny období Sengoku byla provincie Suruga ovládána klanem Imagawa, ale po porážce Jošimota Imagawy Nobunagou Odou ji ovládl Šingen Takeda. Nakonec ji ale Iejasu Tokugawa přidělil jednomu ze svých spojenců.\n"}
{"id": "254795", "url": "https://cs.wikipedia.org/wiki?curid=254795", "title": "Kronborg", "text": "Kronborg\n\nKronborg (dánsky „Korunní hrad“; ) je opevněný renesanční hrad v Dánsku, ve městě Helsingør na severovýchodním cípu pobřeží ostrova Sjælland. Od roku 2000 patří mezi památky světového dědictví. Proslavil se převážně díky anglickému dramatikovi Williamu Shakespearovi, který sem umístil děj svého \"Hamleta, kralevice dánského\" (v dramatu je ovšem hrad nazýván \"Elsinore\", tradičním angl. exonymem pro Helsingør).\n\nByl založen roku 1420 králem Erikem VII. Pomořanským jako hrad jménem Krogen. Od roku 1429 byl využíván k výběru sundského cla od lodí, jež potřebovaly proplout skrz úžinu Öresund, kterou tento hrad spolu s nedalekým protilehlým hradem Kernenem v (nyní švédském, do roku 1658 dánském) Helsingborgu účinně hlídal po dlouhá staletí. V letech 1574–1585 nechal král Frederik II. hrad přestavět ve stylu holandské renesance a zároveň i pod vedením vlámského stavitele Hanse van Paesschena obehnat tehdy novým stylem opevnění – bastiony. (Dodnes se zde nachází skupina děl, která byla původně připravena ke střelbě na lodě, jež by chtěly projet bez zaplacení cla.) Při této příležitosti také zámecká pevnost obdržela své současné jméno. Roku 1629 celý hrad, kromě své kaple, vyhořel. Ještě téhož roku jej nechal Kristián IV. znovu stavět. Prací byl pověřen dánsko-vlámský architekt Hans van Steenwinckel. Práce trvaly až do roku 1639, kdy až na pár chybějících detailů z interiéru a chybějící špice jižní věže byl hrad opět postaven.\n\nV letech 1785–1926 sloužil jako kasárna.\n\nInteriér hradu je poměrně skromně zařízen nábytkem, převážně holandským, ze 17. století. Míčovna, neboli banketní sál, se řadí se svými rozměry 62 × 11 m k největším v severní Evropě. Dříve byla míčovna o slavnostních příležitostech vyzdobena čtyřiceti gobelíny (s vetkanými podobiznami sta dánských králů, včetně těch mýtických); po požáru jich zůstalo jen sedm.\n\nDvorní kaple má vyřezávaný, silně zlacený dřevěný interiér. Součástí hradu jsou i kasematy, jež sloužily jako sklad potravin i věznice pro politické vězně. V kasematách je umístěna socha spícího národního hrdiny Dánska, Ojíře Dánského (\"Holger Danske\"), legendárního rytíře a družiníka císaře Karla Velikého. Podle legendy se probudí ze svého spánku až bude zemi nejhůře a pomůže jí zahnat nepřátele Dánska.\n\n"}
{"id": "254796", "url": "https://cs.wikipedia.org/wiki?curid=254796", "title": "Karel Fiala (1871)", "text": "Karel Fiala (1871)\n\nKarel Fiala (22. ledna 1871 v Mníšku pod Brdy — 27. července 1931 v Praze) byl český herec, otec herce Emana Fialy a herce a sochaře Ference Futuristy, strýc Jiřího Julia Fialy a Ferdinanda Fialy, děd herečky Anny Ferencové. Významný představitel známé české herecké dynastie Fialů a Futuristů.\n\nNa konci svého života si v průběhu devíti let zahrál ve 40 němých filmech, v divadle byl členem souboru a ředitelem Švandova divadla na Smíchově.\n\n\n"}
{"id": "254798", "url": "https://cs.wikipedia.org/wiki?curid=254798", "title": "Karel Fiala", "text": "Karel Fiala\n\nJméno a příjmení Karel Fiala neslo či nese více různých osobností:\n\n"}
{"id": "254800", "url": "https://cs.wikipedia.org/wiki?curid=254800", "title": "Josef Wenzig", "text": "Josef Wenzig\n\nJosef Wenzig (18. ledna 1807 Praha – 28. srpna 1876 Turnov) byl český pedagog a převážně německy píšící spisovatel a libretista, autor libret k operám Bedřicha Smetany \"Dalibor\" a \"Libuše\".\n\nPo dokončení studií byl vychovatelem, např. v domě nejvyššího purkrabí hraběte Karla Chotka, kde se seznámil s řadou významných osobností českého kulturního a společenského života. V roce 1833 nastoupil jako profesor na pražskou reálku, kde setrval 16 let.\n\nV revolučním roce 1848 byl zvolen do Národního výboru. Od roku 1849 připravoval a posléze vedl První českou reálku v Praze.\nV roce 1853 ho jmenovali ředitelem českých škol reálných, tuto funkci udržel i po publikování svého \"Rozjímání rakouského občana o císařově dopisu z 9. září 1857\" (ten napsal císař František Josef I. a vyjádřil se v něm ve smyslu, aby školy dbaly o rozvoj národních kultur). Wenzig vyznění dopisu otevřeně vyložil jako obranu češtiny ve školství, což obhájil i před hrozícím disciplinárním řízením ve Vídni.\n\nV roce 1861 byl zvolen z okresů královéhradeckého a nechanického do Českého zemského sněmu, kde v roce 1864 s poslanci Braunerem, Tonnerem a Zeithammerem prosadil přijetí návrhu zákona o jazykové rovnoprávnosti na školách nižších a středních, ačkoli byl původně předložen v roce 1861 poslaneckou menšinou. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nByl i členem pražského zastupitelstva a jeho školské komise.\n\n10. prosince 1864 byl Wenzig náhle penzionován z funkcí v české reálce, našel ale nové působiště založením Československé akademie obchodní. Byl i prvním předsedou Umělecké besedy a Matice lidu.\n\nZávěr života strávil v Turnově, po smrti převezen do Prahy, kde byl slavně pohřben.\n\nNapsal řadu divadelních her (např. \"Timoleon\", \"Koruna\", komedie \"Doktorka medicinae nebo Náhody, nehody, hody\") a operních libret, z nichž jen některé byly provedeny či zhudebněny. Nejvýznamnější jsou jeho libreta ke Smetanovým operám \"Daliboru\" a \"Libuši\". Dochovalo se i jeho nikdy nezhudebněné libreto ke čtyřaktové opeře \"Bitva na Vítkově\". Na konci 50. let 19. století vyšly dvě unikátní výpravně ilustrované Wenzigovy knihy o Praze a Čechách.\n\nByl také překladatelem do němčiny (české národní písně, pohádky i tehdejší česká poezie) a autorem několika německy psaných studií o české literatuře.\n\nJméno Josefa Wenziga bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n\n\n"}
{"id": "254806", "url": "https://cs.wikipedia.org/wiki?curid=254806", "title": "Marek Laš", "text": "Marek Laš\n\nMarek Laš (narozen 24. ledna 1987, Třebíč) je český hokejista. Vystudoval gymnázium Třebíč, ve studiu pokračoval na Západočeské univerzitě v Plzni, do roku 2006 hrál v SK Horácké Slavii Třebíč, od roku 2006 hrál v HC Lasselsberger Plzeň. V červenci 2014 odešel na hostování do HC Olomouc, kde se stal velmi účinným hráčem – střelcem, ke konci listopadu 2015 měl v týmu HC Olomouc vstřelených 10 branek a na žádnou nepřihrál. Stal se tak unikátním hráčem. V roce 2020 nastoupil s týmem Horácké Slavie Třebíč.\n\n"}
{"id": "254808", "url": "https://cs.wikipedia.org/wiki?curid=254808", "title": "Řím (seriál)", "text": "Řím (seriál)\n\nŘím (v anglickém originále Rome) je televizní seriál z doby přerodu starověkého Říma z republiky na císařství. Líčí život řady významných soudobých Římanů (Gaius Julius Caesar, Marcus Junius Brutus, Servilia Caepionis). Kromě toho vypráví příběh dvou římských vojáků jménem Lucius Vorenus (Kevin McKidd) a Titus Pullo (Ray Stevenson), kteří svérázně zasahují do chodu římských dějin.\n\nSeriál byl produkován televizí HBO ve spolupráci s RAI a BBC a vysílán na televizi HBO a zároveň v předpremiéře na programech Rai 2 a BBC Two v roce 2006. V Česku jej vysílala v českém znění také HBO.\n\n"}
{"id": "254809", "url": "https://cs.wikipedia.org/wiki?curid=254809", "title": "Gymnázium a Obchodní akademie Bučovice", "text": "Gymnázium a Obchodní akademie Bučovice\n\nGymnázium a Obchodní akademie Bučovice je střední škola sídlící v Bučovicích.\n\n\n28. března 2008 zvítězila profesorka gymnázia \"PhDr. Emílie Kostrbová\" v anketě o nejoblíbenějšího učitele roku Zlatý Ámos. Získala ocenění ve čtyřech kategoriích - Zlatý Ámos, Dětský Ámos, Ámos sympaťák a Média Ámos.\n\n"}
{"id": "254811", "url": "https://cs.wikipedia.org/wiki?curid=254811", "title": "László Sólyom", "text": "László Sólyom\n\nLászló Sólyom (* 3. ledna 1942, Pécs) je maďarský politik, právník, univerzitní profesor a výkonný člen MTA. V letech 1990–1998 byl prvním předsedou Ústavního soudu MR a v letech 2005–2010 byl třetím prezidentem Maďarské republiky.\n\nLászló Sólyom se narodil dne 3. leden 1942 ve městě Pécs v tehdejším Maďarském království. V roce 1965 ukončil studium práva na univerzitě v Pécsi, poté studoval na univerzitě v německém městě Jena. Od roku 1981 doktor právních věd. Profesor práva na univerzitách v Maďarsku a v Německu.\n\nV prezidentských volbách, které se konaly 7. června 2005 porazil László Sólyom, který kandidoval jako nezávislý, kandidátku MSZP Katalin Szili. Prezidentský úřad převzal oficiálně 5. srpna 2005 od svého předchůdce Ference Mádla.\n\nJako erudovaný právník ve funkci prezidenta zdůrazňuje úlohu justice nejen při zabezpečování veřejného pořádku a ústavou zajištěných práv ústavou, ale i celé legitimity řádného fungování státu. \n\nV parlamentních volbách 2010 získal Fidesz-KDNP ústavní dvoutřetinovou většinu. Krátce po volbách unikla na veřejnost nepotvrzená informace, že Fidesz nebude již v srpnových prezidentských volbách podporovat prezidenta László Sólyoma, ale zvolí si někoho z vlastních řad. A tak se také stalo, dne 29. června 2010 byl novým prezidentem Maďarské republiky zvolen Pál Schmitt, ten úřad oficiálně převzal 6. srpna 2010. Podle průzkumů veřejného mínění si veřejnost přála opětovné zvolení Sólyoma, ale Fidesz prosadil svého kandidáta. Podle politologů totiž premiér Viktor Orbán plánuje velké změny v ústavě a Sólyom, jako bývalý ústavní právník, by mohl být překážkou při těchto změnách.\n\n\n\n\n"}
{"id": "254815", "url": "https://cs.wikipedia.org/wiki?curid=254815", "title": "95 tezí", "text": "95 tezí\n\n95 tezí neboli Disputace o moci odpustků (\"\") je seznam návrhů pro akademickou disputaci, jež napsal v roce 1517 Martin Luther, profesor morální teologie na Univerzitě ve Wittenbergu v Německu. \"95 tezemi\" začala reformace, rozkol v katolické církvi, který navždy změnil Evropu. Teze obsahují Lutherovu kritiku toho, co považoval za zneužívání náboženství: prodeje plnomocných odpustků kazateli. Věřilo se, že tyto odpustky povedou k prominutí časných trestů v očistci za hříchy spáchané kupujícími nebo jejich blízkými. V \"95 tezích\" Luther tvrdil, že pokání vyžadované Kristem pro odpuštění hříchů je vnitřní a duchovní, že nestačí pouze vnější zpověď. Také popisoval, jak odpustky odvádějí křesťany od opravdového pokání a lítosti nad hříchem, protože si lidé myslí, že se tomu lze vyhnout koupí odpustku. Odpustky navíc podle Luthera odrazují křesťany od obdarovávání chudých a dalších skutků milosrdenství, jelikož se věří, že odpustkové listiny mají větší duchovní hodnotu. I když Luther tvrdil, že jeho pozice vůči odpustkům se shoduje s papežovou, \"Teze\" zpochybnily papežskou bulu ze 14. století o tom, že papež může používat poklad zásluh a dobrých skutků minulých svatých, aby odpouštěl časné tresty za hříchy. \"Teze\" jsou formulovány jako podklady k diskusi a ne nutně Lutherovy vlastní názory, ale Luther později objasnil své názory v textu \"Vysvětlení k disputaci o moci odpustků\".\n\nLuther poslal \"Teze\" dne 31. října 1517 jako přílohu v dopise Albrechtovi Braniborskému, arcibiskupovi mohučskému. Datum se dnes považuje za začátek reformace a každoročně připomíná jako Den reformace. Luther také možná přibil \"Teze\" na dveře kostela Všech svatých a ostatních kostelů ve Wittenbergu v souladu s obyčeji univerzity buď 31. října, nebo v polovině listopadu. \"Teze\" byly, a to i díky vynálezu knihtisku, rychle přetiskovány, překládány a distribuovány po celém Německu a Evropě. Pak došlo k pamfletovému souboji s prodejcem odpustků Johannem Tetzelem, což ještě víc rozšířilo Lutherovu slávu. Církevní nadřízení Luthera stíhali pro kacířství, což vyústilo na počátku ledna roku 1521 v jeho exkomunikaci. I když \"Teze\" byly počátkem reformace, Luther nepovažoval odpustky za stejně důležité jako jiné teologické otázky, které štěpily církev, jako ospravedlnění vírou a svobodu vůle. Jeho průlomové spisy k těmto otázkám přišly až později a on nepovažoval \"95 tezí\" za nic, v čem by se jeho názory lišily od papežských.\n\nMartin Luther, tehdy třiatřicetiletý profesor morální teologie na Univerzitě ve Wittenbergu a městský kazatel, sepsal \"95 tezí\" proti soudobé církevní praxi udělování odpustků. V katolické církvi, tenkrát prakticky jediné křesťanské církvi západní Evropy, jsou odpustky součástí ekonomie spásy. Pokud zhřešivší křesťan vyzná své hříchy ve zpovědi, budou mu podle této nauky odpuštěny a nebude již za ně věčně trestán v pekle, ale může stále ještě obdržet časný (tj. časově omezený) trest. Tento trest může kajícník zahladit konáním milosrdných skutků. Pokud časné tresty nejsou vypořádány v průběhu života, bude je člověk muset vytrpět v očistci. Odpustky mohou tento časný trest snížit.\nPapežové jsou oprávněni udělit plnomocné odpustky, které poskytují úplné vypořádání všech zbývajících časných trestů za hříchy. Tyto odpustky byly zakupovány i ve prospěch mrtvých, o kterých se věřilo, že jsou v očistci. V tehdejším systému odpustků tak duchovní získávali hmotný prospěch jejich prodejem a papež oficiálně odpouštěl časné tresty výměnou za poplatek. Teologové Pařížské univerzity kritizovali už koncem patnáctého století tehdy populární rčení „když cinkne peníz o dno truhlice, vyletí duše z očistce“. Ke kritikům odpustků před Lutherem patřil Jan Viklef, který popřel, že papež má pravomoc nad očistcem. Jan Hus a jeho následovníci prosazovali přísnější systém pokání, v němž odpustky neexistovaly. Johannes von Wesel koncem 15. století také útočil na odpustky. Světští vládci měli zájem na ovládnutí prodeje odpustků, protože jejich ekonomiky trpěly tím, že peníze za odpustky opouštěly jejich území. Často se proto snažili získat část výtěžku nebo zakazovali odpustky úplně, jako to v Lutherově Sasku udělal tamní vévoda Jiří Vousatý.\n\nV roce 1515 vypsal papež Lev X. plnomocné odpustky určené na financování stavby baziliky svatého Petra v Římě. Platily pro téměř jakýkoli hřích včetně cizoložství a krádeže. Kázání všech ostatních odpustků mělo přestat na osm let, v nichž se nabízely papežovy odpustky. Kazatelé odpustků dostali přísné pokyny, jak mají odpustky propagovat, a měli je vychvalovat mnohem víc než odpustky dřívější. V roce 1517 byl kázáním a nabízením odpustků pověřen Johann Tetzel; a jeho kampaň ve městech poblíž Wittenbergu přiměla mnoho občanů Wittenbergu cestovat do těchto měst a nakupovat v nich, protože prodej odpustků byl ve Wittenbergu a dalších saských městech zakázán.\n\nLuther měl rovněž zkušenosti s odpustky spojenými s kostelem Všech svatých ve Wittenbergu. Uctíváním velké chrámové sbírky ostatků mohli věřící také získávat odpustky. Již roku 1514 Luther kázal proti zneužívání odpustků a proti tomu, jak zlevnily boží milosti ve srovnání s opravdovým pokáním. Jeho starost ještě víc vzrostla v roce 1517, kdy se jeho farníci vraceli z nákupu Tetzelových odpustků a tvrdili, že již nemusejí činit pokání a změnit své životy, aby jim mohly být odpuštěny hříchy. Když si poslechl, co Tetzel říkal o odpustcích ve svých kázáních, Luther začal pečlivěji studovat problematiku odpustků a kontaktoval odborníky na toto téma. V roce 1517 několikrát kázal o odpustcích a vysvětloval, že opravdové pokání je lepší než nákup odpustku. Učil, že předpokladem fungování odpustku je, že kajícník se vyznal a litoval, jinak je odpustek bezcenný. Skutečně kající hříšník by podle Luthera také neměl usilovat o odpustky, protože by miloval boží spravedlnost a toužil po trestu za své hříchy. Tato kázání, zdá se, ustala od dubna do října 1517, pravděpodobně když Luther psal\" 95 tezí\". Sepsal i \"Pojednání o odpustcích\", zřejmě na počátku podzimu roku 1517. Je to obezřetný a pátravý průzkum tématu. Dopisem na toto téma kontaktoval církevní představené včetně svého nadřízeného Hieronyma Schulze, biskupa braniborského, a to někdy kolem 31. října, kdy zaslal \"Teze\" arcibiskupu Albrechtovi Braniborskému, nebo o něco dříve.\n\nPrvní teze se stala slavnou. Říká: „Když náš Pán a mistr Ježíš Kristus řekl: ,Čiňte pokání,‘ chtěl, aby celý život věřícího byl pokáním.“ V prvních několika tezích Luther rozvíjí myšlenku pokání jako křesťanova vnitřního boje s hříchem spíše než jako vnějšího systému svátostné zpovědi. Teze 5–7 pak říkají, že papež může jen osvobodit lidi z trestů, které udělil sám nebo prostřednictvím církevního systému pokání, ale ne z viny hříchu. Papež může pouze v božím jménu ohlašovat boží odpuštění hříchu.\nV tezích 14–29 Luther zpochybnil běžné představy o očistci. Teze 14–16 přinášejí myšlenku, že trest očistce lze přirovnat ke strachu a zoufalství umírajících lidí. V tezích 17–24 se tvrdí, že s konečnou jistotou nelze o duchovním stavu duší v očistci nic říci. Teze 25 a 26 říkají, že papež nemá žádnou moc nad dušemi v očistci. Teze 27–29 útočí na myšlenku, že jakmile se zaplatí, plátcovi blízcí jsou propuštěni z očistce. Považují to za povzbuzování hříšné chamtivosti a tvrdí, že je nemožné si být jistý, protože jen Bůh sám má plnou moc odpouštět tresty v očistci.\n\nTeze 30–34 se vypořádávají s falešnou jistotou, jakou podle Luthera kazatelé odpustků nabízejí křesťanům. Protože nikdo neví, zda se člověk skutečně kál, listina ujišťující člověka o odpuštění je nebezpečná. Teze 35 a 36 útočí na myšlenku, že odpustek činí pokání zbytečným. To vede k závěru, že skutečně kající člověk, který jedině může těžit z odpustku, již obdržel jediný užitek, který odpustek poskytuje. Skutečně kajícímu křesťanovi již podle Luthera byl odpuštěn trest i vina samotná. V tezi 37 se říká, že odpustky nejsou pro křesťany nezbytné, aby mohli přijmout všechny dary poskytované Kristem. Teze 39 a 40 tvrdí, že odpustky činí opravdové pokání obtížnějším. Opravdové pokání touží po božím trestu za hřích, ale odpustky učí se vyhnout trestu, protože to je účelem jejich nákupu.\n\nV tezích 41–47 Luther kritizuje odpustky na základě toho, že odrazují od skutků milosrdenství ty, kteří si je kupují. Zde začíná používat obrat „Křesťany je třeba učit...“, aby vyjádřil, jak by podle něj lidé by měli být poučováni o hodnotě odpustků. Je třeba je učit, že dávat chudým je nesrovnatelně důležitější, než kupovat odpustky, že nakupovat odpustky spíše než dávat chudým vzbuzuje boží hněv a že dělání dobrých skutků činí člověka lepším, zatímco nákup odpustků nikoli. V tezích 48–52 Luther vystupuje na straně papeže a říká, že pokud by papež věděl, co se hlásá v jeho jménu, raději by baziliku sv. Petra nechal spálit na prach, „než aby byla vybudována z kůže, masa a kostí jeho ovcí.“ Teze 53–55 si stěžují na omezení kázání, zatímco se prodávají odpustky.\n\nV tezích 56–66 Luther kritizuje nauku o pokladu zásluh, na které nauka o odpustcích staví. Uvádí, že obyčejní křesťané tuto nauku nechápou a jsou klamáni. Pro Luthera je pravým pokladem církve evangelium Ježíše Krista. Tento poklad mají lidé sklon odmítat, „protože první dělá posledními“, podle výroků Matouše 19,30 a 20,16. Luther používá metaforu a slovní hříčky, aby popsal poklady evangelia jako sítě pro lov boháčů, zatímco poklady odpustků jsou sítě pro lov bohatství.\nV tezích 67–80 Luther rozebírá problémy spojené s tím, jak se odpustky káží, což bylo tématem jeho dopisu arcibiskupovi Albrechtovi. Kazatelé propagují odpustky jako největší z milostí poskytovaných církví, ale vlastně jen propagují chamtivost. Biskupům bylo přikázáno, aby s úctou přijímali kazatele odpustků vstupující na jejich území; ale biskupové jsou také povinni chránit své lidi před kazateli, kteří káží v rozporu s papežovým záměrem. Luther pak haní přesvědčení údajně šířené kazateli, že odpustky by mohly prominout i tomu, kdo by poskvrnil Pannu Marii. Naopak tvrdí, že odpustky nemohou sejmout vinu ani za nejlehčí ze všedních hříchů. Několik dalších údajných tvrzení kazatelů odpustků potom označuje za rouhání: že svatý Petr by nemohl udělit větší milost než současný papež a že odpustkový kříž s papežským znakem je stejně cenný jako Kristův kříž.\n\nLuther cituje několik námitek laiků proti odpustkům v tezích 81–91. Uvádí je jako obtížné námitky ze strany věřících spíše než jako svou vlastní kritiku. Jak má odpovědět těm, kdo se ho ptají, proč papež raději prostě očistec hned nevyprázdní, když je to v jeho moci? Co má říci těm, kdo se ptají, proč se pořád slouží výroční zádušní mše ve prospěch duší v očistci i za ty, kteří byli očištěni odpustkem? Luther tvrdí, že se někomu zdá divné, že by duše zbožných lidí v očistci mohly být zachráněny živými bezbožníky. Také zmiňuje otázku, proč přebohatý papež potřebuje peníze chudých věřících ke stavbě chrámu sv. Petra. Ignorovat tyto otázky podle Luthera přináší riziko, že se lidé budou papežovi vysmívat. Pak se \"Teze\" dovolávají papežova finančního zájmu a tvrdí, že pokud by kazatelé omezili svoje kázání ve shodě s Lutherovým názorem na odpustky (o němž \"Teze\" předpokládají, že je i papežovým názorem), tak by uvedené námitky přestaly být na místě. Luther uzavírá \"Teze\" výzvou, aby křesťané následovali Krista, i když to přináší bolest a utrpení. Snášet trest a přijít do nebe je lepší než falešný pocit bezpečí.\n\n\"Teze\" jsou napsány jako podklad, který má být diskutován ve formální akademické disputaci, i když neexistuje důkaz, že se taková disputace někdy odehrála. V záhlaví Luther zve učence z jiných měst k účasti. Pořádat podobné debaty bylo privilegium, které Luther měl jakožto doktor, a nebyla to neobvyklá forma akademického bádání. Mezi roky 1516 a 1521 Luther ve Wittenbergu připravil dvacet souborů disputačních tezí. Wittenberský teolog Andreas Karlstadt napsal v dubnu 1517 podobný soubor tezí, teologicky ještě radikálnější než Lutherův. Přibil je na dveře kostela Všech svatých, stejně jako to údajně učinil i Luther se svými \"95 tezemi\". Karlstadt uveřejnil své teze v době, kdy se v kostele vystavovaly tamní ostatky, což bylo možno považovat za provokaci. Podobně Luther uveřejnil svých 95 tezí v předvečer slavnosti Všech svatých, v nejvýznamnější den roku, pokud jde o úctu k ostatkům ve wittenberském kostele Všech svatých.\n\n95 tezí mělo podnítit akademickou debatu, ne lidovou revoluci, ale jsou náznaky, že Luther svůj čin považoval za prorocký a významný. Zhruba v té době opustil jméno Luder a začal se psát Luther a někdy Eleutherius, což je řecky Svobodný. Tím zřejmě projevil svou svobodu od scholastické teologie, proti které vystoupil dříve toho roku. Později tvrdil, že si nepřál všeobecné rozšíření \"Tezí\". Americká historička Elizabeth Eisensteinová dokládala, že Lutherovo údajné překvapení nad jejich úspěchem asi obsahovalo prvek sebeklamu, a její kolega Hans Hillerbrand měl za to, že si Luther určitě přál vyvolat velký spor. Zdá se, jakoby Luther použil akademickou povahu \"Tezí\" jako štít, který mu dovolil napadnout zavedené názory, ale přitom popírat, že by chtěl zaútočit na církevní nauku. Sepsání souboru tezí k diskuzi totiž nutně neznamenalo, že se s nimi autor ztotožňuje, a tak mohl Luther tvrdit, že sám buřičské myšlenky Tezí nezastává.\n\nDne 31. října 1517 Luther poslal dopis arcibiskupovi mohučskému Albrechtu Braniborskému, pod jehož autoritou se odpustky prodávaly. Dopis je formulován jako loajální upozornění na pastorační problémy vznikající kázáním odpustků. Vychází z předpokladu, že Albrecht neví, co se s odvoláním na jeho autoritu káže, a vyjadřuje obavu, že to lidi odvádí od evangelia a že odpustkové kázání může zhanobit Albrechtovo jméno. Neodsuzuje odpustky ani soudobou nauku o nich, a dokonce ani kázání samotné, jak bylo pronášeno, poněvadž ho neslyšel osobně. Místo toho uvádí své znepokojení ohledně toho, že lidé odpustky špatně chápou a že kázání podporují toto neporozumění, jako třeba názor, že odpustky mohou zahladit každý hřích anebo že mohou člověka zbavit viny i trestu za hřích. V doušce Luther napsal, že Albrecht může najít teze o této věci přiložené k dopisu, a tak seznat nejistotu nauky o odpustcích, jež kontrastuje se sebevědomím kazatelů hlásajících výhody odpustků.\nBylo zvykem, že před sezváním disputace byly teze vytištěny univerzitní tiskárnou a veřejně publikovány. Žádný výtisk wittenberského tisku \"95 tezí\" se nedochoval, ale to není překvapivé, protože Luther ještě nebyl slavný a význam dokumentu nebyl rozpoznán. Wittenberské univerzitní stanovy požadovaly, aby se teze vyvěšovaly na dveřích všech kostelů ve městě, ale Philipp Melanchthon, který se poprvé zmínil o vyvěšení tezí, uvedl pouze dveře kostela Všech svatých. Melanchthon také tvrdil, že Luther zveřejnil \"Teze\" 31. října, ale to je v rozporu s několika Lutherovými výroky o sledu událostí; a Luther vždy prohlašoval, že on přednesl své námitky správnou cestou a že nepodněcoval veřejný spor. Je možné, že zatímco Luther později vnímal dopis Albrechtovi z 31. října jako začátek reformace, vyvěsil \"Teze\" na dveře kostela až po polovině listopadu, ale možná je také na dveře vůbec nepřibil. Ať už tomu bylo jakkoli, \"Teze\" byly dobře známy wittenberské intelektuální elitě brzy poté, co je Luther zaslal Albrechtovi.\n\n\"Teze\" byly množeny a šířeny zájemcům brzy poté, co Luther poslal dopis arcibiskupovi. Latinské \"Teze\" byly otištěny v čtyřstránkovém letáku v Basileji a jako plakáty v Lipsku a Norimberku. Celkově bylo v Německu roku 1517 vyrobeno několik set výtisků latinských \"Tezí\". Kaspar Nützel je v Norimberku později v témže roce přeložil do němčiny a exempláře tohoto překladu byl rozeslány několika zájemcům po Německu, ale možná nešlo o výtisky.\n\nAlbrecht Braniborský zřejmě obdržel Lutherův dopis s \"Tezemi\" kolem konce listopadu. Požádal o stanovisko teology na Univerzitě v Mohuči a jednal se svými poradci. Ti mu doporučili, aby se v souladu s odpustkovou bulou Lutherovi zakázalo kázat proti odpustkům. Albrecht požádal o zákaz římskou kurii. V Římě byl Luther okamžitě vnímán jako hrozba. V únoru 1518 papež Lev X. požádal představeného obutých augustiniánů, Lutherova církevního řádu, aby Luthera přiměl přestat šířit své myšlenky o odpustcích. Dominikán Sylvester Mazzolini byl také pověřen sepsat dobrozdání, které by mohlo být použito proti Lutherovi u soudu. Mazzolini napsal \"Dialog proti domýšlivým tezím Martina Luthera o moci papeže\", kde se zaměřil na Lutherovo zpochybnění papežovy autority spíše než na jeho stížnosti ohledně kázání odpustků. Luther obdržel v srpnu 1518 předvolání do Říma. Reagoval \"Vysvětlením disputace o hodnotě odpustků\", ve kterém se pokusil očistit od obvinění, že útočí na papeže. Když sepsal své názory do větší hloubky, Luther si zřejmě uvědomil, že jejich důsledky ho zavádějí dál od oficiální nauky, než si původně myslel. Později říkal, že by spor zřejmě nezačínal, kdyby věděl, kam povede. \"Vysvětlení\" bývá považováno za první Lutherovo reformátorské dílo.\nJohann Tetzel na \"Teze\" odpověděl výzvou k Lutherovu upálení pro herezi a pověřil teologa Konrada Wimpinu napsat 106 tezí proti Lutherovu dílu. Ty pak Tetzel hájil v disputaci před univerzitou ve Franfurtu nad Odrou v lednu 1518. 800 výtisků disputace bylo posláno na prodej do Wittenbergu, ale tamní studenti je sebrali knihkupci a spálili. Luther se začínal stále víc bát, že se situace vymyká z rukou a že se ocitl v nebezpečí. Aby uklidnil odpůrce, uveřejnil \"Promluvu o odpustcích a milosti\", jež nezpochybňuje papežovu autoritu. Tento německy psaný leták byl velmi krátký a mohli ho snadno pochopit laici. Stal se Lutherovou první široce úspěšnou prací a dosáhl dvaceti vydání. Tetzel odpověděl vyvrácením psaným bod po bodu, kde široce citoval bibli a významné teology. Jeho leták nebyl ani zdaleka tak úspěšný jako Lutherův. Naopak Lutherova odpověď na Tetzelův leták byla opět prodejním úspěchem svého autora.\n\nDalším prominentním odpůrcem \"Tezí\" byl Johann Eck, Lutherův přítel a teolog na Univerzitě v Ingolstadtu. Eck napsal vyvrácení, určené biskupovi z Eichstättu a nazvané \"Obelisky\". Název odkazuje na křížky zvané obelisky, které se ve středověku používaly k vyznačování heretických pasáží v textech. Byl to tvrdý a nečekaně osobní útok, vinící Luthera z hereze a hlouposti. Luther odpověděl soukromě textem \"Asterisky\", nazvaným podle hvězdičky (asterisku), používané tehdy k vyznačení důležitých textů. Byla to rozhněvaná odpověď a Luther v ní vyjádřil názor, že Eck nerozumí věci, o které píše. Spor mezi Lutherem a Eckem se dostal na veřejnost roku 1519 v jejich lipské disputaci.\n\nLuther byl papežskou autoritou předvolán, aby se v říjnu 1518 hájil proti obvinění z hereze před Tommasem de Viem v Augsburgu. De Vio nedovolil Lutherovi, aby s ním široce debatoval o svých údajných herezích, ale soustředil se na dva sporné body. Prvním byla teze 58, která říká, že papež nemůže používat poklad zásluh, aby odpouštěl časné tresty za hříchy. To je v rozporu s papežskou bulou \"Unigenitus\", již vyhlásil Klement VI. roku 1343. Druhým bodem byla otázka, zda člověk může mít jistotu, že mu bylo odpuštěno poté, co dostal kněžské rozhřešení. Lutherovo \"Vysvětlení\" teze 7 tvrdí, že ano, a to na základě božího slibu, avšak de Vio tvrdil, že pokorný křesťan si nikdy nemůže nárokovat jistotu ohledně svého postavení před Bohem. Luther odmítl odvolat a žádal, aby případ prozkoumali univerzitní teologové. Jeho požadavek byl zamítnut, a tak se Luther před odchodem z Augsburgu odvolal k papežovi. Luther byl nakonec exkomunikován roku 1521, když spálil papežskou bulu, jež mu hrozila exkomunikací, pokud neodvolá.\n\nSpor o odpustky zahájený \"95 tezemi\" byl počátkem reformace, schizmatu v katolické církvi, které zahájilo hluboké a trvalé sociální a politické změny v Evropě. Luther později tvrdil, že záležitost odpustků nebyla důležitá ve srovnání se spory, které absolvoval později, jako byla jeho debata s Erasmem Rotterdamským o svobodné vůli, a ani nepovažoval tento spor za důležitý pro svůj intelektuální průlom v otázce evangelia. V době \"Tezí\" prý ještě byl „papežencem“ a ani si nemyslel, že \"Teze\" znamenají rozkol se zavedenou katolickou naukou. Byl to však spor o odpustky, z něhož vzešlo hnutí zvané později reformace, a tento spor také Luthera uvedl do vůdčí role, kterou pak v reformačním hnutí zastával. Teze také odhalily, že Luther nepovažuje církevní kázání odpustků za správné a domnívá se, že toto kázání vystavuje laiky vážnému nebezpečí. Navíc odporovaly výnosu papeže Klementa VI. o odpustcích, a tento útok na papežovu autoritu byl předzvěstí dalších konfliktů.\n\n31. říjen 1517, kdy Luther poslal \"Teze\" Albrechtovi Braniborskému, se připomínal jako počátek reformace už v roce 1527, kdy Luther a jeho přátelé pozvedli sklenky piva na památku „zašlapání odpustků“. Uveřejnění \"95 tezí\" bylo v dějinách reformace stanoveno jako počátek hnutí Philippem Melanchthonem v jeho díle \"\" z roku 1548. Během stoletého jubilea reformace roku 1617 byl 31. říjen slaven průvodem k wittenberskému kostelu, v němž Luther, jak se věřilo, své teze uveřejnil. Byla tištěna rytina, na níž Luther píše gigantickým perem teze na dveře kostela. Pero proniká hlavou lva symbolizujícího papeže Lva X. Roku 1668 byl 31. říjen vyhlášen Dnem reformace, každoročním svátkem Saského kurfiřtství, a tento svátek se rozšířil do dalších luteránských zemí.\n\n\n"}
{"id": "254820", "url": "https://cs.wikipedia.org/wiki?curid=254820", "title": "Zítek", "text": "Zítek\n\nExistuje více slavných nositelů příjmení Zítek:\n\nJiné významy\n"}
{"id": "254821", "url": "https://cs.wikipedia.org/wiki?curid=254821", "title": "Emise", "text": "Emise\n\nSlovo emise (z lat. \"e-mitto\", vydávám, vysílám, vypouštím) má více významů:\n\n\n\n\n\n"}
{"id": "254822", "url": "https://cs.wikipedia.org/wiki?curid=254822", "title": "Daguerrotypie", "text": "Daguerrotypie\n\nDaguerrotypie (francouzsky le daguerréotype, anglicky daguerreotype) je první prakticky užívaný komplexní fotografický proces. Vynalezl ji a pojmenoval francouzský výtvarník a vynálezce Louis Daguerre po 23 let dlouhém výzkumu, který úspěšně završil v roce 1839.\n\nFrancouzská vláda vynález od Daguerra a Isidora Niepce (syna zemřelého Nicéphora Niepceho, Daguerrova předchůdce a spolupracovníka) odkoupila výměnou za doživotní rentu. Dne 19. srpna 1839 pak Francouzská akademie věd na slavnostním zasedání darovala daguerrotypii celému světu bez nároku na odměnu. Ovšem s výjimkou Velké Británie, kde si o pět dnů dříve Daguerre v zastoupení nechal svůj objev patentovat. Velká Británie měla být jediným státem, ve kterém měl patent platit, jediný, kdo ji mohl volně používat byl pouze Daguerrův student, Francouz Antoine Claudet.\n\nCitlivost procesu daguerrotypie vylepšil právě tento Daguerrův student Antoine Claudet pomocí chloru (namísto bromu) a navíc kromě jódu získal větší rychlost chemické akce – tedy kratší expoziční čas. Také vynalezl červené (bezpečné) osvětlení fotografické temné komory.\n\nTechnika daguerrotypie se skládá ze tří relativně samostatných principů:\nPrvní z nich (médium citlivé na světlo díky jodidu stříbrnému) objevil Daguerre už někdy po roce 1816. Druhý (vyvolání latentního obrazu parami rtuti) roku 1837 a třetí (ustálení obrazu – nejprve pomocí chloridu sodného, později zdokonalené užitím thiosíranu sodného) roku 1838.\n\nJako médium se užívala destička ze stříbra, nebo silně postříbřené mědi. Musela být dokonale hladká a leštěná do vysokého lesku. Destička se vložila do zvláštní skříňky nad misku s krystaly jódu. Zde postupně zežloutla a nakonec zmodrala, jak se její tenká povrchová vrstva působením par jódu měnila na jodid stříbrný v chemické reakci:\n2 Ag + I → 2 AgI\nV této fázi již byla destička citlivá na světlo. Daguerrotypista ji musel potmě založit do dřevěného pouzdra a v něm zasunout do camery obscury.\n\nOsvícení trvalo podle intenzity světla od několika minut po několik hodin. Světlo na destičce redukovalo jodid stříbrný zpět v elementární stříbro (které potom mělo černou nebo tmavohnědou barvu), a to následujícím způsobem: jakmile foton zasáhne krystal jodidu stříbrného, vyrazí z iontové mřížky elektrony. Volné elektrony se shlukují ve strukturních poruchách krystalu, přitahují k sobě stříbrné kationty Ag a neutralizují jejich elektrický náboj.\n\nExponovaná destička pak byla v temnotě přenesena do další skříňky, kde na ni působily páry rtuti. Ty na osvětlených místech vytvořily se stříbrem amalgám mléčně bílé barvy. Daguerrotypista sledoval vykreslování obrazu zvláštním okénkem a v pravou chvíli desku vyňal.\n\nNakonec bylo třeba destičku vložit do roztoku thiosíranu sodného NaSO. Thiosíran s amalgámem nereaguje, ale se stříbrnými kationty Ag z jodidu stříbrného (který zůstal na neosvětlených místech) vytváří rozpustný komplex [Ag(SO)] a ten se pak z destičky smyje do roztoku.\nCílem ustalování bylo odstranit zbylé, dosud nedotčené halogenidy stříbra, které by jinak na světle obraz i nadále rozkládaly a způsobovaly jeho tmavnutí a zánik. Do roku 1840 se ustalování dělalo horkým nasyceným roztokem kuchyňské soli.\n\nTím byla daguerrotypie konečně hotova, destičku však bylo nutné opatrně usušit a ihned zasklít - sebemenší dotek totiž setřel vrstvičku amalgámu a obrázek zničil.\n\nDaguerrotypie byla první svého druhu, proto se během krátké doby rozšířila po celém světě (s výjimkou Velké Británie) a stala se velkou módou, téměř mánií. Daguerrotypisté se nepovažovali za řemeslníky, ale za skutečné umělce.\nDaguerrotypie však měla řadu nevýhod: Především byla drahá a náročná. Také neumožňovala kopírování, každý obrázek byl originál. Snímky měly malé rozměry a byly špatně zřetelné, protože jejich tmavé plochy tvořilo stříbro, zatímco světlé amalgám. Původně byly viditelné jen pod určitým úhlem, což se později podařilo vylepšit tónováním zlatem (po roce 1840). Zlato dodalo daguerrotypiím teplejší tón, sametový nádech, vyšší kontrast i trvanlivost.\n\nPři výrobě hrozila daguerrotypistovi otrava rtuťovými parami. Dlouhá doba expozice byla velmi nepohodlná pro zobrazované osoby, které se po celou dobu expozice nesměly ani hnout, dokonce ani mrknout. Používaly se proto různé držáky hlav, rukou i nohou, podobné mučicím nástrojům. Ateliéry se stavěly co nejvíce otevřené slunečnímu svitu, a někdy měly modrá skla, protože vrstva jodidu stříbrného byla nejcitlivější na modré světlo.\n\nV roce 1841 Brit Henry Fox Talbot objevil techniku kalotypie, která dovolovala vytvořit z jediného negativu neomezené množství kopií a po ní přišly další, ještě dokonalejší metody. Daguerrotypie, bez možnosti dalšího vývoje, byla brzy opuštěna a stala se vlastně slepou uličkou dějin fotografie.\nV přesnosti a jemnosti detailů i polotónů ji však překonala až archerotypie (tzv. mokrý kolodiový proces, Frederick Scott Archer 1851), v astronomii se však používala až do 80. let 19. století.\n\nPrvní daguerrotypii v USA pořídil Joseph Saxton dne 25. září 1839 (některé zdroje uvádějí 16. října) Zobrazuje Centrální střední školy ve Filadelfii, (anglicky: \"Philadelphia Central High School\") a vznikla pouze jeden měsíc po vynálezu fotografie.\n\nV roce 1843 nasnímal ruský fotograf a vynálezce Sergej Lvovič Levickij na Kavkaze město Pjatigorsk a přilehlé krajiny na velké daguerreotypické desky 30×40 cm a 24×30 cm, které byly vystaveny v roce 1849 slavným pařížským optikem Charlesem Chevalierem na pařížské výstavě \"Paris Exposition of the Second Republic\" jako reklama na jeho objektivy. Tyto fotografie obdržely na výstavě zlatou medaili, což bylo jedno z prvních ocenění, které bylo fotografii uděleno.\n\nPůvodní snímek Královského paláce v Paříži z roku 1840, zhotovený osobně Daguerrem, se nachází ve fotografické sbírce Národního technického muzea. Další je zátiší z roku 1839 (Kynžvartská daguerrotypie), jež Daguerre osobně daroval rakouskému kancléři Metternichovi a Národnímu technickému muzeu ji zapůjčil Národní památkový ústav v Plzni do roku 2008.\n\nIgnác Florus Stašek pořídil snímek s názvem \"Pošta v Litomyšli\" v roce 1840 a je považován za nejstarší dochovanou daguerrotypii českého autora.\n\nDalší historické fotografické techniky:\n\nČasová osa milníků ve fotografii:\n\n"}
