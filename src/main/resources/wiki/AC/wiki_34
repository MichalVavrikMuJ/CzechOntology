{"id": "265616", "url": "https://cs.wikipedia.org/wiki?curid=265616", "title": "Islandská vlajka", "text": "Islandská vlajka\n\nVlajka Islandu je tvořena modrým listem o poměru 18:25 se skandinávským, červeným, bíle lemovaným křížem.\n\nModrá barva na vlajce symbolizuje moře (Atlantik a Severní ledový oceán) a oblohu, bílá gejzíry, ledovce a sníh, červená barva pak symbolizuje oheň islandských vulkánů a jejich horkou lávu. Kříž zdůrazňuje vztah Islandu k ostatním skandinávským státům a národům a červená barva kříže také připomíná dánskou vlajku a Dánsko, které Island od 14. století ovládal.\n\nPrvními návštěvníky Islandu, ostrova na pomezí Atlantského a Severního ledového oceánu, byli pravděpodobně irští mnichové na konci 8. století. Název (v překladu \"Ledová země\") dali ostrovu v 9. století Vikingové, kteří ostrov navštívili v zimním období. Kolem roku 930 byl založen národní sněm Althing, který je pokládán za nejstarší evropský parlament. Ostrov byl poté kolonizován Nory, roku 1380 se však dostal pod svrchovanost Dánska a na jeho území mohla být vyvěšována pouze dánská vlajka.\n\n12. července 1809 Jørgen Jørgensen (dánský obchodník, korzár a tlumočník) svrhl dánského guvernéra na Islandu, vyhlásil nezávislost ostrova, sám se jmenoval jeho vládcem a v Reykjavíku vztyčil svou vlajku. Žádné vyobrazení této vlajky se nedochovalo, pouze popis: jednalo se o modrý list se třemi bílými treskami bez hlavy. Treska je starý islandský symbol, již v roce 1589 byla bezhlavá, ale korunovaná treska ve štítu islandského znaku, v roce 1593 byla na pečeti ostrova a asi od 16. století byla korunovaná stříbrná, bezhlavá treska oficiálním znakem Islandu. Asi po dvou měsících byla obnovena dánská vláda, Jørgensen zatčen a obnoveno užívání dánské vlajky.\n\nPřibližně v roce 1870 navrhl islandský výtvarník Sigurður Guðmundsson novou vlajku, jež byla tvořena modrým listem s vyobrazeným bílým, sedícím sokolem. Ta byla poprvé vztyčena v létě roku 1873 na jihozápadě ostrova v oblasti Þingvellir, poblíž vzniku Althingu. V roce 1874 byla tato vlajka, v rámci oslav 1000 let osídlení ostrova a v souvislosti se sílícím národním hnutím, vyvěšována po celé zemi (není obrázek).\n\nV březnu roku 1897 navrhl islandský básník Einar Benediktsson v novinovém článku národní vlajku, která byla (dle něho, na rozdíl od vlajky se sokolem) slučitelná s tradicemi a vlajkami ostatních severských národů. Návrh tvořil modrý list s bílým skandinávským křížem. V létě téhož roku byla neoficiální, ale populární vlajka poprvé vztyčena v Reykjavíku, oficiálnímu přijetí zabránily dánské úřady, vlajka byla podle nich příliš podobná švédské nebo řecké vlajce. Tato vlajka je téměř shodná (až na odstín a poměr stran) se současnou vlajkou britských Shetland.\n\n1. února 1904 byla Islandu přiznána autonomie, dalším podnětem k národněosvobozeneckému hnutí bylo vyhlášení nezávislosti Norska v roce 1905. 12. června 1913 byl dánskou lodí pobřežní stráže zatčen Einar Petursson, mladý Islanďan, který vesloval v malém člunu s modrou vlajkou s bílým křížem u Reykjavického přístavu. Zabavení vlajky vedlo k pobouření, protestním shromáždění a následně k ještě většímu všeobecnému užívání této vlajky. Výzvy k přijetí této vlajky parlamentem byly dánskými úřady i králem nadále odmítány.\n\nStudent Matthias Thordarson (Þórðarson) proto navrhl další vlajku (vycházející z předchozí), která však měla místo bílého kříže kříž červený, bíle lemovaný. 22. listopadu 1913 byla tato vlajka královským výnosem přijata za islandskou národní vlajku (výnos byl podepsán dánským králem Kristiánem X. až 19. června 1915. Vlajka se mohla (dle královského nařízení) pouze na pevnině. Vlajka byla téměř shodná s vlajkou současnou, tehdy však měla světlejší odstín modré barvy.\n\n30. listopadu 1918 byla vytvořena personální unie s Dánskem, 1. prosince pak bylo vyhlášeno Islandské království a dánský král Kristián X. se stal i islandským králem. Národní vlajka zůstala zachována, od 12. února 1919 se stala i vlajkou obchodní a mohla se tak užívat i na moři.\n\nV květnu 1940 byl ostrov, po německé okupaci Dánska a Norska a úmluvě s islandskou vládou, obsazen britským vojskem, které bylo v červenci 1941 vystřídáno armádou USA. Suverenita Islandu však zůstala zachována. Referendum z 23. května 1944 vedlo ke zrušení svazku s Dánskem a 17. června 1944 byla vyhlášena \"Islandská republika\". Stejný den byl schválen zákon č. 34 (s platností od 24. srpna 1944), kterým byla zavedena nová státní vlajka.\n\nVlajka s korunovaným sokolem byla užívána v letech 1921–1944 jako královská standarta.\n\n"}
{"id": "265619", "url": "https://cs.wikipedia.org/wiki?curid=265619", "title": "Parabola", "text": "Parabola\n\nParabola má více významů:\n\n"}
{"id": "265622", "url": "https://cs.wikipedia.org/wiki?curid=265622", "title": "Cejn perleťový", "text": "Cejn perleťový\n\nCejn perleťový (\"Abramis sapa\") je málo dotčený druh ryb vyskytující se v Česku.\n\nTělo je z boků zploštělé, ale výrazně nižší než u cejna velkého. Hřbet je tmavý, boky stříbřité, ploutve šedé. Má spodní ústa. Typickým znakem je extrémně dlouhá řitní ploutev a velké nápadné oči. Může dorůst délky až 35 cm. Dožívá se maximálně 15 let.Je celoročně hájen.\n\nVyskytuje se ve velkých tocích úmoří Černého a Kaspického moře. Obývá i brakickou vodu.\n\nŽiví se bentosem, larvami hmyzu, planktonem, drobnými měkkýši a vzácně také částmi rostlin.\n\nPohlavně dospívá kolem 4. roku. Tření probíhá v období od dubna do května. V tomto období cejni táhnou proti proudu řek. Třou se nejčastěji na vodní rostliny nebo na štěrkovité dno. Jedna samice může běžně naklást 10 000 – 50 000 jiker.\n\n"}
{"id": "265627", "url": "https://cs.wikipedia.org/wiki?curid=265627", "title": "Porýní", "text": "Porýní\n\nPorýní (německy \"Rheinland\") zastarale Rýnsko je obecný název pro západoněmeckou oblast po obou březích řeky Rýn.\n\nJeho jižní a východní část je především kopcovitá s pohořími (Westerwald, Hunsrück, Taunus a Eifel), která protínají údolí řek Rýn a Mosela.\nNa severu se nachází údolí řeky Ruhr.\n\nMezi největší města v oblasti patří Cáchy, Bonn, Kolín nad Rýnem, Duisburg, Düsseldorf, Essen, Koblenz, Krefeld, Leverkusen, Ludwigshafen, Mohuč, Mannheim, Mönchengladbach, Wiesbaden a Wuppertal.\n\nVedle severní části Itálie je Porýní oblast s největším znečištěním vzduchu v Evropě.\n\nPo kolapsu francouzského království v důsledku revoluce bylo jako německy mluvící region na dolním a středním toku řeky anektováno Pruskem. Po první světové válce byla jeho západní (levobřežní) část na základě Versailleské smlouvy okupována dohodovými vojsky a na východním (pravém) břehu řeky byla vytvořena 50 km široká demilitarizovaná zóna. Německá armáda Porýní znovu obsadila až roku 1936.\n\n\n"}
{"id": "265632", "url": "https://cs.wikipedia.org/wiki?curid=265632", "title": "Borůvka (rozhledna)", "text": "Borůvka (rozhledna)\n\nBorůvka je název rozhledny postavené u obce Hluboká na Chrudimsku.\n\nTato rozhledna je jednou ze tří rozhleden, které byly postaveny sdružením obcí mikroregionu Toulovcovy maštale v letech 2003–2005. Přístupná je od 4. června 2005. Svou konstrukcí se vymyká běžnému vzhledu a provedení rozhleden a patří k nejzajímavějším a nejkrásnějším stavbám svého druhu v širokém okolí. Název je odvozen od jména návrší, kterému se říká Borek nebo Na Borůvčí. Celková výška rozhledny je 18,5 m. Vyhlídková plošina je umístěna v 15 metrech a umožňuje kruhový výhled do krajiny na rozmezí České tabule a Českomoravské vrchoviny.\n\nRozhledna je přístupná od silnice z Perálce do Hluboké. Vstupné je 10–20 Kč. V jejím sousedství je přírodní park Údolí Krounky a Novohradky.\n\nRozhledna Borůvka patří svým technickým provedením a zvláštní konstrukcí k jedněm z nejzajímavějších rozhleden v České republice. Architektem projektu byl pan Ing. Martin Novák, o projekt a statiku se postaral pan Ing. Antonín Olšina. Celkové investiční náklady činily 580 tis. Kč, hlavním investorem bylo Sdružení obcí Toulovcovy Maštale a celý projekt byl realizován za finanční podpory Pardubického kraje. Provoz pak byl zahájen v červnu 2005. V květnu 2008 zde byla instalována \"On-line webkamera\".\n\n\n"}
{"id": "265633", "url": "https://cs.wikipedia.org/wiki?curid=265633", "title": "Betlém (Kuks)", "text": "Betlém (Kuks)\n\nAreál Nového lesa u Kuksu nazývaný Betlém je unikátní barokní sochařsko-krajinářskou realizací, vytvořenou v letech 1718–1732 za účasti významného barokního sochaře Matyáše Bernarda Brauna a jeho dílny pro hraběte Františka Antonína Šporka jako širší součást rezidenčního a lázeňského komplexu Kuks. Nachází se v Královéhradeckém kraji mezi městy Dvůr Králové nad Labem a Jaroměř, zhruba 2 km severně od Kuksu a zhruba 1 km od Stanovic, na jejichž katastru leží. Část sochařských prací v Novém lese je řazena k nejkvalitnějším dílům českého barokního sochařství. Od roku 2002 je areál chráněn jako národní kulturní památka.\n\n26. února 1717 koupil hrabě Špork od města Dvůr Králové nad Labem za 2 900 zlatých les na severním svahu nedaleko Stanovic a Žirče o rozloze zhruba 70 ha, zvaný od té doby \"Nový\" a připojil jej k Panství Choustníkovo Hradiště, k němuž patřil i Kuks a Stanovice. V době koupě se jednalo o smíšený, spíše řidší les, který je dodnes součástí zalesněné hrany labského údolí, táhnoucí se odtud severozápadním směrem až ke 13 km vzdálenému vrchu Zvičina (tzv. Zvičinský zlom). Na území lesa se nalézalo ložisko vysoce kvalitního, pevného pískovce, který v podobě skal a balvanů vystupoval nad povrch. Není jasné, zdali zde byl pískovec těžen už před koupí hrabětem, prokazatelně se zde však těžil v roce 1731. Z této lokality velmi pravděpodobně pochází i materiál soch nacházejících se přímo v Kuksu. Roku 1718 zde byly založeny poustevny svatého Antonína poustevníka a svatého Pavla poustevníka. Roku 1720 byly dokončeny obě poustevny, okrasná a bylinářská zahrada s fontánami a vodotrysky a další drobnější objekty.\n\nV květnu 1723 navštívil Špork Adršpašsko-teplické skály. Tato návštěva jej údajně inspirovala k tomu, že nechal sochařskou výzdobu tesat částečně přímo z rostlé skály. Patrně až po tomto datu začala vznikat Braunova sochařská výzdoba. Prvním provedeným dílem byl zřejmě reliéf \"Vidění svatého Huberta\".\n\nRoku 1725 se superior jezuitů z nedaleké Žirče A. Kirchmayer rozhodl v těsném sousedství Nového lesa, na vrchu, který je dnes odtěžen lomovou činností vybudovat kalvárii s kaplemi „na způsob oné v Hernalsu u Vídně“ vedoucí z Žirče. Následovala jednání o výměně částí sousedících pozemků. Smlouva uzavřená 24. prosince 1725, však byla o rok později, po Kirchmayerově smrti, prohlášena za neplatnou z důvodu právního pochybení. Špork zrušení této smlouvy neakceptoval a žirečské jezuity začal nevybíravě a všemi prostředky, například pomocí různých pamfletů, napadat. V rámci následného sporu patrně došlo k určitému přerušení prací (mezi lety 1729–31) a také k pořízení soupisu, z něhož víme, že v roce 1726 se zde nacházely kamenné sochy poustevníků Onufria a Garina, ležícího Jana Křtitele a ležící Máří Magdaleny, reliéf svatého Huberta a ještě nedochované patrně dřevěné sochy Krista pokoušeného ďáblem a ukřižovaného Krista.\n\nRoku 1727 vznikal reliéf \"Klanění pastýřů\" (tehdy uvedený jako „jesličky“), další práce na něm jsou pak doloženy až roku 1731. V roce 1730 nechal Špork v Novém lese vybudovat kapli \"Povýšení Svatého Kříže\". Roku 1731 došlo k částečnému urovnání sporu s jezuity, položení základního kamene kaple \"Kalvárie\", vytyčení a kácení nových alejí k ní. Roku 1732 je doloženo vztyčení sochy \"Velkého Křesťanského vojína\" (Miles Christianus), jehož koncept však sahá ještě do období sporu s jezuity. Původně měla v lese stát menší verze této sochy, ale hraběti se zdála příliš malá a proto byla umístěna v Kuksu. Pokračovaly také práce na reliéfu \"Klanění pastýřů\" a hloubení betlémské jeskyně. Zmíněná kaple, respektive kostelík na \"Kalvárii\", kaple \"Nalezení svatého Kříže\" a veškerá další zastavení křížové cesty byla vybudována roku 1735.\n\n30. března 1738 zemřel na zámku Lysé nad Labem ve věku 76 let hrabě Špork. O rok později se jeho dcera Anna Kateřina s manželem Karlem Swéerts-Sporck natrvalo usadili v Lysé. Roku 1740 byla do parku špitálu přenesena socha Velkého Křesťanského vojína a v prosinci lázně Kuks zničila silná povodeň, což znamenalo i konec společenského využití Nového lesa.\n\nRoku 1754 vznikla , která zaznamenává mj. cesty v Novém lese, polohu pousteven a za hranicemi panství také kapli \"Nalezení svatého Kříže\" se zastaveními křížové cesty. Roku 1778 podrobně popsal areál Nového lesa v díle \"Versuch über einige merkwürdige Alterthümer in Königreich Böhmen\" královéhradecký krajský hejtman Karl Joseph Bienberg. Tento popis je velmi důležitý pro rekonstrukci původní podoby areálu.\n\nV letech 1718–79 došlo zřejmě k poškození areálu při válkách o rakouské dědictví. Bezprostředně za areálem byla umístěna obranná palebná postavení rakouského dělostřelectva, které odtud ostřelovalo pruské pozice na protějším úbočí Labského údolí.\n\nV létech 1780–89 byla budována nedaleká vojenská pevnost Josefov. Materiál pro její stavbu by intenzivně těžen také v bezprostřední blízkosti soch. Terén kolem soch byl výrazně zvýšen navážkami hlušiny (kolem \"Studny Jákobovy\" až 1,5 m) a sochy byly zřejmě také poškozeny transportem kamene.\n\nRoku 1851 vytvořil malíř Josef Navrátil kvaš zvaný \"Vzpomínka na Braunův Betlém\", který dokládá znovuobjevování uměleckých kvalit sochařských prací areálu.\n\nRoku 1898 se po ustavující schůzi Klubu českých turistů ve Dvoře Králové nad Labem 27. února konala dne 24. dubna vycházka do Nového lesa a Kuksu. Roku 1899 byla ze Dvora Králové do „Betléma“ vyznačena „dvěma proužky bílými a jedním světle modrým“ turistická značka. Kromě toho se Klub českých turistů začal angažovat v otázce ochrany a obnovy areálu.\n\nPo sílícím tlaku veřejnosti došlo v létě roku 1907 k historicky prvnímu restaurování soch a reliéfů v Novém lese. Provedli jej mladí pražští sochaři Jaroslav Krepčík a Ladislav Kofránek za spolupráce německých sochařů Hanse Jägera a Hugo Egera. \"C. a k. Ministerstvo vyučování a kultu\" na něj uvolnilo státní subvenci ve výši 3 000 korun. Sochy a reliéfy byly očištěny, praskliny vytmeleny, byl odkopán zvýšený terén, a došlo k ohrazení areálu tyčkovým plotem.\n\nRoku 1923 byl les napaden mniškou. Při kácení napadeného dřeva došlo k poškození sochařských děl. V rámci znovuvýsadby lesa inicializoval Klub českých turistů parkovou úpravu okolí soch, která však nebyla realizována.\n\nDalší restaurování soch se odehrálo roku 1936. Provedl jej sochař Josef Wagner. Sochy a reliéfy byly opět očištěny a vytmeleny. Patřičná pozornost byla věnována také odvodu vody, která je dodnes hlavním činitelem poškozování sochařských děl v Novém lese. Sochař Josef Wagner, který patřil k významným meziválečným výtvarným umělcům, si v Novém Lese roku 1935 postavil srubovou chatu. Díky tomu mohl až do roku 1939, kdy bylo území přičleněno k Sudetům, provádět pravidelnou údržbu areálu a tím výrazně prodlužovat účinnost proběhlého restaurování.\n\nBěhem druhé světové války nebyl areál udržován. Stav sochařských prací se proto rapidně zhoršil a v letech 1954–55 došlo k novému restaurování, jehož se zhostil opět Josef Wagner. \n\nUž roku 1957 bylo konstatováno, že na povrchu soch a reliéfů jsou opět mechy a lišejníky. 18. července na místě jednala o „\"zásadách pro památkovou úpravu a ochranu prostoru Nového lesa\"“ odborná komise. Bylo mj. dohodnuto oplocení areálu a stálý dozor. V roce 1961 pak provedl sochař Antonín Wagner nové a doposud poslední restaurování. Přestože také on, stejně jako předtím Josef Wagner, poukazoval na nutnost pravidelné údržby, nebyla tato péče prováděna.\n\nOd poloviny šedesátých let bylo intenzivně jednáno o možnostech a způsobech restaurování soch i širší obnově areálu. Byl vypracován projekt na celkovou obnovu. Prakticky se ovšem nedělo nic. Tento stav vyvrcholil v polovině osmdesátých let, kdy došlo k neodbornému odstranění mechů a lišejníků z ústředních reliéfů. V této době také došlo k několika nekoordinovaným zkouškám možných konzervačních látek i prostředků na hubení mechů a lišejníků.\n\nRoku 1984 bylo na pracovním semináři k 300. výročí narození Matyáše Bernarda Brauna bylo dohodnuto postavení přístřešku, který by umožnil sledovat vliv dešťové vody na poškozování kamene na jedné vybrané soše. Přístřešek byl následně proveden nad sochou poustevníka Onufria. Bylo také poukázáno na nutnost komplexního interdisciplinárního průzkumu. Roku 1985 například došlo k dílčímu archeologickému průzkumu a k restaurátorskému průzkumu zbytků barevnosti na soše anděla \"Gloria\". V tomto komplexním průzkumu bylo pokračováno i po roce 1990. Z větší části byl hotov a prezentován veřejnosti v roce 1995. Přípravy komplexní obnovy a restaurování probíhají dodnes.\n\nRoku 2000 zařadil \"World Monuments Fund\" z New Yorku areál Nového lesa na \"Seznam 100 nejohroženějších památek světa\".\n\nRoku 2001 došlo k prohlášení areálu národní kulturní památkou.\n\nSoučasná podoba areálu Nového lesa je pouze fragmentem té původní. Vedle většinou torzovitě dochovaných kamenných soch zde byla také řada soch dřevěných, z nichž se do současnosti dochovala pouze jediná. Tak jako na jiných místech Šporkova panství, i zde zřejmě byly reliéfy vyřezávané přímo do kůry a kmenů živých stromů, podobně jako kamenné sochy tesané částečně přímo do rostlých skal či mohutných balvanů. Veškeré sochy byly živě polychromované.\n\nKromě soch byla v lese řada již zmíněných fontán, celkem sedm meditačních pousteven (Sv. Františka, Sv. Pavla, Sv. Antonína, Sv. Jeronýma, Sv. Huberta, Sv. Jiljí a Sv. Druna), vyhlídkový pavilon atd. Les byl také proťat několika průseky, částečně proto, že zde vedly cesty, částečně kvůli malebným průhledům do krajiny s panoramatem Krkonoš na obzoru. Les měl tedy v podstatě parkovou úpravu. Přitom ovšem patrně po celou dobu fungovaly v lese také již zmíněné pískovcové lomy.\n\nIdeovým důvodem vzniku areálu byla snaha zakladatele vytvořit prostředí vhodné k pěstování anachoretské zbožnosti, k modlitbě a rozjímání uprostřed „nespoutané“ přírody. Podobná místa s poustevnami vytvářel hrabě Špork předtím už na svém panství Lysá nad Labem. V okolí Kuksu ještě založil poustevnu svatého Františka z Assisi u Stanovic a \"Hubertovo údolí\" v severovýchodní části panství.\n\nDůraz na kající modlitbu a rozjímání vyjadřuje ikonografie všech dochovaných částí areálu, neboť se s výjimkou celé skupiny „betléma“ jedná o zobrazení kajícníků. Betlémská jeskyně i s přilehlými reliéfy \"Klanění pastýřů\" a \"Příchod tří králů\" je pak jakýmsi „ideovým úběžníkem“, který poukazuje na Krista jako „dokonavatele víry“, spasitele světa a ústřední postavu křesťanství. Totéž poselství obsahuje také skupina \"Jákobovy studny\".\n\nK této ikonografii však, dnes spíše okrajově, ovšem ve své době velmi viditelně, přistupuje důraz vyjádřený sochou \"Křesťanského vojína\". Tento důraz, který reprezentovala také řada nedochovaných, většinou dřevěných soch a maleb pamfletického ražení, představuje Šporka jako křesťanského bojovníka bojujícího proti zlu, za něž Špork považoval mj. žirecké jezuity.\n\nZ uměleckého hlediska patří mnohé sochy k vrcholům díla Matyáše Bernarda Brauna. I zde ovšem výrazně působili také dílenští pomocníci, tovaryši. Rozborem uměleckého rukopisu lze v areálu jednoznačně rozlišit dvě stylové a časové vrstvy, které zřejmě souvisí s přerušením prací mezi lety 1729 a 1731. První je vrcholně barokní, s vysokým podílem Braunovy vlastnoruční práce, druhá už má výrazně klasicistnější charakter a bývá v ní spatřován silný autorský vliv Braunova synovce Antonína.\n\nDo první skupiny patří všechny sochy kajícníků, a to včetně sousoší \"Jákobovy studně\" vytvořené mezi lety 1726–29. do druhé pak reliéfy \"Klanění pastýřů\", \"Příchod tří králů\" a dnes přenesené sochy anděla Gloria a Křesťanského vojína. Sporné je zařazení reliéfu svatého Huberta, který umělecky patří do druhé skupiny, ač je doložen již roku 1723.\n\nUmělecky nejkvalitnějším dílem je zřejmě socha poustevníka Garina. Kvalitou (přes fragmentální dochování) vynikají také sochy Máří Magdaleny, Jana Křtitele a sousoší \"Studny Jákobovy\" Naopak nejslabšími díly jsou anděl Gloria a Křesťanský vojín.\n\nDo současnosti se na původním místě dochovaly:\n\n\nDo špitální zahrady v Kuksu byly přeneseny sochy:\n\nKromě toho je v muzeu v Jaroměři uložena dřevěná polychromovaná socha svatého Antonína, která bývala u poustevny téhož světce. Otvorem v lebce, jíž Antonín drží v rukou, mohli návštěvníci lázní vhazovat lístečky se svým přáním, případně protijezuitské pamflety.\n\n\n"}
{"id": "265634", "url": "https://cs.wikipedia.org/wiki?curid=265634", "title": "Bohdanečský rybník (národní přírodní rezervace)", "text": "Bohdanečský rybník (národní přírodní rezervace)\n\nNárodní přírodní rezervace Bohdanečský rybník leží ve východních Čechách u města Lázně Bohdaneč. Zvláště chráněné území zde bylo vyhlášeno již roku 1951 tehdejším Ministerstvem školství, věd a umění a mělo statut Státní přírodní rezervace. Předmětem ochrany byly především významná ornitologická lokalita s výskytem řady vzácných druhů (například bahňáků) a komplex vodních, mokřadních a lesních ekosystémů, dále pak slatinné louky a bažinné olšiny, vrbiny a doubravy.\n\nOd roku 2005 jsou Bohdanečský rybník spolu s rybníkem Matka součástí národní přírodní rezervace (NPR) Bohdanečský rybník podle vyhlášky Ministerstva životního prostředí ČR č.451/2005 Sb. a spadá pod správu regionálního pracoviště Východní Čechy AOPK ČR. Rozloha NPR činí 247,8 ha a 60 ha ochranné pásmo.\n\nRoku 2004 zde byla nařízením vlády č.608/2004 Sb. vyhlášena ptačí oblast (PO) Bohdanečský rybník o výměře 306,8 ha, do které kromě Bohdanečského rybníka a rybníka Matka patří také Zábranské rybníčky a louka Zástava poblíž Dolan. Předmětem ochrany je populace chřástala kropenatého \"(Porzana porzana)\" a jeho biotop.\nVe stejném roce došlo i k vyhlášení Evropsky významné lokality (EVL) Bohdanečský rybník a rybník Matka. EVL má 251,3 ha a vznikla pro ochranu druhů: kuňka ohnivá \"(Bombina bombina)\", lesák rumělkový \"(Cucujus cinnaberinus)\", modrásek bahenní \"(Maculinea nausithous)\" a vážka jasnoskvrnná \"(Leucorrhinia pectoralis)\".\n\nLokalita se nachází na území Pardubického kraje asi 10 km od města Pardubice, na severozápadním okraji města Lázně Bohdaneč. Leží v nadmořské výšce 215 až 220 m v rovinaté oblasti Východolabské tabule. Fytogeograficky spadá do oblasti Pardubického Polabí. Součástí oblasti jsou rybníky (Bohdanečský rybník, Matka) včetně rákosin a ostřicových porostů, ostrovy a také okolní louky a lesy.\n\nBohdanečský rybník má při hospodářské hladině plochu 90 ha a jeho katastrální výměra činí 158 ha. Rybník Matka plochu 7 ha a katastrální výměru 14 ha. Oba rybníky jsou napájeny vodou z Opatovického kanálu.\n\nPrvní zmínky o Bohdanečském rybníce pochází již z 15. století. Ačkoliv jeho vznik není jasný, pravděpodobnými zakladateli byli fišmistr Vlček (rok 1496) a Jan Křenek z Čestic (1518 až 1520). Za vlády Viléma z Pernštejna došlo k velkému rozvoji rybníkářství na Pardubicku a po dokončení Opatovického kanálu (32,5 km) vznikla rozlehlá rybniční soustava asi 250 rybníků (v roce 1560), jejíž součástí se stal i Bohdanečský rybník. V 17. století však došlo k ekonomické krizi a rybníky byly postupně rušeny a vysušovány. V dnešní době je Bohdanečský rybník největší ze všech, které se ze starší doby dochovaly. V době vyhlášení Státní přírodní rezervace bylo území bohaté na mnoho vzácných druhů rostlin i zvířat, především bahňáků.\n\nV druhé polovině 20. století se bohužel situace zhoršila. Ptáci trpěli především devastací \"Polákova poloostrova\", kde až do roku 1974 probíhal chov vodní drůbeže Státním rybářstvím Litomyšl, a intenzivním chovem ryb. Slatinné louky v okolí, které byly původně sečeny a spásány, byly ponechány bez zásahů a rybník nebyl nadále letněn. Vlivem tohoto ochranářsky nevhodného managementu lokalita začala zarůstat, zajímavé druhy byly nahrazeny náletovými dřevinami a křovinami.\n\nProto bylo roku 1993 obnoveno kosení rákosí a luk a současně byly likvidovány náletové dřeviny a ve dvou fázích došlo k vymýcení aleje nepůvodního topolu kanadského \"(Populus canadensis)\". Vznikla mozaika ploch ponechaných volnému vývoji a ploch obhospodařovaných, což vedlo opět ke zvýšení biodiverzity. Napomohla tomu i revitalizace rybníka Matka a vytvoření tůní v severozápadní zátoce v roce 1999. Poté následovala revitalizace Bohdanečského rybníka od roku 2005, jeho odbahnění, vytvoření litorálních pásem a soustavy ostrůvků a lagun a rozčlenění rákosinových porostů.\n\nPo skončení první fáze revitalizace Bohdanečského rybníka, která proběhla mezi roky 2013-2014, vznikly na 15 ha mělčiny a laguny, což prospělo řadě vzácných druhů. Během revitalizace bylo odstraněno taktéž přes 150 000 m³ sedimentů.\nPoslední etapa revitalizace Bohdanečského rybníka započala v lednu 2015 a byla ukončena v roce 2016.\n\nPodloží oblasti tvoří recentní hlinité a hlinitopísčité naplaveniny, které vytváří nivní hygromorfní půdy, gleje, pseudogleje a arenické kambizemě.\n\nNejvětší plochu (60 %) zaujímají mokřady s mokřadní vegetací, které tvoří Bohdanečský rybník a rybník Matka a Zábranské rybníky a tok Opatovického kanálu v ochranném pásmu. Téměř 20 % rozlohy mají lesy, ať už kulturní porosty, které jsou složeny především z nepůvodních druhů dřevin, které sem byly introdukovány v minulosti nebo olšiny a vrbiny, které jsou klimaxovým stádiem podmáčených stanovišť a břehů rybníků. Dalších 9% tvoří vlhké kosené podmáčené louky (bezkolencové, ostřicové, slatinné, mezofilní ovsíkové), které jsou v národní přírodní rezervaci druhově nejbohatším biotopem. Zbylé území tvoří ze 7 % kulturní krajina a ze 3 % křoviny.\n\nBěhem inventarizačního průzkumu bylo nalezeno 455 druhů vyšších rostlin, 300 druhů hub a 73 druhů mechů. Z vodních rostlin se zde vyskytuje ohrožená řečanka přímořská \"(Najas marina)\", bublinatka menší \"(Utricularia minor)\" a zevar nejmenší \"(Sparganium minimum)\".\n\nV severozápadní zátoce a rybníku Matka je hojný rdest světlý \"(Potamogeton lucens)\", z těch vzácnějších pak nalezneme rdest tupolistý \"(Potamogeton obtusifolius)\", rdest ostrolistý \"(Potamogeton acutifolius)\" a rdest alpský \"(Potamogeton alpinus)\". Na březích rybníků se vyskytují rákosiny přecházející v ostřicové porosty. Z lučních společenstev se tu nachází silně ohrožené ostřice Davallova \"(Carex davalliana)\" a prstnatec pleťový \"(Dactylorhiza incarnata)\" a ohrožené prstnatec májový \"(Dactylorhiza majalis)\" a pupečník obecný \"(Hydrocotyle vulgaris)\". V minulosti byla zaznamenána i kriticky ohrožená orchidej hlízovec Loeselův \"(Liparis loeselii)\", která ale zarůstáním vymizela.\n\nZe vzácných hub zde rostou zástupci holubinka mokřadní \"(Russula subrubens)\", holubinka Queletova \"(Russula Queletii)\" a žampion Langeův \"(Agaricus langei Moell.)\". V lesích jsou z nepůvodních dřevin smrk ztepilý \"(Picea abies)\" a invazní trnovník akát \"(Robinia pseudoacacia)\", dub červený \"(Quercus rubra)\" a borovice vejmutovka \"(Pinus strobus)\". Přirozené doubravy tvoří dub letní \"(Quercus robur)\", topol osika \"(Populus tremula)\" a bříza bělokorá \"(Betula pendula)\". V olšinách lze nalézt kapradiník bažinný \"(Thelypteris palustris)\".\n\nCo se týče bezobratlých živočichů, bylo na území národní rezervace zjištěno 33 druhů měkkýšů, například kriticky ohrožená hrachovka okružankovitá \"(Pisidium pseudosphaerium)\" nebo ohrožená okružanka mokřadní \"(Sphaerium nucleus)\", 66 druhů brouků, 37 druhů vážek, např. silně ohrožená klínatka rohatá \"(Ophiogomphus serpentinus)\", 37 druhů denních motýlů, např. ohrožení batolec červený \"(Apatura ilia)\", batolec duhový \"(Apatura iris)\" a bělopásek topolový \"(Limenitis populi)\" a 19 druhů chrostíků, např. vzácný \"Erotesis baltica\", celkem 162 druhů hmyzu. Ze členovců je zde početná populace listonoha letního \"(Triops cancriformis)\".\n\nZ 10 zaznamenaných druhů obojživelníků lze zmínit např. čolka obecného \"(Triturus vulgaris)\", rosničku zelenou \"(Hyla arborea)\" a již zmíněnou kuňku ohnivou \"(Bombina bombina)\". Dále pak 4 druhy plazů a na 30 druhů savců, pozorována byla i vydra říční \"(Lutra lutra)\".\n\nOblast Bohdanečského rybníka je především ornitologickou lokalitou, jednou z nejvýznamnějších v Pardubickém kraji. Během let 1995 až 2002 zde bylo zaznamenáno 185 druhů ptáků, z toho 78 hnízdících.\n\nLokalita funguje jako důležité shromaždiště, hnízdiště, tahová zastávka i zimoviště pro mnoho druhů, včetně druhů z přílohy I Směrnice o ptácích, např. bukač velký \"(Botaurus stellaris)\" a moták pilich \"(Circus cyaneus)\"- zimující, bukáček malý \"(Ixobrychus minutus)\" a slavík modráček \"(Luscinia svecica)\"-hnízdící, lejsek bělokrký \"(Ficedula albicollis)\" a ťuhýk obecný \"(Lanius collurio)\".\n\nV rákosinách početně nocují druhy jako špaček obecný \"(Sturnus vulgaris)\", vlaštovka obecná \"(Hirundo rustica)\" a vzácněji konipas luční \"(Motacilla flava)\".\n\nV létě se sem slétává až 300 labutí velkých \"(Cygnus olor)\", na podzim čírky obecné \"(Anas crecca)\", kterých bylo v listopadu roku 2001 při průtahu pozorováno až 975 jedinců, kachny divoké \"(Anas platyrhynchos)\", běžně se zde nachází stovky racků chechtavých \"(Larus ridibundus)\", desítky racků bělohlavých \"(Larus cachinnans)\", volavek popelavých \"(Ardea cinerea)\" a bílých \"(Egretta alba)\".\n\nZ dalších významných druhů zde hnízdí již zmíněný chřástal kropenatý \"(Porzana porzana)\", chřástal vodní \"(Rallus aquaticus)\", sýkořice vousatá \"(Panurus biarmicus)\", čejka chocholatá \"(Vanellus vanellus)\" a od roku 2005 také jeřáb popelavý \"(Grus grus)\", zaznamenáno bylo i hnízdění potápky černokrké \"(Podiceps nigricollis)\"a v minulosti také břehouše černoocasého \"(Limosa limosa)\".\n\nMimořádně byly v rezervaci pozorovány i tyto druhy:kolpík bílý (\"Platalea leucorodia\") zdržující se na lokalitě na přelomu dubna a května 2000, konipas citronový (\"Motacilla citreola\") v dubnu 2000 a rákosník tamaryškový (\"Acrocephalus melanopogon\") v červenci 2001 či rákosník ostřicový (\"Acrocephalus paludicola\") v srpnu 2002.\n\nV oblasti ornitologie zde působí Východočeská pobočka České společnosti ornitologické (VČP ČSO) a Patronátní skupina významného ptačího území-Bohdanečský rybník.\n\nV letech 1974–1979 byl na lokalitě proveden ornitologický výzkum, v letech 1998–1999 byl zopakován ve stejných liniích (sčítání vždy 4× v hnízdní sezóně, tj. květen–červen). Porovnáním těchto dvou studií vyšel úbytek denzity z 161,5 párů/10 ha na 69 párů/10 ha. Počet zjištěných druhů se snížil ze 78 na 48.\n\nPo okraji území rezervace, okolním lesem a loukami, vede naučná stezka o délce 7,25 km. Naučná stezka v západní části rybníka je velmi špatně přístupná a není na ní mnoho k vidění. Již není udržována a je velmi hustě zarostlá náletovými rostlinami a spadlými kmeny stromů. Pro turistiku není vhodná. Pěkně přístupná je východní část stezky, která je součástí cyklostezky. Tato část je vhodná i pro rodiny s dětmi.\nCestou je rozmístěno několik informačních tabulí a na Polákově poloostrově je k dispozici pozorovatelna s otevřeným výhledem na rybník.\nRybník Matka leží uvnitř rezervace a navštívit ho nelze.\nPodél východní a jižní části trasy vede cyklostezka č. 4040.\n\nSpolek pro ochranu mokřadů \"Pardubice a Česká společnost ornitologická\" zde každoročně pořádají akce pro veřejnost, například \"Vítání ptačího zpěvu\", \"Svátek hmyzu\", \"Festival ptactva\" a \"Pletení pomlázek\".\n\nJedním z ohrožujících faktorů je chov kapra (ačkoliv intenzivní hospodaření bylo nahrazeno extenzivním), což vede ke snižování stavu zooplanktonu, měkkýšů a larev hmyzu, a tím ke snižování potravní nabídky pro ptáky.\n\nDruhým problémem je stárnutí rákosin a zarůstání. Dalším je přemnožení divokých prasat a přikrmování zvěře, která je lákána dovnitř rezervace a následně může způsobit škody hnízdícím ptákům.\n\nNakonec zde jsou neukáznění návštěvníci, běžkaři, bruslaři, jezdci na koních, kteří vstupují mimo vyznačené cesty.\n\nPlán péče určuje omezení rybářského obhospodařování, zákaz lovu pernaté zvěře a zákaz přikrmování zvěře. Ukládá dodržování ochranných podmínek národní přírodní rezervace a zároveň stanovuje péči o biotopy a pravidelné kontroly vývoje lokality a soulad vývoje s cíli plánu.\n\n\n"}
{"id": "265635", "url": "https://cs.wikipedia.org/wiki?curid=265635", "title": "Bázlerova pískovna", "text": "Bázlerova pískovna\n\nBázlerova pískovna je přírodní památka v okrese Olomouc v Olomouckém kraji v České republice. Nachází se v polích asi 0,5 km severně od okraje okresního města Olomouc, místní části Lazce v katastru obce Černovír. Leží v nadmořské výšce 220 m.\n\nDne 30. července 1993 bylo stejnojmenné jezírko vyhlášené přírodní památkou o rozloze 0,28 ha. V roce 2005 byla přírodní památka rozšířena na okolí a její rozloha vzrostla na 5,16 ha.\n\nU jezírka žije blatnice skvrnitá, která patří mezi kriticky ohrožené druhy žab, nebo čolek velký.\n\n"}
{"id": "265643", "url": "https://cs.wikipedia.org/wiki?curid=265643", "title": "Kapitál (kniha)", "text": "Kapitál (kniha)\n\nKapitál (německy ) s podtitulem Kritika politické ekonomie je hlavní dílo německého filozofa Karla Marxe. První díl autor vydal roku 1867, další dva díly posmrtně zeditoval a vydal Marxův spolupracovník a přítel Friedrich Engels v letech 1885 a 1894. Sporný čtvrtý díl, \"Teorie nadhodnoty\", často nepovažovaný za součást díla, poprvé publikoval Karl Kautsky v letech 1905 až 1910.\n\nObsahem knihy je analýza a kritika kapitalistické společnosti a zejména kapitalistického způsobu výroby a distribuce statků.\n\nPrvní díl, \"Výrobní proces kapitálu ()\", popisuje proces výroby, tvorbu nadhodnoty a vznik moderního kapitalismu.\n\nDruhý díl, \"Proces oběhu kapitálu ()\", rozebírá kapitalistické zbožní a peněžní vztahy.\n\nTřetí díl, \"Celkový proces kapitalistické výroby ()\", analyzuje tvorbu zisku a shrnuje celé dílo.\n\n\n"}
{"id": "265647", "url": "https://cs.wikipedia.org/wiki?curid=265647", "title": "Nizám", "text": "Nizám\n\nNizám (arabsky نظام الملك, \"nizām al-mulk,\" telugsky నిజాం, \"nidžám,\" anglicky \"Nizam)\" byl titul muslimského vládce Hajdarábádu v letech 1719 až 1948. Arabské \"nizám al-mulk\" doslova znamená „správce říše“ \"(nizám\" je „uspořádání“, „pořádek“) a v urdštině se tento pojem začal používat po roce 1600. Nizámové byli nejdříve zástupci Mughalů, po smrti Aurangzéba se osamostatnili a vládli sami.\n\nPoslední nizám se v roce 1947 odmítl připojit k nově vzniklé Indii i Pákistánu a chtěl, aby Hajdarábád zůstal nezávislý. Vypukly však krvavé střety mezi jeho muslimskými a nemuslimskými poddanými. V září 1948 byly nizámovy jednotky bleskově přemoženy indickou armádou a Indie Hajdarábád anektovala. Nizámovi byla o dva roky později nabídnuta funkce hajdarábádského guvernéra, ze které definitivně odstoupil v roce 1956, když byl stát Hajdarábád zrušen a jeho území rozděleno mezi Ándhrapradéš, Maháráštru a Karnátaku.\n"}
{"id": "265648", "url": "https://cs.wikipedia.org/wiki?curid=265648", "title": "Očkování", "text": "Očkování\n\nOčkování (též vakcinace) je lékařský zákrok, při kterém se zdravý organismus záměrně setká s méně nebezpečným mikrobem nebo jeho fragmentem. Imunitní systém se naučí rozpoznávat příslušné antigeny a očkovaný by tak měl být chráněn před nákazou nebo alespoň před vážným průběhem onemocnění v případě, že se setká s původcem onemocnění. Očkování nevede vždy ke vzniku imunity, ne každý očkovaný je tedy chráněn před infekcí.\n\nOčkování proti některým nemocem má širokou společenskou podporu a také podporu některých zdravotních pojišťoven a některých států. Podpora očkování může mít podobu cíleného či plošného finančního příspěvku, povinnost očkování jako předpokladu institucionálního vzdělávání nebo organizovaných dětských pobytů a nebo i nepodmíněnou všeobecnou povinnost (s výjimkou případů jasných kontraindikací). Zejména u silné státní podpory se objevují zpochybňující názory a podpora daného očkování se pak stává předmětem celospolečenské debaty zvyšující poptávku po dalším výzkumu ohledně pravděpodobnosti možných žádoucích a nežádoucích účinků diskutovaného očkování.\n\nNejstarší zprávy pocházejí z Východní Asie, kdy se jako ochrana proti neštovicím používaly stroupky z neštovic nemocných. Skutečně doložené jsou tyto výkony až v 17. století, ale podle některých pramenů mohly být prováděny v Indii již v období 1000 let před naším letopočtem. Tento způsob představoval nákazu, při které proběhlo onemocnění mírnějším způsobem.\n\nV Evropě se tento způsob ochrany pokusila zavést Mary Wortley Montagu (1689–1762), anglická aristokratka a spisovatelka, která sama prodělala neštovice. S tímto způsobem předcházení plnému onemocnění se seznámila v Osmanské říši. Tento postup, variolace, se v Evropě rozšířil, i když není jisté, jak hojně byl využíván. Celkově byl pozitivní efekt variolace dobře prokazatelný, přesto byla variolace např. ve Velké Británii v roce 1840 zakázána.\n\nPrvní očkování v moderním slova smyslu zavedl britský lékař Edward Jenner (1749–1823). Vypozoroval, že lidé, kteří prodělali kravské neštovice (jiný virus ze stejné čeledi Poxviridae), tedy podstatně lehčí onemocnění, nemívají pravé neštovice. Název vakcinace vychází z latinského slova \"vacca\" = kráva.\n\nNásledující přehled shrnuje některé první vakcíny:\n\nVrozená imunita rozpoznává cizí antigeny ihned po prvním setkání, ale vazba je poměrně slabá a odpověď není velká. Získaná imunita má odpověď cílenou na jednu konkrétní strukturu, je mnohem razantnější. Pokud se organismus prvně setká s patogenem, reaguje na něj pouze vrozená imunita. Během likvidace takto rozpoznaných struktur jsou tyto předkládány i částem imunitního systému odpovědným za vznik získané imunity. Pokud se organismus setká podruhé s týmž patogenem, je reakce již rychlejší a intenzivnější, v některých případech ani neproběhne onemocnění.\n\nOčkování je založeno na tom, že jsou imunitnímu systému předloženy antigeny spojené s původcem onemocnění, ale je zajištěno, aby neproběhla skutečná infekce.\n\nÚčinnost a účinkovost vakcín se zaměňují, ale bývají jiné.\n\nToho, aby neproběhla plná infekce, lze dosáhnout několika způsoby. Podle použitého způsobu se rozlišují následující typy vakcín:\n\nVakcinace touto formou vakcíny spočívá v podání původce onemocnění, který je sice živý, ale je oslabený z hlediska schopnosti vyvolat infekci. V zásadě je možné použít organismus, který má výrazně oslabenou schopnost přežívat a množit se například v důsledku cíleného poškození. Vedle skutečné oslabení schopnosti mikroorganismu se množit a přežívat může oslabení dosaženo i tím, že se kmen používaný k vakcinaci tak dlouho pěstuje ve tkáňových kulturách, až ztratí schopnost vyvolat onemocnění. Tento typ boje s mikroorganismy ovšem nemusí být jen pozitivní.\n\nVelkou výhodou atenuovaných vakcín je to, že takové očkování vyvolává z podstaty prakticky stejnou imunitní odpověď jako infekce neoslabeným kmenem. Účinnost takového očkování ve smyslu malého podílu částečného nebo úplného selhání očkování je tedy velmi vysoká. Na druhou stranu při podání živého kmene může teoreticky vést k tomu, že proběhne celé onemocnění. Prakticky toto hrozí u imunokompromitovaných pacientů, tedy u nemocných s vrozenou poruchou imunitního systému, u nemocných léčených imunosupresivními léky např. po transplantaci nebo pro autoimunitní onemocnění, nebo u HIV pozitivních, zejména v pokročilejším stádiu onemocnění. Riziko zvratu oslabeného kmene zpět v patogenní je obvykle jen teoretické, v praxi však bylo toto pozorováno u perorální vakcíny proti poliomyelitidě (dnes již nepoužívaná Sabinova vakcína). Technickou nevýhodou atenuovaných vakcín je především to, že vakcinační látky bývají poměrně choulostivé na podmínky při transportu a skladování.\n\nV současné době se používají oslabené vakcíny pro následující onemocnění:\n\nvirová:\n\nbakteriální:\n\nInaktivované vakcíny obsahují mrtvé viry nebo bakterie, někdy se proto hovoří o celobuněčných vakcínách. Organismy se pěstují ve vhodných kulturách v laboratoři, pak jsou usmrceny, obvykle teplem nebo chemikáliemi. Při usmrcení organismu dochází ke změnám konformace proteinů; aby byla zachována účinnost vakcíny, musí být co nejméně změněna antigenní struktura. Proto se poměrně často používá formaldehyd, který je z hlediska zachování antigenní struktury proteinů dostatečně šetrný.\n\nHlavní výhodou inaktivovaných vakcín je to, že nemohou vyvolat infekci ani u imunokompromitovaných pacientů. Na druhou stranu je odpověď na inaktivované vakcíny méně vydatná než na atenuovanou vakcínu. Zatímco u atenuované vakcíny obvykle stačí jedna dávka k vyvolání dobré odpovědi, u inaktivované vakcíny je obvykle nutné druhé nebo i třetí dávky a případně i tzv. „boost“ dávky s poměrně dlouhým odstupem.\n\nV současné době se používají inaktivované vakcíny pro následující onemocnění:\n\nvirová:\n\nbakteriální:\n\nV současné době se používají toxoidové vakcíny pro následující bakteriální onemocnění:\n\nSubjednotková vakcína je inaktivovaná vakcína, ve které jsou pouze fragmenty mikroorganismu. Usmrcený patogen je fragmentován, fragmenty jsou separovány a ve vakcíně jsou jen ty fragmenty, které jsou významné z hlediska imunitní odpovědi na příslušný mikroorganismus.\n\nV současné době se používají subjednotkové vakcíny pro následující onemocnění:\n\nZvláštním typem podjednotkových vakcín jsou vakcíny polysacharidové. Velkou nevýhodou je to, že imunitní systém dětí mladších 2 let není obvykle schopen tyto vakcíny zpracovat žádoucím způsobem, vakcinace obvykle nevede k imunizaci.\n\nV současné době se používají polysacharidové vakcíny pro následující onemocnění:\n\nKonjugovaná vakcína je řešením problému s tím, že imunitní systém dětí do dvou let nemusí adekvátním způsobem zpracovat sacharidové antigeny. Řešením problému se ukázala chemická vazba sacharidu na proteinový nosič.\n\nV současné době se používají konjugované vakcíny pro následující bakteriální onemocnění:\n\nRekombinantní vakcíny se vyznačují především tím, že v technologii výroby se neobjevuje fáze pomnožování patogenu. Fragmenty, které by byly v případě podjednotkové vakcíny separovány z usmrcených patogenů, jsou zde produkovány metodami genetického inženýrství. Jakmile je známa struktura fragmentu, který je třeba získat, je identifikován gen pro jeho produkci. Tento gen je vnesen do genomu organismu použitelného v bioreaktoru, obvykle kvasinky, ale může se jednat i o bakterie nebo tkáňové kultury savčích buněk. V bioreaktorech jsou pak produkovány fragmenty použitelné k vakcinaci.\n\nV současné době se používají rekombinantní vakcíny pro následující onemocnění:\n\nGenetické inženýrství nabízí ještě jednu možnost při produkci vakcín. Při znalosti genomu patogenního organismu lze totiž cílenou manipulací vyřadit geny odpovědné za virulenci. Výsledkem bude vlastně oslabený kmen, který je plně životaschopný, jen není schopen ani teoreticky vyvolat základní onemocnění. Takto je k dispozici oslabený kmen \"Salmonela typhi\", který není schopen vyvolat břišní tyfus.\n\nV případě modifikovaného viru chřipky je strategie jiná, protože vir se musí pomnožit v buňkách hostitele. Vir je tedy modifikován tak, aby se byl schopnen pomnožit pouze ve sliznici nosohltanu, není však schopen napadnout plíce.\n\nPro účinek vakcíny je podstatné i to, jaké procesy probíhají v místě podání. Pokud je vakcína zpracována příliš rychle, hrozí, že nedojde k dostatečnému rozvoji specifické imunity, tedy že očkování nebude úspěšné. Podobně může očkování selhat v případě, že očkování vyvolá takový typ imunitní odpovědi, který není účinný na příslušného živého patogenu. K modifikaci odpovědi imunitního systému na vakcínu slouží řada látek přidávaných do vakcíny, tzv. adjuvans.\n\nVakcinace jako cílené navození imunitní odpovědi proti určenému antigenu je zásadním nástrojem prevence před infekčními chorobami. Možnost naučit imunitní systém rozpoznávat a neutralizovat některé látky ve vnitřním prostředí je poměrně lákavá i pro lékaře a vědce pohybující se i v jiných oborech medicíny. Proto probíhá výzkum využití vakcinace i v oblastech, které zdánlivě nemají s imunitním systémem moc společných rysů.\n\nMolekuly většiny látek zneužívaných jako drogy jsou příliš malé na to, aby samy o sobě vyvolaly imunitní odpověď. Je však možné je navázat na proteinový nosič, čímž se stanou imunogenními. Pokud pak takový sloučenina indukuje tvorbu protilátek schopných vázat i volné molekuly drogy, zajišťuje imunitní systém očkovaného velmi rychlou eliminaci podané drogy z krevního oběhu. Tím je výrazně omezen i vlastní účinek látky. Vývoj je limitován tím, že některé molekuly jsou příliš malé a je prakticky nemožné, že by proti nim existovala protilátka (např. alkohol), některé molekuly jsou z hlediska antigenní struktury značně nestabilní (kanabinoidy) a některé protilátky by mohly blokovat i některé prospěšné látky (kofein). Nejde o žádnou převratnou novinku, první úspěšné pokusy s imunizací zvířete proti návykové látce se datují do 70. let. V současné době jsou v různých fázích výzkumu očkovací látky navozující sníženou vnímavost k heroinu, morfiu, metamfetaminu, nikotinu a kokainu.\n\nArteriální hypertenze je multifaktoriální onemocnění, které může vést postupně k řadě závažných stavů. Zásadním problémem je, že hypertenze je onemocnění, které způsobuje subjektivní obtíže až v pokročilém stádiu poškození. Ve stádiu, kdy lze poškození bránit, nemocný obvykle obtíže nemá, proto je poměrně závažným problémem ochota nemocného užívat medikaci. Protože medikace zasahuje obvykle do osy renin-angiotenzin-aldosteron, uvažuje se o očkování proti některým klíčovým receptorům tohoto systému. Vakcíny jsou ve fázi časného výzkumu na zvířatech a na lidských dobrovolnících, výsledky jsou prozatím spíše povzbudivé.\n\nOčkování může mít některé nezamýšlené účinky, které jsou pro zdraví člověka prospěšné.\n\nZajímavou oblastí je vztah očkování proti tuberkulóze a proti planým neštovicím. Obě tato očkování představují protektivní faktor. To znamená, že u očkovaných se melanom vyskytuje méně než u neoočkovaných. Molekulárním podkladem této ochrany je to, že obě tato očkování navozují jako vedlejší efekt imunitní odpověď proti antigenu HERV-K-MEL. \n\nNapříklad Krone a kol. ve studii z roku 2003 hodnotili vztah očkování proti planým neštovicím a tuberkulóze, případně prodělaného onemocnění, a melanomu. Svá zjištění uzavírají tak, že obě vakcíny a také prodělání těžkého infekčního onemocnění indukuje ty samé protektivní mechanismy, které výrazně snižují riziko vzniku nádoru. Na populační úrovni je významnější vliv očkování, proto autoři doporučují přehodnotit postoj k ústupu od plošné vakcinace těmito vakcínami.\n\nMastrangelo a kol. ve své studii publikované v roce 2009 analyzují vztah mezi melanomem a očkováním proti žluté zimnici v severní Itálii po dobu deset let. Na základě strukturní analogie je totiž možné, že by i toto očkování mohlo poskytovat ochranu proti melanomu. Podle jejich závěru data potvrzují, že očkování proti žluté zimnici také poskytuje ochranu.\n\nHodges-Vazquez a kol. ve své studii z roku 2012 studovali vztah melanomu a očkování proti žluté zimnici u vojáků armády USA dospěli k opačnému závěru. Během desetiletého sledování neprokázali statisticky významnou vazbu mezi očkováním a výskytem melanomu a svá zjištění uzavírají tak, že mezi melanomem a očkováním proti žluté zimnici není vazba.\n\nJako každý lék, i očkování může mít na očkovaného nežádoucí účinky. Ty lze rozdělit do několika skupin:\n\nNěkteří odpůrci očkování tvrdí, že očkování může být spouštěcím faktorem onemocnění, v jejichž pozadí stojí patologicky probíhající reakce imunitního systému. Tyto obavy mají racionální jádro v tom smyslu, že v minulosti se skutečně objevily případy vakcín, které vlivem technologicky nezvládnuté výroby nebo neočekávané antigenní podobnosti inaktivované vakcíny s vlastními lidskými antigeny vedly ke spuštění závažného onemocnění.\n\nV roce 1976 bylo v USA použito očkování proti viru chřipky typu A H14N1*NJ/76, které představovalo významný faktor, vyvolával závažný Guillain-Barré syndrom. Molekulární podstatou byla indukce protilátek proti gangliosidům GM1. Zdá se, že toto byl jediný případ, kdy vakcinace proti chřipce vyvolala toto onemocnění.\nVellozzi a kol. ve své studii publikované v roce 2014 dokonce ukazují, že když se srovnají očkovaná a neočkovaná populace, mají očkovaní menší četnost výskytu Guillian-Barré syndromu. Zdá se tedy, že by očkování proti chřipce mohlo naopak před tímto onemocněním chránit; ví se totiž, že spouštěčem je právě infekční onemocnění.\n\nNa asociaci mezi očkování proti hepatitidou B a vznikem roztroušené sklerózy poukázaly některé studie, např. studie M. A. Hernána a kol. z roku 2004. Studie, kterou v roce 2014 publikovali A. Langer-Gould a kolektiv, tvrdí, že se skutečně zvýší četnost krátce po očkování proti hepatitidě B, ale že z dlouhodobého hlediska se četnost onemocnění mezi očkovanými a neočkovanými prakticky neliší. To podle autorů naznačuje, že očkování může poněkud urychlit přechod již existujícího onemocnění od latentní fáze ke klinické manifestaci, ale že očkování onemocnění nezpůsobuje ani nezvyšuje riziko jeho vzniku u zdravého člověka.\n\nStudií byla publikována celá řada, proto bylo provedeno několik metaanalýz a přehledových článků, tedy kritických prací, které analyzovaly všechny dosud publikované studie. Práce F. DeStefana a kol. z roku 2002 uzavírá, že publikované epidemiologické studie prokazují, že vakcinace proti hepatitidě B nezvyšuje riziko vzniku roztroušené sklerózy ani riziko ataky. Dva z autorů této studie byli v době publikace zaměstnanci CDC, jeden z autorů studie (T. Verstraeten) byl zaměstnancem firmy GlaxoSmithKline Biologicals.\n\nV. Martínez-Sernández a A. Figueiras publikovali v roce 2013 metaanalýzu, ve konstatují metodologickou limitaci publikovaných studií. Téměř všechny studie splňující inkluzní kritéria jejich metaanalýzy prokazovaly, že mezi očkování a roztroušenou sklerózou není asociace. Dosud publikovaná data podle autorů nepodporují tvrzení o tom, že by očkování proti hepatitidě B představovalo riziko, pro které by bylo nutné revidovat očkovací schéma, ačkoliv by bylo žádoucí zlepšit kvalitu observačních studií, protožee doposud publikované studie nepředstavují dostatečně robustní data pro jednoznačný závěr o bezpečnosti očkování proti hepatitidě B u zdravých subjektů i u nemocných s roztroušenou sklerózou.\n\nAsociaci autoimunitních onemocnění centrální nervové soustavy s očkováním proti hepatitidě B ve Francii v letech 1994–2003 analyzovali Y. Mikaeloff a kol. V roce 2009 publikovali práci, ve které došli k závěru, že očkování proti hepatitidě v dětství obecně nezvyšuje riziko zánětlivých demyelinizačních onemocnění centrální nervové soustavy vč. roztroušené sklerózy. Výjimku by mohlo představovat očkování vakcínou Enherix B, u které se zdá, že by riziko skutečně mohlo být očkováním zvýšeno. Vývoj ve Francii analyzoval i pediatr D. Le Houézec. Ten dospěl k naprosto odlišnému závěru, totiž že mezi očkováním proti hepatitidě B a výskytem roztroušené sklerózy je silná korelace. Tuto práci podrobili silné kritice epidemiologové A. Spira a kol. tím, že poukázali na zcela zásadní metodologická pochybení při analýze dat, která podle nich vedou k úplnému znehodnocení výsledku.\n\nGlobal Advisory Committee on Vaccine Safety, orgán WHO, zaujala v roce 2002 a 2008 stanovisko, že mezi očkováním proti hepatitidě B a roztroušenou sklerózou není asociace.\n\nAutismus je vývojové onemocnění, které se projevuje zejména poruchami sociální interakce. V roce 1998 publikoval Andrew Wakefield studii, podle které je rizikovým faktorem pro vznik autismus očkování proti spalničkám, příušnicím a zarděnkám. Studie byla publikována v prestižním časopise The Lancet. Byla pro závažná etická i věcná pochybení v roce 2010 stažena (RETRACTED).\n\nF. DeStefano provedl přehled prací studujících asociaci mezi očkováním a autismem, zejména pak vakcínou MMR, které byly publikovány mezi lety 1999 až 2007. Na základě těchto studií dochází k závěru, že mezi očkováním a autismem neexistuje kauzální vztah. K podobnému závěru dospěli i další odborníci stojící za stanovisky Institut of Medicine (IOM, člen Národních akademií USA), CDC, Americkou akademií pediatrů (AAP) a Americkou akademií rodinných lékařů (AAFP).\n\nVedle samotné aktivace imunitního systému může být za případné nežádoucí účinky odpovědné i adjuvans. Látky používané v adjuvans jsou testovány na bezpečnost, přesto se objevují občasné zprávy referující o možné toxicitě některých adjuvans, případně o nežádoucích účincích adjuvans jako celku.\n\nJ Hawken a S. B. Troy ve přehledové práci v roku 2012 o adjuvans v inaktivovaných vakcínách proti poliomyelitidě hodnotí nevýhody používaných adjuvans podle doposud publikovaných studií následujícím způsobem:\nW. E. Beyer a kol. v roce 2011 publikovali přehledový článek srovnávající účinnost a bezpečnost vakcín proti chřipce. Výsledkem bylo, že vakcína s adjuvans (olejová emulze MF59) indukuje poněkud vyšší titr protilátek, je spojena s častější lokální reakcí, ale neliší se profilem systémových reakcí. Všechny popsané systémové reakce byly mírné a přechodné.\n\nM. Montana a kol. v roce 2010 publikovali přehledový článek analyzující potenciální toxicitu skvalenu a thiomersalu ve vakcíně proti chřipkovému viru A (H1N1). Dosud publikované výsledky uzavírají tak, že adjuvans nezvyšují incidenci autoimunitních onemocnění. Neexistují ani spolehlivé důkazy pro předpoklad, že by expozice malému množství thiomersalu zhoršovala zdravotní stav. Konstatují, že systémové reakce po vakcínách se mohou objevit, ale nebývají vážné.\n\nG. Lippi a kol. v přehledovém článku z roku 2009 analyzovali potenciální rizika použití skvalenu. Především konstatují, že skvalen se vyskytuje ve všech vyšších organismech jako meziprodukt syntézy cholesterolu. Protože se snadno emulzifikuje, byl v minulosti využíván kosmetickým průmyslem a později i jako adjuvans do vakcín. V roce 2000 se objevily zprávy o přítomnosti protilátek proti skvalenu u nemocných se syndromem války v Zálivu, kteří byli očkováni proti antraxu vakcínou obsahující jako adjuvans skvalen. V iniciální studii, která ukazovala na silnou asociaci, byly objeveny zásadní technické nedostatky, které výsledek výrazně oslabily, ovšem zcela nezpochybnily. Pozdější vývoj nových imunochemických technik vedl k preciznějšímu studiu přítomnosti specifických protilátek proti skvalenu po očkování vakcínou proti antraxu. Protilátky ve třídě IgM se objevily asi u pětiny očkovaných, ale ani u jednoho se neobjevily protilátky proti skvalenu ve třídě IgG, tedy protilátky specifické a paměťové. Další výzkumy odhalily, že protilátky proti skvalenu ve třidě IgM se objevují přirozeně u části lidí, podíl lidí s těmito protilátkami s věkem roste. Konečně recentní studie neprokazují, že by mezi protilátkami proti skvalenu a chronickými syndromy typu syndrom války v Zálivu byla statistická asociace.\n\nSyndrom adjuvans indukovaného autoimunitního onemocnění (\"Autoimmune Syndrome Induced by Adjuvants\", \"ASIA\") je hypotetické onemocnění, jehož existenci navrhli v roce 2011 Y. Schoenfeld a N. Agmon-Levin jako poměrně širokou skupinu autoimunitních onemocnění, jejichž vznik je podle této hypotézy indukován působením adjuvans. \nV roce 2015 publikovali D. Hawkens a kol. přehledový článek, ve kterém analyzovali dosud publikované práce zabývající se tímto syndromem. Analýzu uzavírají, že v současné době neexistují důkazy pro to, že by takový syndrom vůbec existoval jako validní diagnóza.\n\nPočet vakcín může někdy vzbuzovat obavy, že v případě dětského očkování dochází k „přetížení“ vyvíjejícího se imunitního systému dítěte. Chatterjee a O'Keefe k tomu dodávají, že v minulosti skutečně některé vakcíny s oslabeným virem mohly výjimečně vyvolat imunosupresi (útlum imunitního systému). Dnes používané vakcíny však dle expertů u zdravých dětí imunosupresi zpravidla nevyvolávají. Dále dodávají, že imunitní systém novorozence a kojence má obrovskou kapacitu vyrovnávat se s řadou stimulů, stačí si jen uvědomit, že po narození je zahájena bakteriální kolonizace střeva a dítě se setkává s plným spektrem mikrobů v prostředí. Při očkování je podáno, zejména při podjednotkových vakcínách, řádově mnohem méně typů antigenů i antigenní zátěž, než je kapacita imunitního systému se s takovou zátěží bez komplikací vyrovnat.\n\nOčkování je významný nástroj veřejného zdraví, významným způsobem zabraňuje vzniku infekčních onemocnění.\n\nKolektivní imunita (angl. \"herd immunity\") je termín popisující vyšší odolnost převážně imunní populace k šíření nakažlivé choroby. Takové imunity lze obvykle dosáhnout vysokou proočkovaností, ale v případě některých chorob v minulosti bylo takové imunity dosahováno i tak, že se novorozenci časně nakazili a pokud přežili, zůstala jim celoživotní imunita. Kolektivní imunita je současně nástrojem ochrany těch, kteří nemohli být ze zdravotních důvodů očkováni, a těch, u kterých nedošlo k odpovědi na vakcínu, a těch, kteří mají z jakéhokoliv důvodu oslabený imunitní systém (imunodeficit, těžké nemoci, stáří). Nutnou podmínkou zachování této funkce kolektivní imunity je vysoká míra proočkovanosti; konkrétní hodnota požadované proočkovanosti závisí zejména na nakažlivosti onemocnění a na efektivitě podávané vakcíny.\n\nOčkovací kalendář v ČR zahrnuje následující očkování:\n\nOčkování je stanovené jako povinné pro děti v rámci povinného očkovacího kalendáře a předepsanou očkovací látkou. Výjimky v podobě volby jiné látky jsou možné, ale látka musí být v ČR registrovaná a náklady hradí rodič. Výjimky z očkovacího schématu jsou možné z lékařské indikace.\n\nČeská republika patří mezi země, ve kterých jsou některá očkování povinná. V roce 2015 Ústavní soud potvrdil, že v případě povinných očkování rodiče své děti nechat očkovat musí, nicméně se domnívá, že když za odepření očkování hrozí pokuta, měl by existovat i způsob odškodnění těch, kterým by toto povinné očkování mohlo ublížit. 20. května 2015 byl zákon o očkování novelizován tak, že neumožňuje očkování bez souhlasu samotného pacienta nebo rodičů dětí. To podle odpůrců povinného očkování mohla umožnit věta, která byla obsažena v návrhu novely: „Bez souhlasu se též poskytují zdravotní služby stanovené k předcházení vzniku a šíření infekčních onemocnění zákonem o ochraně veřejného zdraví nebo v nezbytném rozsahu na jeho základě.“ Do novely nebyly přijaty návrhy na zavedení individuálního očkovacího plánu, odpovědnost státu za nežádoucí účinky vakcín, možnost volby alternativní očkovací látky a povinnost lékaře informovat o možnosti výběru očkovací látky. Povinné očkování ale i po novelizaci zákona zůstává, u povinného očkování tak zákon pod hrozbou sankcí udělení souhlasu rodičů s očkováním vynucuje. Návrh novely zachoval sankci až deset tisíc Kč rodičům, kteří by svě dítě očkovat nenechali.\n\nPraktická lékařka Ludmila Eleková tvrdí, že vakcíny jsou nedostatečně otestované a že lékaři nejsou dostatečně proškoleni o nežádoucích účincích vakcín, přičemž za každé očkování je lékař odměněn. Takové tvrzení se však nikdy nepodařilo doložit. \n\nZa \"„udatné tažení proti očkování“\" byla Ludmila Eleková oceněna anticenou Bludný balvan.\n\nVelkou osobností na poli odpírání očkování je rovněž Anna Strunecká, která anticenu Bludný balvan obdržela rovněž za mimořádný celoživotní přínos pseudovědě. \n\nPodle ortopeda Jana Vavrečky neexistuje metoda stanovení hranic, od které má očkování smysl, od které mají být plošná očkování povinná a od které má být očkování vynucováno, a ani o těchto hranicích neexistuje diskuse, která by podle Vavrečky mohla být pro některé skupiny nežádoucí. Podle Vavrečky také nejsou dostupné odpovědi o užitečnosti a přínosu jednotlivých očkování jak absolutně tak relativně vůči jiným očkováním a nikdo se nesnaží význam jednotlivých očkování kvantitativně určit a jako argument se používá odpověď, že přínos očkování stále převažuje nad riziky.\n\nPodle názoru Davida Broniatowského polemika o očkování je údajně součástí hybridní války ruské vlády proti západním demokraciím. V článku zveřejněném v americkém vědeckém časopisu American Journal of Public Health autoři popsali, jak roboty a šiřitelé spamu a malwaru (\"content polluters\") nejprve šíří antivakcinační pověry a údajní ruští internetoví trollové negativně zasahují do veřejné debaty tím, že uměle amplifikují tyto rozpory.\nPodle německého ministra zdravotnictví Hermanna Gröhea odpůrci očkování nezodpovědně vyvolávají strach, který není racionální, a rodiče, kteří odepřou očkování vlastním dětem, vystavují riziku nejen je, ale i ostatní děti.\n\nNovinářka Ludmila Hamplová upozornila ve svém článku z června 2015 na to, jak odpírači očkování zkreslují informace o úmrtí na spalničky, tedy na nemoc, proti které se lze chránit očkováním.\n\nRoman Prymula upozorňuje na to, že Anna Strunecká ve svém textu o rizicích očkování, který v březnu 2015 rozeslala poslancům jako odborné stanovisko k chystané diskuzi o očkování, uvádí řadu tvrzení, které mají k seriózním informacím velmi daleko..\n\nNovinář Erik Ose uvedl ve svém článku publikovaném v Huffingtom Post několik jmen dětí, kteří zemřeli v přímé souvislosti s tím, že jejich rodiče podlehli kampani odpíračů očkování. O argumentaci některých mediálně známých odpíračů očkování z řad celebrit v USA píše bez okolků jako o šíření lží.\n\n"}
{"id": "265653", "url": "https://cs.wikipedia.org/wiki?curid=265653", "title": "Ma'adim Vallis", "text": "Ma'adim Vallis\n\nMa'adim Vallis je jedno z největších údolí na povrchu Marsu, které se nachází na jižní polokouli vtékající do kráterů Gusev. Údolí měří přes 825 kilometrů a místy je až 20 km široké a 2 km hluboké, což je mnohem více než má pozemský Grand Canyon. Údolí se táhne z oblastí jižní vyvýšeniny severně do zmiňovaného kráteru Gusev. Údolí se občas rozšiřuje, což svědčí nejspíše o existenci dřívějších jezer jako například Eridania Lake.\n\nPředpokládá se, že údolí bylo vyhloubeno tekoucí vodou v dřívější historii planety. Název pochází z hebrejštiny, kde znamená jméno planety Mars.\n\nV oblasti kráteru Gusev, kam se údolí „vlévá“ se nachází přistávací zóna amerického vozítka Spirit.\n"}
{"id": "265656", "url": "https://cs.wikipedia.org/wiki?curid=265656", "title": "Bozkov", "text": "Bozkov\n\nObec Bozkov (dříve Boskov) se nachází v okrese Semily, v Libereckém kraji, zhruba 4 km severně od Semil. Žije zde  obyvatel.\n\nPrvní písemná zmínka o obci pochází z roku 1352.\n\n\n\n\n"}
{"id": "265659", "url": "https://cs.wikipedia.org/wiki?curid=265659", "title": "Filip Ospalý", "text": "Filip Ospalý\n\nFilip Ospalý (* 15. května 1976, Ústí nad Labem) je český vrcholový sportovec, triatlonista. \n\nTriatlonu se věnuje od roku 1992. Startoval na třech Olympijských hrách (Sydney 2000, Athény 2004, Peking 2008). K jeho největším úspěchům patří zisk titulu mistra Evropy v triatlonu (2001, Karlovy Vary, ČR), duatlonu (2006, Rimini, Itálie) a středním triatlonu (2015, Rimini, Itálie). Dále pak 2. místo na Ironman 70.3 World Championships (2010, Clearwater, USA), 2. místo na Mistrovství Evropy v olympijském triatlonu (2002, Győr, HUN, 2003, Karlovy Vary, ČR), 2. místo na Ironman 70.3 European Championships (2011, Wiesbaden, GER). \n\nZa svou kariéru vyhrál tři závody světového poháru, sedm závodu série Ironman 70.3 a tři závody série Ironman 5150 a tři závody série Challenge Family. Je držitelem traťových rekordů na závodech Ironman 70.3 Austria (St. Pölten), Ironman 70.3 Norway (Haugesund) a St. Anthony´s Triathlon (St. Petersburg, USA). \n\nJe desetinásobným mistrem ČR v olympijském triatlonu. Při svém prvním startu na dlouhém triatlonu - Ironman Florida 2013 obsadil 3. místo a časem 7:58:44 se zařadil mezi necelou dvacítku atletů světa, kteří zvládli trať 3,8 km plavání - 180 km cyklistiky a 42, 2 km běhu pod 8 hodin. Jeho nejúspěšnějším rokem byl rok 2010 (mj. vítěz americké série Race To The Toyota Cup, 2.místo Ironman 70.3 World Championship, 1. místo Ironman 70.3 St.Polten, 1. místo Supersprint Grand Prix Oceanside), kdy byl nominován mezi tři nejlepší triatlonisty světa.\n\nSvou profesionální kariéru ukončil v roce 2017 po 25 letech činných v triatlonu. I po skončení kariéry zůstává aktivní ve světě triatlonu - je členem Rady České triatlonové asociace, věnuje se coachingu triatlonistů, pořádá přednášky a je čestným předsedou triatlonového oddílu Here To Win.\n\nFilip Ospalý bydlí v Jihomoravském kraji, v okrese Brno-venkov, v obci Lelekovice (od roku 2006) . Je ženatý (manželka Olga) a má dvě děti (dvojčata Adama a Alici, * 2008). Vystudoval Ekonomicko-správní fakultu Masarykovy university v Brně. V současné době pracuje pro brněnskou firmu Vienna Point, a.s.\n\n"}
{"id": "265661", "url": "https://cs.wikipedia.org/wiki?curid=265661", "title": "Sixt z Ottersdorfu", "text": "Sixt z Ottersdorfu\n\nSixt z Ottersdorfu (kol. 1500, Rakovník – 5. srpna 1583, Praha) byl českým překladatelem, politikem, právníkem, humanistou a předním pražským patricijem 16. století.\n\nStudoval nejprve na Pražské univerzitě a poté ve Wittenberku. V Praze vlastnil řadu nemovitostí, například Sixtův dům na Staroměstském náměstí. Od roku 1546 byl kancléřem Starého Města pražského. Stal se mluvčím stavovského odboje vůči panovníkovi Ferdinandovi I.\nPo porážce odboje v létě roku 1547 byl zbaven úřadu a na dva měsíce dokonce zajat v Černé věži na Pražském hradě. Po propuštění se věnoval sepisování „samizdatových“ \"Akt aneb knih památných čili historie oněch dvou nepokojných let v Čechách 1546 a 1547\", které byly polemikou s oficiálními \"Akty těchto všech věcí, které jsou mezi nejjasnějším knížetem a pánem, panem Ferdinandem (etc.) a jistými osobami z panského, rytířského a měšťanského stavu království Českého léta tohoto XLVII zběhly\". Kromě toho provedl revizi a částečně i nový překlad (3. kniha Makabejská) Bible podle latinského a řeckého textu pro nové připravované vydání Bible Jiřím Melantrichem. Vydání, které je dnes známé jako Bible Melantrichova vyšlo v roce 1549 a pak ještě šestkrát. První vydání této bible se paradoxně tisklo v téže Netolického tiskárně, jako oficiální prohabsburská \"Akta těchto věcí\", s nimiž Sixt ve svém spisku polemizoval. Sixtova překladatelská a literární činnost je však daleko širší a dokládá nejen výbornou znalost jazyků, ale také široký humanistický rozhled.\n\nV šedesátých a sedmdesátých letech se Sixt opět vrátil do veřejného života. Jako zástupce měst se například účastnil jednání o České konfesi. Svědectví o těchto jednáních opět zpracoval formou psaného textu, tzv. \"Diaria\". Podobně jako \"Historie oněch dvou nepokojných let\" je i \"Diarium\" důležitým pramenem historického poznání.\n\nJan Blahoslav jej roku 1570 právem nazval „nejlepším Čechem ze všech přítomných pražských doktorů a mistrů“.\n\nSixtovo jméno bylo umístěno pod okny Národního muzea v Praze spolu s mnoha dalšími (srov. Dvaasedmdesát jmen české historie).\n\nJeho nevlastním bratrem byl Ambrož z Ottersdorfu, původně písař Starého Města pražského, později brněnský městský písař a moravský prokurátor.\n\n\n"}
{"id": "265663", "url": "https://cs.wikipedia.org/wiki?curid=265663", "title": "Bible Melantrichova", "text": "Bible Melantrichova\n\nBible Melantrichova (originální název Biblí česká, to jest všecka svatá Písma obojího Starého i Nového zákona) patří k nejvýznamnějším vydáním bible v renesančních Čechách. Její význam spočívá jak ve velmi vysokém nákladu, který vedl též k velkému rozšíření této bible, tak v její vysoké umělecké a typografické úrovni. Za Melantrichova života byla tato bible vydána sedmkrát, resp. čtyřikrát či pětkrát. \"Melantrichova bible\" patří k českým utrakvistickým vydáním, ale Melantrich zcela plánovitě přihlížel i k potřebám a požadavkům katolické strany a také luteránů. Kromě celé bible Melantrich třikrát vydal i samotný Nový zákon.\n\nPřesto, že jde o nejrozšířenější verzi bible ve své době, byla \"Bible Melantrichova\" později zastíněna \"Biblí kralickou\", což vedlo i k tomu, že dodnes není dostatečně probádána.\n\nPrvní vydání \"Melantrichovy bible\" bylo dokončeno 11. dubna roku 1549 a vyšlo v tiskárně umírněného katolíka Bartoloměje Netolického jako společný podnik Netolického a Melantricha. Iniciátorem a organizátorem práce byl humanisticky zaměřený utrakvista Melantrich. Netolický poskytl finanční a právní zázemí, neboť Melantrich v té době jako utrakvista nesměl provozovat tiskárnu. Na tisk a výsadní prodej biblí získal Netolický královské privilegium platící po dobu deseti let.\nJednalo se o kompletní revizi \"Bible Severýnovy\" podle latinského textu \"Vulgáty\" a nový překlad \"3. knihy Makabejské\". Nový zákon byl navíc revidován s použitím řeckého originálu a jazykově zmodernizován. Revizi textu provedl Melantrichův bývalý spolužák na Pražské univerzitě Sixt z Ottersdorfu. Práce na revizi biblického textu poskytla tomuto všestranně nadanému humanistovi potřebné finanční zázemí poté, co byl jako mluvčí městského stavu při Stavovském odboji roku 1547 zbaven úřadu kancléře Starého Města pražského.\n\nVedle vlastního biblického textu (včetně apokryfů) bylo vydání obohaceno historickým přehledem nazvaným \"Putování svatého Pavla\" z pera Sixta z Ottersdorfu a \"Předmluvou k pobožnému čtenáři\" Jiřího Melantricha.\n\nRejstřík knihy vyšel samostatně roku 1552 a sestavil jej Mikuláš Šůd ze Semanína.\n\nVýprava knihy byla poměrně mimořádná a patřila k typografickým vrcholům tehdejší české knižní produkce. Melantrich s Netolickým si pro tisk nechali odlít novou sazbu, opatřili si též 135 dřevořezů. Část z nich vznikla původně pro německé vydání Lutherovy bible, tištěné roku 1535 ve Wittenberku. Do Čech se dřevořezy dostaly záhy poté, neboť je už roku 1537 použil pro druhé vydání své bible Pavel Severýn. Melantrich je pak použil i pro vydání z roku 1556, 1557, 1560 a 1561. Druhá polovina štočků vznikla přímo pro \"Bibli Melantrichovu\". Vydání obsahuje též pět celostránkových ilustrací, mj. mapu tehdy známého světa, vsazenou do příběhu o stvoření.\n\nKromě ilustrací zdobilo bibli také deset druhů iniciál, bordur, vinět, a dalších ozdobných grafických prvků.\nJeden v sametu vázaný výtisk se zlatou ořízkou byl věnován též Maxmiliánu II. Jeho otec Ferdinand I. Habsburský ale s vydáním nebyl spokojen a tvrdil, že \"„obsahuje několik set omylů a bludů“\".\n\nJak dokládá řada dotisků či nových vydání \"Melantrichovy bible\", byl o ní přes poměrně vysokou cenu podobně rozsáhlých knih (kolem tří kop míšeňských grošů) veliký zájem a přinesl zúčastněným také slušný zisk. Jenom u prvního vydání se předpokládá náklad 1000–2000 výtisků.\n\nToto vydání vychází z předchozího. Bylo však nově vysázeno, ačkoli se liší jen v detailech. Tisk probíhal zřejmě po celé dva roky 1555 a 1556, a to zřejmě ve zcela mimořádném nákladu. Protože toto vydání bylo už plně v Melantrichově režii, zmizelo z titulní strany Netolického jméno a Melantrich si pro tuto příležitost nechal vytvořit nový signet. Práce na tisku skončila 7. prosince 1556.\n\nVydání z následujícího roku 1557 se liší pouze titulním listem, na němž je uveden jiný rok. V podstatě jde o jedno vydání.\n\nPrakticky obdobné je i vydání z let 1560 a 1561. Také zde se zřejmě jedná o jeden kontinuální tisk rozložený do dvou let. Od předchozího vydání se prakticky neliší.\n\nJiž roku 1564 Melantrich zažádal o nové privilegium na výsadní tisk bible. Obdržel jej obratem 11. února 1564. Důvodem však nebyla jen snaha tisknout bibli, nýbrž také pokus o zabránění jejího nelegálního dovozu, který Melantricha finančně poškozoval. Tento nelegální dovoz však vadil i arcibiskupovi a panovníkovi, kteří proti němu různě zasahovali. Jednalo se přitom především o dovoz Bible norimberské, které se vyslovené týkají mandáty z dubna roku 1567.\n\nNové vydání \"Melantrichovy bible\" vyšlo až roku 1570. Po textové stránce se vydání příliš neliší od předchozích. Byl pouze vytvořen nový index a rejstřík. Hlavní změnou však bylo kompletní nahrazení dříve použitých dřevořezů novými, vyrobenými exkluzivně pro toto vydání. Vydání \"Melantrichovy bible\" z roku 1570 díky tomu opět typografickou a výtvarnou kvalitou překonala vše, co bylo do té doby v Čechách vydáno, a právem patří k vůbec nejkvalitněji zpracovaným českým tiskům.\n\nNově byl vytvořen titulní list, na němž ve spodní části listu Jiří Melantrich v kožešinovém plášti klečí před křížem v modlitbě, po stranách titulu knihy je vyobrazena dvojice postav, zřejmě personifikující naději a víru, v horní části pak Nejsvětější Trojice a andělé s nástroji Kristova umučení. Autorem titulního listu je patrně malíř Ambrož Ledecký a vyřezal jej monogramista HS. Více než stovka velmi kvalitních dřevořezových ilustrací je pak dílem dvou umělců. Prvním byl mistr Florian Abel z Kolína nad Rýnem, který však v průběhu práce v roce 1565 v Praze zemřel. Druhým pak zřejmě dvorní malíř arciknížete Ferdinanda, Ital Francesco Terzio, neboť dřevořezy jsou značeny monogramem FT. Po výtvarné stránce dřevořezy znamenají zcela nové pojetí ilustrace, které se markantně odlišuje od běžných ilustrací biblí v první polovině 16. století a navazuje na soudobou Italskou malbu a grafiku.\n\nBible z roku 1570 byla dedikována císaři Maxmiliánovi II. a obsahovala proto též celostránkový dřevořez císařského znaku. Další celostránkové folio pak neslo znak Starého Města pražského.\n\nJe možné, že se jedná o zbytek vydání z roku 1570. Roku 1576 totiž zemřel císař Maxmilián II a Melantrich roku 1577 mohl pouze vytisknout nový titulní list a toto „nové vydání“ věnovat nastoupivšímu císaři Rudolfu II. Nelze však vyloučit, že jde skutečně o kompletní nové vydání.\n\n"}
{"id": "265674", "url": "https://cs.wikipedia.org/wiki?curid=265674", "title": "Kamzík bělák", "text": "Kamzík bělák\n\nKamzík bělák (\"Oreamnos americanus\") je velký savec, který obývá pouze vysoké severoamerické skalnaté hory od Aljašky po Montanu, Idaho, Oregon a je vysazen v Jižní Dakotě, kam se dostává díky své horolezecké zdatnosti a kde se také chrání před dravci, kteří do takovýchto výšek nevystupují.\n\nKamzík bělák má hustou bílou srst, která ho bezpečně chrání před mrazy. Svým dlouhým vousem, hlavou a krátkými zahnutými růžky připomíná spíše kozu, což dokazuje i jeho anglický název Mountain goat, v překladu doslova \"horská koza\". Hřbet má v lopatkách prohnutý nahoru, což způsobuje, že vypadá, jako by měl malý hrb. Kopyta mají opatřena tvrdým, ostrým okrajem a měkkým, pružným nášlapním polštářkem, které způsobují pevné přilnutí jak ke skále, tak k ledu. Kamzík horský je mohutné zvíře, které dosahuje až 1,5 m na výšku a tělo je 1,3 až 1,6 m dlouhé. Obě pohlaví jsou si velice podobná. Zahnuté rohy dosahují 27 cm a mají je jak samci, tak samice.\n\nKamzík bělák umí velice dobře šplhat po téměř příkrých a kluzkých skalách a nejčastěji obývá území ve výšce kolem 4000 m při okrajích sněhových polích. Jejich jídelníček tvoří téměř všechno zelené co v těchto výškách roste - od trávy, ostřic, výhonky a listy stromů až po lišejníky a mechy. Velice rádi mají slaný liz, ke kterému podnikají dlouhé a namáhavé výpravy. V zimě slézají do nižších výšek, kde není sníh příliš hluboký a občas se zatoulají i k mořskému pobřeží. Pokud je počasí příliš nepříznivé, zdržují se v jeskyních či pod skalními přívěsy.\n\nKamzík bělák žije v malých skupinkách, které se skládají z trvalých párů a samice rodí po 7 měsíční březosti jedno, vzácně dvě mláďata. Mláďata mají již od narození hustou srst a jsou neuvěřitelně aktivní, což dokazuje i to, že po více jak půl hodině po narození jsou schopni skákat mezi skalami.\n\nNa zimu kamzíkům narůstá dlouhá a hustá srst, který v jarních měsících (obyvykle v dubnu) líná ve velkých kusech a zůstává zachycena na keřích. Toho využívali severoameričtí indiáni, např. Sališové a Tlingitové, kteří vylínanou vlnou sbírali a používali ke tkaní pokrývek. Ke stejnému účelu užívali také srst z kamzíků, které ulovili pro maso. Indiáni v oblasti Britské Kolumbie a Aljašky kamzíky také zobrazovali na totemových sloupech a maskách.\n\nU kamzíka běláka rozeznáváme čtyři poddruhy:\n\n\nV České republice se kamzík bělák chová v Zoologické zahradě Děčín a Plzeň.\n"}
{"id": "265678", "url": "https://cs.wikipedia.org/wiki?curid=265678", "title": "Lucas Cranach mladší", "text": "Lucas Cranach mladší\n\nLucas Cranach mladší (4. října 1515 Wittenberg – 25. ledna 1586 tamtéž) byl německý renesanční malíř, syn Lucase Cranacha staršího.\n\nSpolu se starším bratrem Hansem se vyučil a pracoval v otcově malířské dílně. Po Hansově smrti 1537 převzal vedení dílny a od roku 1544 nebo 1550 i ostatní otcův majetek ve Wittenbergu. Roku 1541 se oženil s Barborou, dcerou saského kancléře Brücka, a měl s ní čtyři děti. Po její smrti se roku 1551 oženil podruhé s Magdalenou, dcerou dvorního lékaře Schurffa a neteří Melanchthonovou, s níž měl pět dětí. Podobně jako jeho otec byl i Lucas Cranach mladší opakovaně radním a v roce 1565 purkmistrem města Wittenbergu, kde patřil mezi nejzámožnější měšťany a kde také zemřel.\n\nProtože otec měl na syna velký vliv a kromě toho oba malovali různé žánry, je rozlišení autorství u řady obrazů nejisté.\n\n"}
{"id": "265679", "url": "https://cs.wikipedia.org/wiki?curid=265679", "title": "Kyselina trifluoroctová", "text": "Kyselina trifluoroctová\n\nKyselina trifluoroctová (TFA) je chemická sloučenina s chemickým vzorcem CFCOH. K této karboxylové kyselině jsou navázány tři velmi elektronegativní atomy fluoru. Kyselina je derivátem od kyseliny octové, je přitom téměř stotisíckrát kyselejší. Kyselina je široce používána v organické chemii.\n\n"}
{"id": "265686", "url": "https://cs.wikipedia.org/wiki?curid=265686", "title": "Andrés Gómez", "text": "Andrés Gómez\n\nAndrés Gómez (* 27. února 1960 Guayaquil) je bývalý profesionální ekvádorský tenista, světová jednička ve čtyřhře a vítěz dvouhry na pařížském grandslamu French Open 1990.\n"}
{"id": "265688", "url": "https://cs.wikipedia.org/wiki?curid=265688", "title": "Josef Kramer", "text": "Josef Kramer\n\nJosef Kramer (10. listopadu 1906, Mnichov – 13. prosince 1945 Hameln) byl německý důstojník SS a válečný zločinec, mj. velitel koncentračních táborů Auschwitz-Birkenau a Bergen-Belsen. U SS dosáhl hodnosti SS-Hauptsturmführer (\"kapitán\").\n\nNarodil se 10. listopadu 1906 v Mnichově jako jediné dítě Theodora Kramera a Marie Kramerové. Od rodičů se mu dostalo přísné katolické výchovy. V roce 1915 se rodina přestěhovala z Mnichova do Augsburgu. Vyučil se jako elektrikář. Během ekonomické krize v letech 1925–1933 byl po většinu času nezaměstnaný.\n1. prosince 1931 vstoupil do NSDAP (stranické číslo 733 597) a 20. června 1932 se stal členem SS (číslo 32 217).\n\nOd roku 1934 pracoval v koncentračních táborech. Začal jako obyčejný strážný v KL Dachau, ale ve své kariéře rychle postupoval k vyšším místům. Od listopadu 1934 do června 1936 působil na komandatuře KL Esterwegen, odkud se vrátil zpět do Dachau. V červnu 1937 byl převelen do KL Sachsenhausen, kde pracoval až do srpna 1938. Poté byl převelen do KL Mauthausen, kde nastoupil na místo \"adjutanta\" (zástupce tehdejšího velitele tábora Franze Ziereise).\n\nOd května 1940 byl přidělen jako \"adjutant\" Rudolfa Hösse do nově založeného tábora Auschwitz. Od listopadu 1940 do dubna 1941 prošel školením pro velitele táborů v KL Dachau. Následně působil jako vedoucí tábora (\"Schutzhaftlagerführer\") v KL Natzweiler-Struthof a od května 1942 se stal jeho velitelem (\"Lagerkommandant\").\n\nNa jaře 1944 se vrátil zpět do Osvětimi, kde působil od 8. května do listopadu 1944 jako velitel tábora v Auschwitz-Birkenau. Během evakuace tohoto tábora byl jmenován velitelem tábora Bergen-Belsen, kde se ujal funkce 1. prosince 1944. Kvůli své krutosti byl vězni nazýván „bestií z Bergen-Belsen“. Byl zatčen britskými vojáky, kteří osvobodili Bergen-Belsen 15. dubna 1945.\n\nJosef Kramer byl spolu s dalšími 45 funkcionáři a členy strážních jednotek (včetně 17 žen) souzen britským válečným soudem v Lüneburgu. Proces trval dva měsíce (17. září – 17. listopadu 1945). Josef Kramer byl v poslední den procesu odsouzen spolu s dalšími 10 osobami k trestu smrti oběšením. Rozsudek byl vykonán 13. prosince 1945 ve věznici Hameln.\n\n\n"}
{"id": "265689", "url": "https://cs.wikipedia.org/wiki?curid=265689", "title": "TARDIS", "text": "TARDIS\n\nTARDIS (\"the TARDIS\") je stroj času a vesmírné plavidlo z britského sci-fi seriálu Doctor Who a je zkratkou pro \"T\"ime \"A\"nd \"R\"elative \"D\"imension(s) \"I\"n \"S\"pace, tedy Čas a Relativní Rozměr ve Vesmíru.\n\nJe produktem technologií Pánů času (Time Lord technology) a řádně udržovaná a řízená TARDIS se dokáže přemístit do libovolného bodu v čase i prostoru. Uvnitř je TARDIS mnohem větší než zvenku a díky maskovacímu zařízení chameleóní obvod (chameleon circuit) dokáže dokonale splynout s okolím. V seriálu Doktor řídí starou, nespolehlivou a ukradenou TARDIS typu 40, známou také jako TT kabina (TT Capsule), jejíž chameleóní obvod se porouchal a tak stále vypadá jako policejní budka z 50. let. Doktor ji mohl opravit, avšak jemu se tento styl začal líbit. Tardis byla ukradena z Gallifrey, kde podstoupila údržbu a byla snížena její nepředvídatelnost, jež je úměrná velikosti celého vesmíru, což bývá častá zápletka Doktorových cest. \n\nVchod do TARDIS ústí do centrální kruhové místnosti sřídícím panelem, ale díky tomu je to vlastně kapesní dimenze se dá vchod umístit kamkoliv. \n\nVzhled vnitřku TARDIS se časem mění, takže při průchodu seriálem se můžeme setkat s různými designy. \n\nTARDIS je navržena, aby ji řídilo 6 lidí, díky tomu se Doctorova TARDIS třese, protože jí řídí sám. \n\nAčkoliv je TARDIS typ lodi, nebo spíše jeden specifický, bývá často označována jako ta TARDIS (The TARDIS), v některých prvních dílech seriálu pouze jako loď (the ship).\n\nTARDIS byla vždy považována za živou bytost. V jednom z dílů sci-fi seriálů se její duše dokonce dostala do lidského těla. Doktora několikrát zachránila od smrti. Má svůj specifický zvuk, který lze vždy poznat. Tento zvuk přináší lidem naději. V jednom díle zmiňuje River Song, že tento typický zvuk je způsoben zataženou ruční brzdou.\n\nDoctor Who se stal součástí britské kultury a tak se tvar policejní budky spojuje právě s TARDIS a slovo „TARDIS“ začalo být užíváno k popsání něčeho, co se zvenčí zdá menší, než je uvnitř. TARDIS je registrovanou obchodní známkou společnosti BBC.\n\nDoktorova TARDIS je zastaralý typ: „Type 40 TT kapsle“. Říká že si TARDIS vypůjčil z muzea (v novější dílech říká, že z opravny), ale ve skutečnosti ji ukradl. Doktor ji má velice rád a říká jí ,Krásko\".\n\nV jednom díle seriálu bylo zmíněno, že je TARDIS nekonečně velká. Dále je například známo, že TARDIS překládá a tak se Doctor se svými společníky vždy dorozumí na jakémkoliv místě. \n"}
{"id": "265690", "url": "https://cs.wikipedia.org/wiki?curid=265690", "title": "Kostel Povýšení svatého Kříže (Prostějov)", "text": "Kostel Povýšení svatého Kříže (Prostějov)\n\nŘímskokatolický farní kostel Povýšení svatého Kříže je děkanským kostelem ve městě Prostějov. Jeho historie sahá až do období před rokem 1200 a jedná se o jednu z nejstarších a nejvýznamnějších staveb města Prostějova.\n\nNa místě současného kostela stávala původně obranná tvrz s románským kostelíkem sv. Kříže. Obě stavby však byly zničeny za válek moravských markrabat.\n\n\"Související informace naleznete také v článku Klášter augustiniánů kanovníků (Prostějov).\"\n\n1. listopadu 1391 založil Petr z Kravař klášter Navštívení Panny Marie u Alžběty v horách a pozval do Prostějova augustiniány kanovníky z Roudnice nad Labem. Ti postavili nový klášter a kostel na jihovýchodním konci náměstí ve stylu vrcholné gotiky, podle vzoru roudnického kláštera. Tím se posílila prestiž a význam města. Pozvedl se jeho kulturní a duchovní život. Klášter byl založen pro dvanáct řeholníků v čele s proboštem. Z období stavby kláštera pochází gotický kůr. Zakládací listina kláštera s otiskem konventní pečeti se zachovaly v třeboňském archivu, kde ji objevil P. František Koželuha, historii kláštera popsal podrobně Metoděj Zemek.\n\nPůvodní kostel Povýšení sv. Kříže postihlo několik pohrom různého druhu. Roku 1430 to byly za složité politické situace husitské války. Tehdy byl právě dokončený kostel a klášter zničen husitskými vojsky, snad ve spolupráci s prostějovskými občany. Z původní gotické podoby se nedochovalo téměř nic. Augustiniáni kanovníci uprchli a roku 1434 přesídlili definitivně do Olomouce. Po těchto válkách patřila drtivá většina obyvatel Prostějova k utrakvismu. Utrakvisté neměli zájem na opravě katolického kostela. Využili pouze zbytky obvodového zdiva kostelní lodi. Vznikla tak místo trojlodního kostela jednolodní síň s rovným dřevěným malovaným stropem. Zničený presbytář oddělili zdí. Až v letech 1586–1588 po napomenutí hejtmana Petra Turnovského z Tarnůvky se přešlo k důkladnějším opravám. Zeď oddělující loď od presbytáře byla zbořena a kostel dostal 158 let po zničení novou gotickou podobu. Byl zasvěcen Svatému Kříži a utrakvistům sloužil sto let. V roce 1622 ho kníže Karel z Lichtenštejna vrátil katolické duchovní správě. Katolický farář Jan Gottfried Hlaušek spolu s primátorem města Mikulášem Michalů zakoupil v roce 1622 pro farní chrám renesanční monstranci, nechal přistavět Boží hrob, poslední večeři Páně a dřevěný kříž, který je dnes na hlavním oltáři.\n\nDalší z katastrof byla třicetiletá válka, kdy bylo město vyrabováno Švédy a rakouskou armádou. Největší pohromou však byl obrovský požár v roce 1697, který zasáhl téměř celý Prostějov. Z kostelní lodi zůstaly stát pouze holé zdi. Oprava byla zadána místním stavitelům Martinu Kafkovi a Matyáši Klingseisenovi, Autorem projektů byl pravděpodobně geniální italský architekt Giovanni Pietro Tencalla, který byl právě v biskupských službách.\n\nPři velkém požáru 27. dubna 1697 byl zázračně ušetřen dřevěný kříž stojící u severního vchodu do kostela. Toto bylo všeobecně vnímáno jako zázrak. Proto děkan P. František Xaver Leffler požádal o povolení biskupa, umístit tento kříž na hlavní oltář. Biskup žádosti vyhověl a na svátek Povýšení sv. Kříže 14. září 1703 byl rukama kněží tento svatý kříž umístěn na hlavní oltář, kde se nachází dodnes. 16. září 1703 byl celý kostel zasvěcen Povýšení sv. Kříže.\n\nOd té doby je kostel poutním místem. Na břevně kříže se nachází pozlacená destička s latinským nápisem připomínajícím tento zázrak a označujícím kříž za krásného Fénixe.\n\nRoku 1845 vznikl přístavek na severní straně, kde se nachází boční vchod do presbytáře.\n\nDo funkce faráře byl v říjnu roku 1904 městskou radou zvolen P. Karel Dostál-Lutinov. Ten realizoval velkou opravu kostela. Byly odkryty gotické oblouky bývalého hlavního vchodu. K výzdobě pozval umělce Jano Köhlera (fresky v presbytáři, vitráže), Františka Bílka (křížová cesta, hlavy apoštolů, památník padlým 1. světové války) a další. Tito umělci zde zanechali významná díla. V letech 1923–1924 byl opraven exteriér chrámu. V roce 1934 bylo rozhodnuto o vymalování chrámových prostor (provedl ji Jano Köhler s malířskou firmou Jana Ježka z Bystřice pod Hostýnem). Za obou světových válek proběhly rekvizice zvonů, ty prostějovské však byly díky odvaze Karla Dostála-Lutinova uchráněny. V období komunismu kostel chátral. Při výměně krytiny nebyly na střechy nainstalovány zachytávače sněhu, což působilo velké problémy na začátku jara. Po hustém sněžení roku 1985 se ze severní strmé střechy sesunula lavina, která strhla kamenný kříž vedle hlavního vchodu. Opravu provedl kameník Otruba z Plumlova. V únoru 1989 začaly opravy chrámu iniciované prostějovskými farníky. Brigády se zúčastnilo 55 věřících. Malířské práce provedli malíři Okresního stavebního podniku v Prostějově. Stavbu lešení vedl stolář Pavel Dvořák. Oproti malování roku 1934 je stávající malba jednodušší, pouze ve dvou barevných tónech. Po roce 1989 už byl kostel vymalován a přistoupilo se ihned k dalším opravám.\n\nVěž kostela je vysoká 64,24 metrů, má přízemí a sedm poschodí. Na věži se dnes nacházejí pouze dva zvony. Velký zvon Svatý Kříž, jeden z největších na Moravě, a hrubý zvon sv. Anny a sv. Magdalény.\n\nHlavní oltář - Nejstarší v celém kostele, zřízen po roce 1400. V jeho středu je umístěn zázračný kříž.\n\nOltář Nanebevzetí Panny Marie - Obnoven v roce 1703. Uprostřed pískovcové menzy je sepulchrum s ostatky mučedníků sv. Alexandra a Beniquae. Oltářní obraz Nanebevzetí Panny Marie z roku 1879 namaloval vídeňský umělec Josef Kastner.\n\nOltář Čtrnácti sv. Pomocníků - Dar prostějovských farníků z roku 1703. Nad oltářem je výklenek se sochou sv. Rozálie, nad ním obraz sv. Tekly z roku 1754. Kolem obrazu jsou rozestaveny sochy Čtrnácti sv. Pomocníků.\n\nOltář Panny Marie Bolestné - Z roku 1703. Na oltáři se nachází pieta, socha sv. Veroniky a sv. Máří Magdaleny.\n\nOltář sv. Cyrila a Metoděje - Vybudován z mramoru na památku 1 000. výročí příchodu věrozvěstů na Moravu. Uprostřed v oválném rámu se nachází obraz sv. Cyrila a Metoděje.\n\nOltář sv. Václava, Jana a Pavla a Jana Sarkandera - Z roku 1889. Ke svatováclavskému miléniu roku 1929 zhotovil Jano Kohler olejomalbu \"Zavraždění sv. Václava\".\n\nOltář sv. Josefa - Při velkém požáru shořel a na jeho místě byl postaven oltář sv. Josefa, sv. Anny a sv. Antonína Paduánského. V roce 1762 odkázal farář Jiří Ostružník 1450 zlatých na nový oltář. Kromě obrazu sv. Josefa se na oltáři nachází i obraz Františka Antonína Sebastiniho znázorňující sv. Annu vyučují svou dceru Marii.\n\nOltář sv. Anděla Strážce - Zřízen po požáru roku 1703. Konsekrován 16. 9. 1703. Mezi postavami světců visí obraz sv. Anděla Strážce s dítětem, namalovaný Františkem de Paula Slukem. Na vrcholku oltáře je socha sv. Floriána.\n\nOltář Úzkostí Kristových - V roce 1804 byl oltář zapsán jako \"Berg Kalvaria.\" Do menzy je vložen oltářní kámen s ostatky mučedníků sv. Pavla a sv. Liberata. Uprostřed retabula je zasklený výklenek s postavou klečícího Ježíše a andělem Útěchy. Od roku 2017 na něj bývá přenesena eucharistie při obřadech zeleného čtvrtku.\n\nNový obětní stůl - Byl postaven čelem k lidu roku 1978.\n\nKdyž byl Karel Dostál-Lutinov zvolen prostějovským farářem roku 1904, požádal Františka Bílka o vytvoření nové křížové cesty. Bílek popsal, že během práce na křížové cestě prožíval mystické stavy a nadpřirozené vize. Byl si jistý tím, že Bůh vedl jeho ruku. Práci dokončil roku 1906. Veškeré náklady (10 000 CZK) zaplatili manželé Karel a Pravoslava Wichterlovi. Křížová cesta byla zavěšena 10. září 1906 a posvěcena 15. září téhož roku olomouckým kapucínem Hubertem Exlem. V rámci 110 výročí od zavěšení Bílkovy křížové cesty vyšla modlitební kniha s původním textem Karla Dostála-Lutinova přeloženým do současné češtiny.\n\nKaple Nejsvětější Trojice v areálu rajské zahrady je spojená s kostelem starou zákristií.\n\n\"Více informací naleznete v článku Kaple Nejsvětější Trojice (Prostějov).\"\n\n\"Kompletní seznam farářů kostela Povýšení sv. Kříže naleznete v článku Římskokatolická farnost Povýšení sv. Kříže Prostějov.\"\n\n"}
{"id": "265698", "url": "https://cs.wikipedia.org/wiki?curid=265698", "title": "Geoffrey Rush", "text": "Geoffrey Rush\n\nGeoffrey Rush (* 6. července 1951, Toowoomba, Queensland) je australský herec.\n\nOd roku 1988 je ženatý s herečkou Jane Menelausovou, má 2 děti, dceru Angelicu (* 1992) a syna Jamese (* 1995). Vystudoval univerzitu v Queenslandu, obor humanitní vědy.\n\nPo studiích se věnoval divadelnímu herectví, nejprve jen amatérsky, později i profesionálně. Své první angažmá získal u Queensland Theatre Company. V roce 1975 navštěvoval režisérský kurz při British Theatre Association v Londýně a poté 2 roky studoval v Paříži pantomimu a pohybové divadlo, vedené Jacquesem Lecoqem. Po návratu do Austrálie se opět věnoval divadelní práci. V roce 1979, společně se svým přítelem a spolubydlícím Melem Gibsonem, účinkoval v divadelním představení \"Čekání na Godota\". Tehdy byli, prý tak chudí, že neměli ani na nábytek a museli spát na zemi.\n\nV 80. letech začal hrát i ve filmech. Jeho debutem byl film \"Hoodwink\", režiséra C. Whathama. Dále se však věnoval divadlu, a to i jako režisér. Jako šéf Belvoir Street Theatre Company pomohl řadě talentovaných herců, první angažmá u něho dostala např. i Cate Blanchett. V roce 1996 natočil film \"Děti revoluce\" a krátce na to pak hrál ve filmu \"Záře\", režiséra Scotta Hickse, v němž ztělesnil klavírního génia Davida Helfgotta. Za herecký výkon v tomto filmu získal celou paletu ocenění, především pak Oskara v kategorii nejlepší herec v hlavní roli.\n\nV roce 1999 byl nominován na Oskara v kategorii nejlepší herec ve vedlejší roli, za postavu Philipa Henslowa ve filmu \"Zamilovaný Shakespeare\", režiséra Johna Maddena. V roce 2001 další nominace na Oskara v kategorii nejlepší herec v hlavní roli, a to za postavu markýze de Sade ve filmu \"Quills - Perem markýze de sade\", režie Philip Kaufman. Po roce 2003 se proslavil v sérii filmů Piráti z Karibiku (\"\", \"\", \"\", \"\" a \n\"\"), kde ztvárnil postavu kapitána Hectora Barbossy.\n\n\n"}
{"id": "265702", "url": "https://cs.wikipedia.org/wiki?curid=265702", "title": "Mara stepní", "text": "Mara stepní\n\nMara stepní (\"Dolichotis patagonum\") je relativně velký savec obývající vyprahlé pastviny a otevřené polopouště střední a jižní Argentiny. Byly vysazovány i na mnoha místech jižní Evropy a v bývalém SSSR, nějakou dobu volně žily dokonce i v Česku, zvláště pak u Žamberka. Příbuzné mar stepních jsou mary slaništní.\n\n\nMara stepní je velice zvláštní savec a svým vzhledem připomíná spíše zajíce. Na hřbetě mají mary šedou, krátkou a měkkou srst a břicho je světlejší, především oranžové, málokdy i bílé. Hlava má typicky \"morčecí\" vzhled - velké černé nozdry, oči a velké vztyčené ušní boltce. Okolí čenichu bývá většinou bílé. Dlouhé končetiny s osrstěnými chodidly jim umožňují rychle běhat a skákat. Na zadních končetinách mají mary tři prsty s nevelkými hákovitými drápky a na předních nohou čtyři prsty s o něco delšími drápky. Mají dlouhé tělo, které dosahuje 69-75 cm na délku a okolo 45 cm na výšku. Ocas mají podobně vyvinutý jako kapybary a má spíše pahýlovitý tvar s bílým vroubkováním - pro mary má funkci poplašnou.\n\nMary stepní žijí většinou v menších skupinách tvořených z trvalých párů, ale velkou výjimkou nejsou ani skupiny tvořené z několika desítek zvířat. Jelikož se pasou v otevřené krajině, kde se stanou snadnou kořistí nejrůznějších predátorů, jsou mary velice ostražité a plaché. Pokud jsou v klidovém stavu, spokojeně hopkají a požírají trávu, ale pokud alespoň jeden člen zaregistruje nebezpečí, mary rychlostí, která může přesáhnout i 50 km/h, zmizí v norách, které nejsou příliš hluboké a které si buď vyhrabou, nebo osídlí po jiných zvířatech (např. pásovcích). Svou denní aktivitou se liší od většiny ostatních morčatovitých, kteří jsou aktivní převážně večer a v noci, případně brzo ráno. Mara stepní slunce doslova miluje a velice ráda se vyhřívá. Naproti tomu nesnáší příliš vlhké podnebí.\n\nMara stepní je výhradně býložravec, který vlastně obsadil ekologickou niku zajíců v oblastech, kde se nevyskytují. Za den dokáží spásat velké množství trávy, listů a výhonků, což jim dovoluje vydržet poměrně dlouhou dobu bez vody.\n\nJak už bylo výše zmíněno, žijí mary v trvalých párech, kdy samec svou družku stále doprovází kvůli ochraně, ale také kvůli odehnání svých soků. Po téměř tříměsíční březosti (18-93 dní) rodí samice 2 až 5 mláďat do své nory dvakrát až třikrát ročně. Ve volné přírodě se mary dožívají max. kolem 5 let; v zajetí se mary normálně dožívají 5-7 let, ale byly zaznamenány i případy, kdy se dožili více jak 13 let.\n\nJeště před několika desetiletími byly mary stepní poměrně hojnými obyvateli argentinských polopouští. I když počty mar stepních ve volné přírodě stále klesají, není mara uznána jako zranitelný, ani ohrožený druh a v Červeném seznamu IUCN je zapsána jako téměř ohrožený druh (\"Lower Risk Near Threatened\") . Jejich pokles je způsoben dvěma hlavními faktory:\n\nMara stepní je často chována v zoologických zahradách, méně častěji i jako domácí zvíře. Postupem času se ukázalo, že jsou mary společenské a dokáží žít ve společnosti lidí, ale jen pokud jsou na ně zvyklé od narození. Pokud byste chtěli ochočit již dospělou maru, která není zvyklá na společnost lidí, mohla by se stát agresivní a začít preferovat noční způsob života. Mary se v zajetí také poměrně snadno množí.\n\nMara stepní je v Česku chována v těchto zoo (stav září 2018):\n\n\nDříve byl tento druh chován i v Zoo Praha.\n\nNa Slovensku jsou chovány v Zoo Bratislava.\n\n"}
{"id": "265704", "url": "https://cs.wikipedia.org/wiki?curid=265704", "title": "Chantyjština", "text": "Chantyjština\n\nChantyjština (chantština, chanty, také osťáčtina, chant. \"ханты ясанг\") je ugrický jazyk, kterým mluví asi 12 000 Chantů v Chanty-Mansijském autonomním okruhu, Jamalo-Něneckém autonomním okruhu a Tomské oblasti v Rusku.\n\nAčkoliv je chantyjština jazykem s nevelkým počtem mluvčích, dělí se do mnoha dialektů. Ze západních dialektů jsou to například obdorianský (salechardský), obský a irtyšský. Z východních pak surgutský nebo vašsko-vasjuganský. Třetí skupinou jsou dialekty severní. Mnoho dialektů se dále dělí do poddialektů. Všechny se od sebe liší rozdílnými fonetickými, morfologickými a lexikálními rysy natolik, že tři hlavní dialekty jsou si navzájem nesrozumitelné. Lze tedy do jisté míry hovořit o třech samostatných chantyjských jazycích.\n\nChantyjština používá cyrilici.\n\nV letech 1931–1937 byla používána též latinka.\n\nPsaná forma chantyjštiny byla poprvé vytvořena v roce 1930, a to na základě latinské abecedy. Používala se do roku 1937, kdy se začala užívat cyrilice (s přidaným písmenem ң [ŋ]). Literatura je obvykle psána kazymským, šuryškarským nebo středoobským dialektem, v médiích je používán převážně dialekt kazymský.\n\nVašský dialekt je nazvaný podle řeky Vach.\n\nMá přísnou vokálovou harmonii a tripartitní (ergativně-akuzativní) pádový systém:\nPodmět (agent) transitivního slovesa je vyjádřen příponou instrumentálu (\"-nə-\"), zatímco předmět má příponu akuzativní. „Podmět“ slovesa intransitivního nemá pádovou koncovku, čímž je prakticky v pádu absolutivním. Transitivní sloveso souhlasí s agentem jako v systémech nominativně-akuzativních.\n\nPojmenován podle řeky Obu. Na rozdíl od dialektu vašského nemá vokálovou harmonii.\n\nChantyjština rozlišuje tři gramatická čísla – singulár, duál (přípona \"-ŋən\") a plurál (\"-(ə)t\").\nChantyjština má také takzvané posesivní sufixy, které lze přeložit slovy \"můj\", \"tvůj\", atd. Tyto posesivní sufixy existují v singuláru, duálu i plurálu, a protože má chantyjština tři gramatická čísla a tři osoby, je posesivních sufixů celkem 27.\n\n\"məs\" – kráva\n\n\"məsem\" – moje kráva\n\"məsemən\" – moje dvě krávy\n\"məsew\" – moje krávy\n\nOsobní zájmena v nominaivu:\n\nChantyjské číslovky (porovnané s maďarskými):\n"}
{"id": "265705", "url": "https://cs.wikipedia.org/wiki?curid=265705", "title": "Catalunya", "text": "Catalunya\n\nCatalunya je oficiální název pro jedno z autonomních společenství Španělska.\n"}
{"id": "265707", "url": "https://cs.wikipedia.org/wiki?curid=265707", "title": "Chronický únavový syndrom", "text": "Chronický únavový syndrom\n\nChronický únavový syndrom (chronic fatigue syndrome, CFS, myalgická encefalomyelitida a řada dalších synonym) je porucha nejasné etiologie, při níž se postižený cítí bez zjevné příčiny stále vyčerpaný. Chronický únavový syndrom se definuje pomocí symptomů, nejčastěji jako klinicky prokazatelná, leč ani podrobným vyšetřením nevysvětlitelná únava neustupující po odpočinku a trvající nejméně půl roku. Tento stav vede k omezení předchozí aktivity nemocného. Názory na vlastní etiologii se liší, podle Jaromíra Bystroně se většina lékařů zabývajících se tímto syndromem kloní k tomu, že jde vlastně o skupinu syndromů různé etiologie a stejného projevu; ve vlastním rozvoji onemocnění hraje různou roli interakce mezi infekčními, neuroendokrinními, imunologickými a psychogenními faktory. Podle studie R. K. Naviuaxe a kol. z roku 2016 může být podstatou změněná reaktivita na environmentální stres.\n\nZákladním projevem CFS je dlouho trvající a neustupující únava nemocného, na kterou mohou nasedat další změny, mnohdy klinicky měřitelné. Charakter chronické únavy nejlépe vystihuje Bystroněm uvedená pracovní definice dle Holmese a Fukudy:\n\nVedle únavy se mohou objevovat i další příznaky. K těm obvyklejším projevům patří především migrující bolesti svalů a kloubů, migrující bolestivě vnímané parestezie a poruchy paměti a kognitivních funkcí. K těm méně obvyklým projevům patří například závratě a poruchy rovnováhy, nekvalitní spánek, který není následovám osvěžením, neschopnost prožívat radost (ahedonie), bolest v krku, citlivost krčních a podpažních uzlin a ponámahová malátnost.\n\nU řady nemocných lze prokázat některé abnormality, nicméně je nevyřešenou otázkou, nakolik jde o faktory podmiňující rozvoj CFS, nakolik jde o faktory podmíněné rozvojem CFS a případně nakolik jde jen o náhodné koincidence.\n\nV roce 2016 publikovali Naviaux a kol. v časopise PNAS analýzu metabolomu 45 pacientů (22 mužů a 23 žen) splňujících diagnostická kritéria chronického únavového syndromu. Byly zjištěny odchylky ve 20 metabolických drahách, zahrnujících např. metabolismus některých lipidů, metabolismus větvených aminokyselin, mitochondrie nebo interakci s mikrobiomem. Své nálezy interpretují tak, že se jim podařilo najít nejen chemickou signaturu chronického únavového syndromu, ale že tato signatura poukazuje na možnou biologickou podstatu onemocnění. Autoři předpokládají, že chronický únavový syndrom je hypometabolická odpověď na environmentnální stres, která je podobná stádiu \"dauer larv\" některých hlístic.\n\nNěkteré nálezy CFS měly charakter epidemie, proto byla řada prací zaměřena na hledání infekční příčiny onemocnění.\n\nU řady nemocných lze nalézt stopy proběhlé nebo probíhající infekce. Z počátku se jednalo zejména o nález viru Epstein-Barrové (EBV), pracovní teorií tedy bylo, že chronický únavový syndrom je vlastně chronickou mononukleózou. Později se však ukázalo, že nejde o nález specifický, u nemocných se nacházejí i další viry, typicky lidské herpesviry HHV-1 a HHV-2 (syn. Herpes simplex virus 1 a 2), HHV-6 a HHV-7, z retrovirů pak HTLV (virus lidské T-buněčné leukémie). V ohnisku zájmu se však neocitly jen viry, studují se i asociace CFS s infekcemi boreliemi, brucelami, či jinými mikroorganizmy. V roce 2009 publikovala Judy Mikovits objevila asociaci CFS s virem XMRV, asociaci navíc nahrává to, že vir prokázala jen u velmi malého počtu zdravých lidí.\n\nJisté \"popularity\" dosáhla asociace probíhající chronické infekce Chlamydophila pneumoniae, zejména když se prokázalo, že vyléčení této infekce vede ke zmírnění projevů, nicméně prevalence prodělané infekce je u dospělé populace vysoká, např. v ČR jsou přítomny protilátky signalizující v minulosti prodělanou infekci zhruba u dvou třetin dospělé populace.\n\nPříčina tedy zřejmě není v určitém patogenu, ale spíše v reakci organizmu na něj.\n\nU pacientů s CFS se mnohdy objevují nespecifické odchylky v laboratorním vyšetření parametrů imunitního systému, J. Bystroň však zdůrazňuje, že únava jako syndrom nepatří s výjimkou několika autoimunit do typického obrazu známých poruch imunity.\n\nDalším důvodem pro zájem o studium roli imunitního systému v patogenezi CFS bylo zjištění, že řadě případů předchází chřipkovité příznaky.\n\nByly zjištěny signifikantní změny v zastoupení B i T-lymfocytů exprimujících různé povrchové molekuly, některá zjištění však nejsou statisticky signifikantní. Naopak široce dokumentovanou je porucha funkce NK buněk, především snížení jejich aktivity, které však nemusí být provázeno změnami jejich počtu.\n\nV řadě studií byla prokázána preference Th2 odpovědi T-lymfocytů, tedy preference reakce zaměřené na produkci protilátek a na útlum buněčné imunity.\n\nByla prokázána signifikantně vyšší náchylnost neutrofilů k apoptóze, snížená hladina cirkulujících protilátek ve třídě IgG.\n\nJiž počátkem 80. let se objevily práce dokladující nižší hladinu kortizolu, což vedlo k teoriím o iniciálním stresovém podnětu, který vede k dlouhodobé aktivaci osy hypothalamus-hypofýza-nadledviny. Později však převládl názor, že jde o projev změn metabolismu nemocných s CSF.\n\nPodle J.D.Devanura a J.R.Kerra je pravděpodobné, že porucha osy hypothalamus-hypofýza-nadledviny není tedy příčinou ale spíše následkem CFS. Na druhou stranu se však domnívají, že právě porucha této osy se může podílet na udržování obtíží.\n\nU pacientů s CSF byly popsány funkční i strukturní poruchy mozku, proto se řada prací zaměřuje na studium těchto poruch jako na možnou příčinu únavy u CFS, doklady týkající se abnormalit mozku u CFS jsou však často protichůdné.\n\nNa druhou stranu některé neurologické nálezy mohou pomoci při dělení CFS do skupin podle profilujících symptomů; například u pacientů s CFS, u kterých se objevují deprese, byly prokázány častější poruchy bílé hmoty mozkové či častější změny v průtoku krve mozkem, naopak u pacientů bez deprese se častěji prokazuje snížení počtu nebo afinity serotoninových receptorů.\n\nV některých oblastech mozku nemocných s CFS byl prokázán snížený metabolizmus glukózy. Při studiu hippokampu nemocných nebyly prokázány změny objemu, byla však prokázána nižší aktivita neuronů.\n\nDůležitou roli v patogenezi CFS hraje emocionální stres. Jeho vliv je pravděpodobně komplexní a spočívá v mnohočetném vlivu na imunitní systém a na osu hypothalamus-hypofýza-nadledviny. Vliv na imunitní systém se projevuje zejména v poruše schopnosti efektivně zasahovat proti virovým infekcím.\n\nVzhledem k neznámé etiologii spočívá diagnóza především ve vyloučení všech známých příčin, obecně se hovoří o \"diagnosis per exclusionem\" (lat. diagnóza vyloučením).\n\nJako diagnostická kritéria se používají např. diagnostická kritéria Oxfordská nebo diagnostická kritéria dle \"Centers for Disease Control\".\n\nDiagnostická kritéria dle Holmese svojí poměrně velkou komplikovaností demonstrují složitost stanovení diagnózy idiopatických onemocnění. V diagnostických kritériích se rozdělují příznaky do tří skupin: dva příznaky jsou hlavní, jedenáct symptomových a tři fyzikální. Diagnóza je pozitivní, jsou-li přítomny oba hlavní příznaky a současně je přítomno buď nejméně šest symptomových a dva fyzikální, nebo nejméně osm symptomových. Teplotní rozsahy jsou závazné intervaly, jejich překročení CFS obvykle vylučuje.\n\n\n\n\nDiagnostická kritéria CDC jdou Fukudovou modifikací a zjednodušením Holmesových kritérií. Pro diagnózu CFS musí být splněny následující dvě podmínky:\n\nÚnavou a projevy podobnými CFS se mohou manifestovat i některé další stavy, je třeba je vyloučit. Jedná se zejména o:\n\nChronický únavový syndrom má zhruba 30 více či méně synonymních názvů, které mohou vyjadřovat např. vztah k místu četnějšího výskytu nebo vztah k výraznějšímu klinickému či laboratornímu nálezu. Lze se setkat s následujícími alternativními názvy:\n\n\nVzhledem k neznámé etiologii je léčba symptomatická, mnohdy pragmaticky zaměřená. Protože má onemocnění výraznou psychickou nadstavbu, má mnohdy výrazný efekt jakékoliv léčení, byť jde o postup, který nemá na organizmus žádný efekt.\n\nProtože je u řady případů patrný vliv infekce, ač je stále nejasné, zda v roli jako příčiny, spouštěče či komplikace, může vyléčení probíhající infekce zlepšit stav nemocného.\n\nFarmakoterapie je krokem z nouze, zkoušejí se nejrůznější preparáty ze skupin antidepresiv, protizánětlivých látek, psychostimulancií, antialergik, antihypotenziv, či dokonce podávání imunoglobulinů, nicméně s rozporuplnými výsledky, v některých případech s prokazatelným benefitem pro nemocného, ale v jiných studiích bez terapeutického úspěchu. Široké spektrum podávaných látek není omezeno jen na léky, doporučují se i vitamíny, minerály, fytoterapeutika a některé potravinové doplňky, opět bez rigorózního průkazu účinnosti.\n\nVedle farmakoterapie se v praxi lze setkat i s řadou nefarmakologických terapeutických postupů. Nemocným se doporučují nejrůznější sportovní a pohybové aktivity. Někdy se zkoušejí i některé postupy alternativní medicíny, jako třeba akupunktura či homeopatie, nicméně jejich výsledky jsou nejisté a rozporuplné, navíc řada takovýchto studií trpí vážnými metodologickými chybami.\n\nSpecifické místo v terapii CFS mají i psychoterapeutické postupy. Podle metaanalýzy J. R. Price a kolektivu zveřejněné v roce 2008 v databázi Cochrane se jako nejvýhodnější jeví kognitivně behaviorální terapie , ale poslední dění kolem studie PACE, studie účinností různých druhů léčby, její účinnost výrazně zpochybňuje.\n\n\n"}
{"id": "265716", "url": "https://cs.wikipedia.org/wiki?curid=265716", "title": "Hřbet (geomorfologie)", "text": "Hřbet (geomorfologie)\n\nHřbet (nejčastěji horský hřbet) je protáhlá vyvýšenina, jejíž délka přesahuje šířku, s různými sklony svahů a plochou zaoblenou vrcholovou částí. Mezi hřbety patří různé hory a kopce. Existuje několik druhů hřbetů, podle způsobu jejich vzniku.\n\n"}
{"id": "265718", "url": "https://cs.wikipedia.org/wiki?curid=265718", "title": "Lobivia", "text": "Lobivia\n\nLobivia je jeden z podrodů kaktusů vyskytující se v Latinské Americe. Nadřazeným taxonem je rod \"Echinopsis\".\n\nNázev \"Lobivia\" je přesmyčka slova Bolivia, stát kde tyto kaktusy žijí. Vyskytují se i v Argentině, v Chile a v Peru. Kvete žlutě a červeně. Tvar je kulovitý. Rostou až v 4000 m n. m.\n"}
{"id": "265720", "url": "https://cs.wikipedia.org/wiki?curid=265720", "title": "Mistrovství světa silničních motocyklů 2008", "text": "Mistrovství světa silničních motocyklů 2008\n\nMistrovství světa silničních motocyklů v roce 2008 zahájila Velká cena Kataru, která se stala prvním nočním závodem za umělého osvětlení v dějinách Mistrovství světa silničních motocyklů.\n"}
{"id": "265721", "url": "https://cs.wikipedia.org/wiki?curid=265721", "title": "Asociace dopravních, spedičních a servisních firem Čech, Moravy a Slezska", "text": "Asociace dopravních, spedičních a servisních firem Čech, Moravy a Slezska\n\nAsociace dopravních, spedičních a servisních firem Čech, Moravy a Slezska (označované zkratkou ADSSF) patří mezi nejvýznamnější česká sdružení dopravců v osobní i nákladní dopravě. Původně byla založena 22. ledna 1991 jako asociace s jihomoravskou působností, o rok později se přeměnila na celostátní. Jako občanské sdružení je na ministerstvu vnitra registrováno s datem vzniku 07. srpna 1995.\n\nPo privatizaci a decentralizaci dřívějších jednotných státních podniků ČSAD je ADSSF (vedle několika dalších podobných sdružení) subjektem, který zastupuje dopravce v jednání se státem a je i platformou pro diskuse a hledání společných zájmů. Větší pozornost věnuje ve své činnosti veřejné osobní dopravě, ale předmětem jejího zájmu je i nákladní doprava.\n\nADSSF vydává prostřednictvím firmy \"Dopravák, s. r. o.\" v Brně vlastní časopis \"Dopravák\", který vychází jednou až dvakrát měsíčně. Vybrané články z časopisu Dopravák zveřejňuje i webový časopis BUSportál, provozovaný ČSAD SVT Praha, ADSSF nemá samostatnou internetovou prezentaci, ale na valné hromadě v říjnu 2004 se rozhodla používat ke své prezentaci partnerský webový BUSportál.\n\nPrezidentem asociace je od založení sdružení roku 1991 Jaroslav Hanák z firmy FTL Prostějov, ve funkci byl opět potvrzen na valné hromadě v březnu 2007.\n\nDne 22. ledna 1991 vznikla v zasedací místnosti ÚAN Zvonařka v Brně na ustavující valné hromadě podepsáním zakládací smlouvy \"Asociace s. p. ČSAD Jihomoravského kraje\" jako nezávislé, nepolitické a dobrovolné sdružení. Zakládacími členy bylo 21 podniků a 2 učiliště, které se osamostatnily rozpadem krajského státního podniku ČSAD Brno na okresní státní podniky v roce 1990 a od roku 1992 byly postupně privatizovány.\n\nV roce 1992 se tato asociace přejmenovala na \"Asociaci dopravních, spedičních a servisních firem Čech, Moravy a Slezska (ADSSF)\" a umožnila členství subjektům z území celé České republiky. Nejprve v roce 1992 se členy staly podniky ČSAD ze severní Moravy (Opava, Vsetín, Česká Těšín, Karviná, Havířov a Frýdek-Místek).\n\nV roce 2001 měla asociace 29 členů. V roce 2006 bylo členy asociace 38 firem a organizací z České republiky, s celkovým počtem cca 10 500 zaměstnanců, 4000 autobusů a 2000 nákladních vozidel.\n\nCílem ADSSF je podle stanov hájit společně profesní a specifické zájmy svých členů (především v oblasti veřejné linkové osobní dopravy, tuzemské a mezinárodní nákladní dopravy, přepravních systémů, logistiky, obchodně-technických služeb a technické základny, ekonomické, daňové a cenové, právní a zaměstnanecké aj.) u orgánů státní správy a samosprávy a iniciativně se podílet na tvorbě, doplnění a změnách právních předpisů, ovlivňujících podnikání v silniční dopravě, pořádat semináře a školení pro manažery členských organizací, být platformou pro výměnu zkušeností a získávání informací.\n\nV roce 1993 ADSSF zorganizovala setkání zástupců dopravců s ministrem dopravy Janem Stráským k řešení nahromaděných problémů v autobusové a kamionové dopravě. Asociace se podílela na přípravě Zákona o silniční dopravě (111/1994 Sb.), zejména požadavcích odborné způsobilosti.\n\nV letech 1995–1997 se ADSSF zabývala oblastmi dotací pro autobusovou dopravu a obnovu vozového parku, zahraničních vstupních povolení pro mezinárodní kamiónovou dopravu, principy dopravní politiky ČR a přibližováním české legislativy standardům EU atd.\n\nV letech 1998–1999 podporovala přijetí koncepce veřejné osobní dopravy, nadále se zabývala řešením systému dotací autobusového parku, vyvíjela tlak na zkvalitnění Zákona o silniční dopravě a jeho prováděcích vyhlášek, podporovala vytvoření Státního fondu dopravní\ninfrastruktury ČR, podepsala dohodu s obdobnou středočeskou organizací ADSSS.\n\nNa svých jednáních (například na valné hromadě ADSSF 27. a 28. listopadu 2007 v Rožnově pod Radhoštěm ) se sdružení zabývá otázkami financování a zajišťování dopravní obslužnosti, obnovy vozového parku, legislativy. Asociace požaduje a podporuje přijetí speciálního Zákona o veřejné dopravě.\n\nADSSF vystupuje jako partner při jednáních s Ministerstvem dopravy ČR, ale i například s výrobci autobusů, odbavovacích systémů nebo s jinými dodavateli.\n\nOrgány ADSSF jsou valná hromada, která se schází zpravidla 4x do roka, pětičlenné představenstvo a tříčlenná revizní komise.\n\nČleny ADSSF jsou:\n\n\n"}
{"id": "265726", "url": "https://cs.wikipedia.org/wiki?curid=265726", "title": "Thomas Percy", "text": "Thomas Percy\n\nThomas Percy (13. dubna 1729, Bridgnorth, Shropshire, Anglie – 30. září 1811, Dromore, hrabství Down, dnes Severní Irsko) byl anglický biskup a preromantický básník, sběratel a upravovatel středověké poezie a lidové slovesnosti.\n\nThomas Percy se narodil roku 1729 v Bridgnorthu v kupecké rodině. Po absolvování \"Adams' Grammar School\" v blízkém Newportu odešel roku 1746 studovat na Oxfordskou univerzitu, kterou dokončil roku 1750, a kde roku 1753 získal titul mistra umění. V tom samém roce se stal vikářem v malé vesnici Easton Maudit v Northamptonshire a roku 1756 farářem ve Wilby ve stejném hrabství. Roku 1770 získal titul doktora teologie na Cambridgské univerzitě a roku 1782 se stal biskupem v severoirském Dromore, kde také roku 1811 zemřel.\n\nLiteratuře se Thomas Percy začal plně věnovat za svého působení ve Wilby. Jeho první prací byl překlad čínského románu ze 17. století \"Hau Kiou Choaan\" (1761) na základě portugalského rukopisu. Poté následovala sbírka mravoličných povídek \"Vdané paní\" (1762, The Matrons) o porušení slibu manželské věrnosti, anglický převod již do latiny přeložených starých islandských básní \"Pět ukázek runové poezie\" (1763, Five pieces of Runic poetry) upravených pod vlivem Jamese Macphersona a překlad \"Písně písní\" (1764, The Song of Solomon).\n\nRoku 1765 pak vydal Thomas Percy své nejznámější dílo, třídílnou sbírku tradičních anglických balad a písní datovaných od středověku do poloviny 18. století s názvem \"Památky staré anglické poezie\" (Reliques of Ancient English Poetry). Tato sbírka, čerpající z různých starobylých rukopisů, zajistila Percymu čestné místo v dějinách anglického písemnictví, neboť povzbudila zájem anglických i evropských sentimentalistů a romantiků o starou poezii a folklór.\n\nZ následujících Percyho prací je možno ještě jmenovat \"Klíč k Novému Zákonu\" (1766, A Key to the New Testament), překlad díla švýcarského historika Paula Henriho Malleta \"Úvod do dějin Dánska\" (1755, Introduction a l'Histoire de Dannemarch) vydaný pod názvem \"Severní starožitnosti\" (1770, Northern Antiquities) a báseň \" Poustevník z Warkworthu\" (1771, The Hermit of Warkworth).\n\n"}
{"id": "265727", "url": "https://cs.wikipedia.org/wiki?curid=265727", "title": "Alexej Pažitnov", "text": "Alexej Pažitnov\n\nAlexej Leonidovič Pažitnov (Алексей Леонидович Пажитнов, * 14. března 1956 Moskva) je počítačový inženýr z Ruska, nyní žijící v USA, který vyvinul populární hru Tetris, když pracoval ve Výpočetním centru Sovětské akademie věd v Moskvě.\n\nAlexej Pažitnov obdržel 7. dubna 2007 Game Developers Choice Awards First Penguin Award, která byla udělena za průlom ve hrách.\n\n\n"}
{"id": "265732", "url": "https://cs.wikipedia.org/wiki?curid=265732", "title": "Barborky", "text": "Barborky\n\nBarborky jsou starý lidový (původně pohanský) zvyk, kdy se na svátek sv. Barbory dne 4. prosince 20 dnů před Štědrým dnem o Vánocích nařežou větvičky třešní nebo višní a vloží se doma do vázy s vodou tak, aby do Vánoc v teple rozkvetly.\n\nDůležité je nařezat větvičky šikmými řezy, vložit je do vázy naplněné vodou a postavit do chladné místnosti. Podle rychleného druhu se větvičky asi 5 až 12 dní před kvetením přenesou do teplého obývacího pokoje. \n\nRozkvetlé barborky o Vánocích symbolizují nejen příchod nového světla v podobě Ježíše Krista, ale původně připomínají i právě proběhnuvší zimní slunovrat, který v konečném důsledku způsobí zánik zimy a příchod dalšího květy ozdobeného jara. Dle pověry to také může znamenat, že se dívka, které barborka vykvetla, do roka a do dne vdá. (Dívky si např. větvičky popsaly jmény chlapců, kteří jim byli sympatičtí. Která větvička nejdříve vykvetla, s tím se měla dívka vdávat.)\n\n"}
{"id": "265733", "url": "https://cs.wikipedia.org/wiki?curid=265733", "title": "Krasivaja Meča", "text": "Krasivaja Meča\n\nKrasivaja Meča () je řeka v Tulské a Lipecké oblasti v Rusku. Je dlouhá 244 km. Povodí má rozlohu 6000 km².\n\nProtéká východní částí Středoruské vysočiny. Ústí zprava do Donu (úmoří Azovského moře).\n\nZdrojem vody jsou především sněhové srážky. Nejvyšších vodních stavů dosahuje v březnu a v dubnu. Průměrný roční průtok vody ve vzdálenosti 22 km od ústí činí 30,2 m³/s a maximální 1360 m³/s. Zamrzá v listopadu až na začátku prosince a rozmrzá v březnu až na začátku dubna.\n\nNa řece leží město Jefremov.\n"}
{"id": "265734", "url": "https://cs.wikipedia.org/wiki?curid=265734", "title": "Šachové figury", "text": "Šachové figury\n\nŠachové figury jsou hrací kameny vyšší hodnoty v šachách, tj. všechny kromě pěšce. Společně s pěšci se nazývají kameny. Toto rozlišování se často zanedbává a pěšci se rovněž nepřesně zahrnují do figur. Figury se liší svou hodnotou a způsobem, jakým táhnou. Podle standardních pravidel šachu má každý hráč na začátku hry následující kameny:\n\nJeden hráč hraje s černými (tmavými) kameny, druhý hráč má bílé (světlé). V šachových hádankách a hlavolamech, nebo v netradičních variantách šachové hry mohou existovat i jiné kombinace kamenů. Každý typ šachové figury má svůj vlastní způsob, jakým se po šachovnici pohybuje.\n\nMezinárodní šachová federace (FIDE) má svůj standard pro fyzické provedení šachových kamenů použitelných pro jí organizované soutěže. Mají být ze dřeva, plastu nebo mají napodobovat tyto materiály. „Černé“ kameny mají být hnědé, černé nebo tmavého odstínu těchto barev. „Bílé“ kameny mají být bílé, krémové nebo jiné světlé barvy. K tomu mohou sloužit i přirozené barvy dřeva. FIDE pro své soutěže doporučuje styl Staunton. Kameny musí být snadno rozlišitelné, především král a dáma musí mít jasně rozlišitelnou horní část a hlavička střelce se od pěšce liší zářezem nebo odlišnou barvou. Váha kamenů je podřízena pohodlnému provedení tahů a stabilitě. Roli hraje i estetické hledisko, kameny mají působit příjemným dojmem a nemají hráče obtěžovat přílišným leskem.\n\nDoporučená výška figur: král 9,5 cm, dáma 8,5 cm, střelec 7 cm, jezdec 6 cm, věž 5,5 cm a pěšec 5 cm. Poloměr základny má činit 40-50 % výšky figury. Velikosti se mohou lišit až o 10% ale pořadí velikostí musí být dodrženo. Pole šachovnice má být široké dvojnásobek poloměru základny pěšce, tedy 5-6 cm.\n\nTento standard platí pro soutěže FIDE. V ostatních soutěžích (které se např. nezapočítávají do ratingu Elo FIDE) mají pořadatelé volnost, i když jsou z členské federace FIDE. Kromě toho federace podporuje výrobu uměleckých sad bez ohledu na praktičnost.\n\n"}
{"id": "265746", "url": "https://cs.wikipedia.org/wiki?curid=265746", "title": "Ryzí nauka právní", "text": "Ryzí nauka právní\n\nRyzí nauka právní je pozitivisticky orientovaná právní filozofie vytvořená rakouským právním teoretikem Hansem Kelsenem. První podobné myšlenky publikoval český právní teoretik František Weyr, zakladatel druhé větve ryzí nauky, brněnské normativní teorie práva, systém však první sjednotil Kelsen.\n\nHistorii ryzí nauky právní lze počítat od roku 1911, kdy Hans Kelsen publikuje svou habilitační práci \"Hauptprobleme der Staatsrechtlehre\". V meziválečném období byla tato teorie rozvíjena především ve Vídni, tzv. \"vídeňskou školou\", vedenou Hansem Kelsenem (sem patřili např. T. Machalová, A. Merkl, A. Verdross, F. Kaufmann a F. Schreier).\n\nPo 2. světové válce došlo k renesanci přirozenoprávního směru (jusnaturalismu) a ústupu ryzí nauky právní. I Hans Kelsen později opustil od některých svých dřívějších postulátů a neprosazoval ryzí nauku právní v tak radikální podobě jako dříve.\n\nInspirací pro ryzí nauku právní ve filozofické rovině byla transcendentální filozofie Immanuela Kanta. Hans Kelsen se inspiroval především její marburskou školou (Hermann Cohen), František Weyr se potom inspiroval zejména její interpretací v podání Arthura Schopenhauera.\n\nDalším inspiračním zdrojem je rozkazní teorie, koncipovaná v 18. a 19. století v Anglii Jeremy Benthamem a Johnem Austinem. Nelze pominou ani inspiraci klasickým juspozitivismem, byť ve svém díle se proti němu zejména Kelsen kriticky vymezuje. Sám Kelsen se potom považoval za žáka německého státovědce George Jellinka.\n\nRyzí nauka právní je jednoznačně pozitivisticky orientovanou právní filozofíí. Přesto se v době svého vzniku vymezovala vůči právnímu pozitivismu 19. století a odmítala některé do té doby jednoznačně přijímané postuláty. Ryzí nauka právní neuznává např. takzvané dualismy v právu (rozlišování soukromého a veřejného práva, objektivního a subjektivního práva atp.).\n\nRyzí nauka právní je postavena na striktním rozlišování toho, co je (bytí, kauzalita), a toho, co má být (mětí, normativita). Zatímco kauzální (přírodní) vědy se mají zabývat tím, co je (reálným světem), normativní vědy (tedy především právní věda) se pak zabývá tím, co být má.\nKlíčovým pojem ryzí nauky právní je právní norma. Ta je výrazem toho, co má být, vyjadřuje tedy povinnost.\n\nExistuje více stupňu právních norem s různou právní silou. Jednotlivé právní normy jsou ve vzájemném hierarchickém vztahu. Právní norma nižšího stupně (např. vyhláška) musí být v souladu s právní normou stupně vyššího (např. s ústavou). Nejvyšší reálnou právní normou je zpravidla ústava, základní zákon státu.\n\nHans Kelsen potom staví nad ústavu tzv. grundnormu neboli základní normu. Ta umožňuje chápat právní řád jako platný. František Weyr se domníval, že nad ústavou stojí pouze stát jakožto základní zákonodárná (resp. normotvorná) autorita.\n\n\n\n"}
{"id": "265748", "url": "https://cs.wikipedia.org/wiki?curid=265748", "title": "Barbora Štěpánová", "text": "Barbora Štěpánová\n\nBarbora Štěpánová (* 13. prosince 1959, Praha) je česká herečka a moderátorka.\n\nProtože se už před sametovou revolucí aktivně zajímala o politiku, rozhodla se roku 1986 připojit podpis pod Chartu 77. Nelze posoudit, zda tento protirežimní čin měl vliv na její další profesní dráhu, nicméně i v dalších letech dostávala role ve filmech a televizních seriálech. V květnu 1988 se stala jednou ze zakládajících osob recesisticko-humoristické občanské iniciativy \"Společnost za veselejší současnost\" (SVS). Protože se 28. října 1988 při demonstraci dostala do konfliktu s příslušníkem SNB, byla obviněna z napadení veřejného činitele, ale v lednu 1989 ji soud osvobodil. Od roku 1990 po dva roky působila jako sekretářka československého prezidenta Václava Havla.\n\nPo prvním sňatku měla v 80. letech občanské příjmení Rosendorfová. Dne 30. 6. 1990 se provdala podruhé, a to za prezidenta SVS Luboše Rychvalského – hostem na svatbě byl i její tehdejší nadřízený, prezident Havel. Z tohoto manželství vzešla dcera Dominika. Od roku 2009 je provdána potřetí, za Miroslava Barabáše. \n\nŠtěpánová je neteří filosofa, politika a chartisty Rudolfa Battěka. Její bratr David Štěpán působil jako předseda politické strany DOMOV.\n\n\n\n\n"}
{"id": "265758", "url": "https://cs.wikipedia.org/wiki?curid=265758", "title": "Barbora Munzarová", "text": "Barbora Munzarová\n\nBarbora Munzarová (* 28. prosince 1971 Praha) je česká herečka.\n\nOba její rodiče jsou herci, její matkou je herečka Jana Hlaváčová a otcem herec Luděk Munzar. Po absolutoriu DAMU (1995) začínala v Divadle Josefa Kajetána Tyla v Plzni, odkud pak v roce 1999 přešla do Divadla na Vinohradech, angažmá ukončila v roce 2009. Byla manželkou za herce Jiřího Dvořáka z téhož divadla, se kterým má dceru Annu (* 2002). S Jiřím Dvořákem se však r. 2009 rozvedli a teď žije každý zvlášť. Munzarová si našla přítele Martina Trnavského, se kterým se poznali na natáčení \"Ordinace v růžové zahradě\". Dne 4. srpna 2018 uzavřeli sňatek.\n\n\n\n\n\n"}
{"id": "265761", "url": "https://cs.wikipedia.org/wiki?curid=265761", "title": "David Tennant", "text": "David Tennant\n\nDavid Tennant, rozený David John McDonald, (* 18. dubna 1971, Bathgate, Západní Lothian, Skotsko) je skotský herec. Proslavil se jako představitel desátého Doktora v britském sci-fi seriálu \"Pán času\".\n\nPůvodně divadelní herec David Tennant proslul také ve filmu, a to nejprve televizní rolí Casanovy a posléze zpodobněním Bartyho Skrka ml. ve filmu \"Harry Potter a Ohnivý pohár\".\n\nKandidoval už na roli devátého doktora, kterou ale nakonec získal Christopher Eccleston. S oznámením, že Eccleston nemůže pokračovat v druhé sezóně, BBC potvrdila, že roli Doktora převezme Tennant. Poprvé se publiku představil už v závěrečném dílu 1. série (\"The Parting of the Ways\") a poté se ukázal i v mini epizodě, která byla součástí pořadu \"Children in Need\", vysílaného 18. listopadu 2005.\nV první roli plné délky se objevil ve vánočním speciálu \"Vánoční invaze\" (\"The Christmas Invasion\") vysílaném v prosinci roku 2005. Získal také menší roli v animované verzi seriálu. Jeho poslední sérií \"Pán času\" byla čtvrtá; v páté byl nahrazen jedenáctou regenerací Doktora v podání Matta Smithe. Poté se ještě jednou objevil ve výročním speciálu \"The Day of The Doctor\", produkovaném k příležitosti 50. výročí seriálu, v roce 2013.\n\nOd roku 2003 David Tennant obdržel 27 hereckých ocenění, mezi nimiž byla i několikanásobně udělená cena za nejlepšího herce.\nV roce 2006 byl zvolen nejlepším Doktorem a v roce 2007 „nejvíc cool“ postavou v britské televizi.\nByl zvolen 24. nejvlivnějším člověkem britských médií (2007) a také se objevil v každoročním hodnocení médii v roce 2006.\n\nTennantovou manželkou je od 30. prosince 2011 herečka Georgia Moffett, která si kdysi zahrála Doktorovu dceru a je dcerou jednoho z představitelů Doktora. Tennant a Moffettová spolu mají dceru Olive, narozenou v březnu 2011, a Tennant v srpnu 2011 také adoptoval Georgina syna Tye. 3. května 2013 se páru narodilo druhé dítě. Dne 10. listopadu 2015 se jim narodila další dcera.\n\nTennant v rozhovorech nerad mluví o svém osobním životě a vztazích.\n"}
{"id": "265765", "url": "https://cs.wikipedia.org/wiki?curid=265765", "title": "Andragogika", "text": "Andragogika\n\nAndragogika je aplikovaná věda o výchově a vzdělávání dospělých lidí, která respektuje zvláštnosti s tím spojené. Zabývá se zejména socializací, personalizací, akulturací a enkulturací.\n\nTermín je vytvořen podle vzoru „pedagogika“ obdobným pojmovým rozšířením pojmu anér, andr-os (muž) na dospělý člověk + agogé (vedení, výchova z agó; agein = vésti, říditi).\n\nJeště předtím, než andragogika získala svůj název, se předpokládalo, že metody a techniky učení dětí by se mohly aplikovat při vzdělávání dospělých. Pojem andragogika se tedy vytvořil proto, že pedagogika ze svého řeckého významu znamená vzdělávání a výchova dětí, a tak bylo potřeba vzdělávání dospělých odlišit od vzdělávání dětí, a tím tedy vznikla aplikovaná vědní disciplína andragogika.\n\nJako první termín andragogika použil německý učitel Alexandr Kapp v roce 1833, který ve svém díle \"Andragogika neboli vzdělávání v dospělém věku\", uvažoval o Platónových a Aristotelových vzdělávacích teoriích. Termín se však nepoužíval a až v roce 1921 jej obnovil Rosenstock-Huessy, který odlišuje andragogiku od pedagogiky a demagogiky a rozumí jí všechny školské formy vzdělávání dospělých, nechápe však andragogiku jako vědní disciplínu, ale spíše jako metodu.\n\nDalší zaváděné, ale nepoužívané pojmy:\nandragogie – používané k označení metodiky a ideologie andragogiky jako praktické činnosti (Ten Have)\nandragologie – věda o andragogice, výchově dospělých (Ten Have, Gottschalk)\nantropogogika – nejvyšší zastřešující pojem zahrnující jak andragogiku tak pedagogiku (Medynský)\nhélikagogika – z řeckého hélikia či hélikié, což je označení pro nejplodnější období lidského života\nenélikagogika – z řeckého enélikos, což označuje dospělého ve významu mužského, ženského i středního rodu\nmegalagogika nebo megagogika – z řeckého megalos, což odpovídá významu velký, dospělý či zralý\n\nAndragogika osciluje mezi interdisciplinaritou a transdisciplinaritou, jelikož je aplikovanou vědou – její poznatky slouží praktickým opatřením v oblasti společenských vztahů, které jsou rozvíjeny na základě formulovaných společenských potřeb. Je také vědou induktivní, která svůj předmět vytváří na základě identifikovaných problémů, které se ve společnosti objevují. Do značné míry je i vědou normativní, což je dáno vlivy sociotechnických přístupů, které formulují cíle a metody a techniky jejich dosažení, čímž se z cílů stávají normy. Nakonec je andragogika problémově a systematicky orientována, což jí umožňuje vidět jeden problém z mnoha různých úhlů pohledu.\n\nobdobí: 5. století př. n. l. – 17. století / 18. století n.l.\n\nZde ještě není možné hovořit o prvních znacích oboru, jelikož postrádá vlastní předmět, metodologii a pojmoslovný aparát. Objevují se zde první andragogické myšlenky pouze v podobě návrhů či myšlenek, lze je nalézt u filozofů antického Řecka a ve staré Číně (např. u Konfucia).\n\nobdobí: 17. století / 18. století – I. světová válka\n\nV tomto období jde o systematické popisování projevů znamenajících souvislost se vzděláváním dospělých a o první výklady takto fixovaných projevů vyplývajících z podoby vzdělávání dospělých. Bývají zde řazeni i autoři, kteří sem nespadají časově, pro úroveň rozvinutosti svých konceptů a andragogických myšlenek (např. Erasmus Rotterdamský či Jan Ámos Komenský).\n\nobdobí: mezi světovými válkami\n\nV této době se postupně vyčleňuje andragogika a vzdělávání dospělých jako pole vědy a jako studijní obor z ostatních vědních disciplín. Na vysokých školách se začíná Adult Education učit jako samostatná vědní disciplína a objevují se snahy o znovuoživení termínu andragogika. Zařadit sem můžeme autory jako je např. Rosenstock-Huessy nebo Ten Have.\n\nobdobí: II. světová válka – současnost\n\nV tomto období jde o postupné ujasňování obsahu, metod a kurikulárního jádra andragogiky v užším i širším pojetí. Těžištěm tohoto stádia jsou především legitimizační snahy. Sem patří autoři jako je např. Hanselmann, Pöggeler, Savičevič, Turose, Knowles, Jarvis, Jochmann, Šimek, Kotásek, Škoda, Livečka, Kubálek, Kulich, Beneš, Kalnický, Palán, Mužík a další.\n\nZ hlediska sociálních věd nemá andragogika vlastní předmět/objekt, svůj předmět má společný s jinými společenskými vědami – jedná se o učícího se dospělého – uplatňuje však jiný pohled na tento předmět.\nAndragogika nemá jednotné vymezení předmětu, tato vymezení jsou různá:\n\n\n\n\n\n\n\nObjektem andragogiky je dospělý člověk (biologicky, psychicky, sociálně a ekonomicky zralý jedinec) v průběhu své životní dráhy.\n\nŽivotní dráhu je možné popsat na základě čtyř dimenzí:\n\nKaždá z operacionalizací andragogiky se opírá o jiný z přístupů, sociotechnické paradigma však zůstává zakotveno v základech andragogického působení a do značné míry určuje charakter andragogiky jako vědy.\n\nNa jedné straně stojí jedinec, který je poučený a ví, jak věci mají a měly by vypadat. Dále ví, jak zorganizovat situaci k dosažení změny a má k tomu moc i nástroje. Na straně druhé stojí jedinec, který má být veden a poučován, měnit své postoje a rozvíjet se. Největším rozvojem toto paradigma pocházelo v padesátých a šedesátých letech dvacátého století, kdy tzv. sociální inženýrství bylo prostředkem řešení všech problémů. Jeho vliv se udržuje dodnes především v animačních pojetích andragogiky a i v přístupech socialozačních a resocializačních.\n\nObjevuje se v šedesátých letech minulého století. Důraz je zde kladen na autonomii jedince nebo skupiny – každý má právo na vlastní cestu rozvoje. Cíl je v tomto vzdělávání dán, ale cestu si učící se určují sami.\n\nToto paradigma se objevuje v osmdesátých letech dvacátého století a zdůrazňuje nezbytnost poznání komunikačního jednání pro optimalizaci mezilidských vztahů. Vychází z toho, že není možné předvídat společenský vývoj a nelze tak určit, zda vůbec, koho a kam vést. Je však možné poznávat základnu, formy, prostředky a významy lidské komunikace. Toto poznání následně slouží k pochopení podstaty sociálního jednání lidí a podstaty fungování společenských výtvorů.\n\nU teoretiků andrgogiky se objevují dvě základní tendence, jak na objekt nahlížejí. Buď objekt andragogiky striktně odlišují od objektu pedagogiky, nebo objekt pedagogiky kontinuálně přechází v objekt andragogiky. Mezi základní teoretiky patří např. Malcolm Sheperd Knowles, Petr Jarvis, Stephen Brookfield, Paulo Freire, Ivan Illich a do značné míry může andragogika vycházet i z myšlenek Martina Bubera a Michela Foucaulta.\n\nOd roku 1990 se na území bývalého Československa vytváří nová koncepce andragogiky, která rozvíjí různé podněty uvedených pojetí a shrnuje je pod označení integrální andragogika. Na univerzitě Palackého v Olomouci byla zpracována Vladimírem Jochmannem tato širší koncepce andragogiky, která zahrnuje vzdělávání dospělých, personální management, sociální i kulturní práci. Jochmann vycházel z koncepce výchovy založené na sociologii, je také silně ovlivněna ideami antropologické pedagogiky a snaží se odrážet civilizační trendy přelomu tisíciletí a postavení člověka v nich.\n\nIntegrální andragogika zahrnuje:\n\nOtázka andragogiky jako vědní disciplíny se začala řešit až v sedmdesátých letech dvacátého století a to pouze v některých zemích. Od této doby se andragogice stále nepodařilo zdůvodnit vlastní existenci jakožto vědy, tak aby mohla být uznána vědami ostatními.\nZákladní legitimizační problémy andragogiky:\n\nUniverzita Karlova, Filozofická fakulta, Katedra andragogiky a personálního řízení byla založena na základě zákona v roce 1945 jako Katedra lidovýchovy při pedagogické fakultě. Působit začala od začátku studijního roku 1947/1948 pod vedením T. Trnky, zhruba po pěti letech byla katedra zrušena. Ve studijním roce 1955/1956 byl otevřen obor osvěta na nové fakultě osvěty a novinářství, tato fakulta v roce 1972 zaniká a její obory předcházejí na Filozofickou fakultu. Po roce 1989 se změnil obsah i název katedry, katedra změnila své zaměření a přejmenovala se na Katedru vzdělávání dospělých a sociální práci, po vyčlenění sociální práce se z ní stala samostatná katedra s názvem Katedra andragogiky a personálního řízení.\n\nUniverzita Palackého v Olomouci, Filozofická fakulta, Katedra sociologie a andragogiky se otevřela ve studijním roce 1969/1970 a bylo možné na ní studovat pedagogiku dospělých v kombinaci se sociologií ve dvou větvích – podniková pedagogika a sociální pedagogika – nebo v kombinaci s uměnovědnými obory. Po několika letech se studium muselo přizpůsobit celostátnímu studijnímu plánu výchovy a vzdělávání dospělých. V roce 1979 byla zřízena samostatná katedra výchovy a vzdělávání dospělých. Nakonec v roce 1990 Akreditační komise MŠMT oficiálně potvrdila andragogiku jako studijní obor na vysokých školách a od studijního roku 1990/1991 se obor andragogika objevil ve studijním programu Filozofické fakulty univerzity Palackého, který navazuje na koncepci z roku 1969/1970. Studium v prezenční formě probíhá výhradně jako dvouoborové s možnými kombinacemi: Andragogika-Sociologie nebo Andragogika-Kulturní Antropologie. Autorem tohoto pojetí je doc. Vladimír Jochmann. V kombinované formě se studuje andragogika jednooborově. Katedra také nabízí doktorské studium v oboru Andragogika. Toto je jediné místo v České republice, kde je možná habilitace a jmenování profesorem pro obor andragogika.\n\nUniverzita Jana Amose Komenského v Praze Katedra andragogiky na této soukromé vysoké škole nabízí studium v bakalářském programu obor Vzdělávání dospělých, v magisterském programu obor Andragogika a doktorském studijním programu Andragogika.\n\nMasarykova univerzita, Filozofická fakulta, Ústav pedagogických věd je pracovištěm orientovaným na pedagogické vědy a výzkum v celé šíři celoživotního učení, které navazuje na odkaz Pedagogického semináře zřízeného na Filosofické fakultě Masarykovy univerzity v roce 1922. Nabízí studium Andragogiky jako jedooborového navazujícího magisterského studijního programu v prezenční i kombinované formě studia. Pro aktivity spojené se studiem andragogiky zřídil Ústav pedagogických věd jako podpůrné pracoviště Centrum inovace andragogických studií. Absolvent studia andragogiky je připraven pro odbornou a koncepční práci v oblasti celoživotního učení a vzdělávání dospělých. Je schopen samostatně plánovat, řídit, realizovat a hodnotit mnohostranné vzdělávací aktivity zaměřené na dospělé. Ovládá adekvátní didaktické a metodické přístupy ke vzdělávání dospělých, včetně specifických přístupů, jako jsou moderace a facilitace, mentoring, zkušenostní a reflektivní učení, pedagogika osobnostního a sociálního rozvoje, e-learning.\n\nOstravská univerzita, Pedagogická fakulta, Katedra pedagogiky a andragogiky poprvé přijala studenty do kombinovaného bakalářského studia Andragogiky v roce 2009.\n\nUniverzita Tomáše Bati, Fakulta humanitních studií, Ústav pedagogických věd otevřel kombinované bakalářské studium Andragogiky roku 2010.\n\nUniverzita Komenského v Bratislavě, Filozofická fakulta, Katedra andragogiky se specializuje na profesní, kulturní a sociální andragogiku. Metodologicky rozvíjí systémovou andragogiku i jednotlivé oblasti andragogiky, jejich teoretické základy a systémy s důrazem na teorii a praxi v podmínkách srov.\n\nPrešovská univerzita, Filozofická fakulta, Katedra sociálnej práce a andragogiky a Inštitút edukológie a sociálnej práce se zaměřují na rozvíjení poznatkové základny profilujících disciplín andragogiky a na prezentování výsledků výzkumu ve vyučovacím procesu a společenské praxi.\n\nUniverzita Mateja Bela v Bánské Bystrici, Pedagogická fakulta, Katedra andragogiky byla konstituována v roce 1996 s posláním zabezpečení výuky pedagogických a psychologických disciplín ve společném základě učitelských všeobecně vzdělávacích předmětů, časem se katedra vyprofilovala a získala akreditaci v oboru andragogika. Původně působila na Filozofické fakultě jako Katedra andragogiky a psychológie, než byla rozdělena na dvě samostatné katedry a převedena pod Pedagogickou fakultu.\n\nAndragogika je aplikovaná věda, nicméně tak, jako každá jiná věda, má svůj teoretický základ.\n\n\nZe široké škály nových směrů jmenujme alespoň ty nejznámější, a to:\n\nAndragogika má v dnešním světě široké uplatnění. Toto široké pole působnosti však můžeme shrnout do třech kategorií, a to:\n\n\n\n\nNázev projektu: Vzdělávání dospělých v různých fázích životního cyklu: priority, příležitosti a možnosti rozvoje\n\nVýzkumný projekt se věnuje vzdělávání dospělých jako součásti celoživotního učení. Měl by přispět k obecnému přehledu o situaci v této oblasti v ČR v následujících dimenzích: jaké jsou vzdělávací potřeby dospělé populace, jaké jsou stávající vzdělávací možnosti ve formálním a neformálním vzdělávacím sektoru, jak se vzdělávací \"nabídka\" kryje s \"poptávkou\", jaké existují konkrétní bariéry ve vztahu k jednotlivým cílovým skupinám dospělých, jakými přístupy a řešeními by bylo možné podporovat větší a smysluplnější zapojení dospělé populace do procesu celoživotního učení, jak celou situaci vnímat v rámci politiky státu a dalších relevantních subjektů angažujících se v rozvoji lidských zdrojů a jak ji hodnotit v souvislosti s poznáním situace v zemích EU. Dále se projekt zaměřuje na několik dílčích tematických studií do jednotlivých oblastí daných dominantními životními rolemi dospělé populace u nás. Konkrétně v oblasti vzdělávací podpory v předseniorském a seniorském věku (včetně podpory v rozvoji funkční gramotnosti), vzdělávací podpory v rodičovské roli, v občanské roli, v profesním a kariérním rozvoji (včetně možností využívání ICT), vzdělávací podpory zdravotně handicapovaných dospělých a vzdělávací podpory v oblasti rozvoje zájmů v rámci naplňování volného času dospělé populace. Při řešení projektu jsou využívány jak kvantitativní (survey na reprezentativním vzorku české populace ve věkové kategorii 20–65 let), tak kvalitativní (biografická metoda, hloubkové rozhovory v rámci zakotvené teorie, skupinové rozhovory, obsahová analýza dokumentů jednotlivých zainteresovaných institucí a poskytovatelů programů pro vzdělávání dospělých) metody, přičemž jejich dominantní uplatnění odpovídá dílčím výzkumným záměrům pro jednotlivé fáze projektu. Řešitelem projektu je Ústav pedagogických věd FF MU.\n\n\n\nPRŮCHA, Jan, VETEŠKA, Jaroslav. \"Andragogický slovník.\" 2., aktualiz. a rozš. vyd. Praha: Grada Publishing, 2014. 320 s. ISBN 978-80-247-4748-4.\n"}
{"id": "265769", "url": "https://cs.wikipedia.org/wiki?curid=265769", "title": "Prokel", "text": "Prokel\n\nProkel (prothallium, prvostélka, prothallus) je stélkatý haploidní útvar v životním cyklu rostlin ze skupiny Pteridophyta (kapraďorostů). Představuje pohlavní generaci rostliny (gametofyt). Vzniká ze spory (výtrusu), která spadne na zem a vyklíčí v prokel. U kapradin a přesliček je krátkodobého charakteru, vyvíjí se několik týdnů, rostou na něm pohlavní orgány. U některých druhů nese prokel samčí (pelatky, \"antheridia\") i samičí (zárodečníky, \"archegonia\") pohlavní orgány. Tento stav označujeme jako homotálismus. U jiných druhů je na proklu jen jeden typ gametangií. Pro tento stav se používá termín heterotálismus. Zárodečníky s oosférou vyrůstají ve středu proklu, zatímco pelatky při jeho bázi. Prokel je v zemi přichycen rhizoidy, vyrůstajícími ze spodní části stélky.\n\nU kapradin: Prokel je zelený, lupenitý, má srdcovitý tvar a je přibližně 2–5 mm velký.\nV závislosti na druzích je jednodomý nebo dvoudomý.\n\nU plavuní: Prokel plavuní má válcovitý, provazcovitý nebo hlízovitý tvar.\nNěkteré druhy plavuní mají prokel jako zelenou asimilující rostlinku. U jiných je nezelený, vyvíjí se pod zemí a je jednodomý. Vytrvává až 20 let. Po 12–15 letech se na něm vytváří gametangia. U některých druhů se vyskytuje homotálismus, u jiných heterotálismus.\n\nU přesliček: Gametofyt je samostatný autotrofní jedinec. Žije krátce. Prokel je lupenitý, dvoudomý. Samičí prokel je zpravidla větší než samčí.\n\n\n"}
{"id": "265786", "url": "https://cs.wikipedia.org/wiki?curid=265786", "title": "Kapradina", "text": "Kapradina\n\nSlovo kapradina má několik významů:\n\n\n"}
{"id": "265787", "url": "https://cs.wikipedia.org/wiki?curid=265787", "title": "Ginger Baker", "text": "Ginger Baker\n\nPeter Edward „Ginger“ Baker (19. srpna 1939, Lewisham, Londýn, Spojené království – 6. října 2019) byl anglický bubeník který získal věhlas jako člen skupin Graham Bond Organization (GBO) a Cream v letech 1966 až 1968. Později se spojil se spoluhráčem z Cream Ericem Claptonem, Ricem Grechem a Steve Winwoodem a založili v roce 1969 skupinu Blind Faith. Začátkem 70. let Baker koncertoval a nahrával se svou skupinou Ginger Baker's Air Force.\n\nJeho hra na bicí byla atraktivní pro okázalý způsob hry, showmanství a průkopnictví v používání dvou basových bubnů namísto jednoho. Stal se známým též používáním mnoha dalších perkusních nástrojů a afrických rytmů ve hře na bicí. Africké vlivy jsou zřejmé na Bakerově spolupráci s hudebníkem Fela Ransome-Kuti, kdy usedl za bicí místo bubeníka Tony Allena v nahrávací sessions vydané v roce 1971 pod názvem \"Fela Ransome-Kuti and The Africa '70 with Ginger Baker Live!\". V té době se choval podobně nabubřele jako Keith Moon ze skupiny The Who, ale byl schopen i zdrženlivého způsobu hry, který slyšel u britských jazzových skupin koncem 60. a začátkem 60. let. \n\nPředváděl také delší improvizace sólové hry na bicí, jeho nejznámějším se stalo třináctiminutové sólo ve skladbě \"Toad\", zařazené na dvojalbum skupiny Cream \"Wheels of Fire\".\n\nOd roku 1986 vydal několik různých alb od stylu etno až po jazz-fussion a jezdil po turné s různými jazzovými, klasickými a rockovými soubory, včetně obnovených Cream. Skupiny, ve kterých vystupoval, často nesly v názvu jeho jméno jako Ginger Baker's Air Force, Baker Gurvitz Army (1974–1976), Ginger Baker's Energy (1976) a Ginger Baker Trio, kde s ním hráli jazzový basista Charlie Haden a kytarista Bill Frisell (nahrávky byly realizovány v letech 1994 a 1996), také byl několikrát členem různých souborů jako Hawkwind (1980), Atomic Rooster (1980), Public Image Ltd (1986) a Masters of Reality (1990). V roce 1994 Baker vstoupil do BBM (Bruce-Baker-Moore), krátkodobého projektu jehož členy byli Jack Bruce a kytarista Gary Moore.\n\n\n\n\n\nPoužíval bicí soupravu značky Drum Workshop (DW), ale v 60. a 70. letech používal soupravu značky Ludwig a činely značky Zildjian.\n\n"}
{"id": "265792", "url": "https://cs.wikipedia.org/wiki?curid=265792", "title": "Gabriel Daniel", "text": "Gabriel Daniel\n\nGabriel Daniel (8. února 1649, Rouen - 23. června 1728, Paříž) byl francouzský jezuita a historik.\n\nJezuitou se stal v osmnácti letech a po čase byl jmenován představeným řádu v Paříži. Jeho nejznámějším dílem je \"Histoire de France depuis l'établissement de la monarchie française\" (17 svazků - poprvé kompletně vydána roku 1713), která byla opětovně vydávána v letech 1720, 1721, 1725, 1742 a naposledy roku 1755-1760. Daniel publikoval zkrácené vydání roku 1724 a roku 1726 bylo přeloženo do angličtiny.\n\n"}
{"id": "265809", "url": "https://cs.wikipedia.org/wiki?curid=265809", "title": "Emmy Rossum", "text": "Emmy Rossum\n\nEmmanuelle Grey „Emmy“ Rossum (* 12. září 1986 Spojené státy americké) je americká herečka.\n\n\n"}
{"id": "265812", "url": "https://cs.wikipedia.org/wiki?curid=265812", "title": "Johann Heinrich Pestalozzi", "text": "Johann Heinrich Pestalozzi\n\nJohann Heinrich Pestalozzi (12. ledna 1746 – 17. února, 1827) byl významným švýcarským pedagogem a edukačním reformátorem. Mimo to působil jako filozof, filantrop, politik a školní a sociální reformátor. Po Janu Amosu Komenském se jedná o jednu z nejvýznamnějších postav moderní světové pedagogiky. Po Johannu Heinrichovi Pestalozzim je pojmenována i Střední pedagogická škola J. H. Pestalozziho v Litoměřicích.\n\nHlavním cílem jeho myšlenek bylo „posilovat člověka“ a přinést mu jen to, „co mu může pomoci“. Zřetel kladl obzvláště na základní vzdělávání dětí, které by mělo započít již před začátkem školní docházky v samotné rodině. Dítě si mělo osvojit základní intelektuální, řemeslné, mravní a náboženské hodnoty a tím mělo docházet k všestrannému a harmonickému rozvoji jeho osobnosti. Dnes by se dalo říci, že Pestalozzi hájí \"komplexní přístup\". Své pedagogické představy poprvé systematicky vyložil v roce 1801 ve své knize \"Jak Gertruda učí své děti\". Svou knihu postavil na dřívějších záznamech z chudobince v Neuhofu (1774–1780), specificky pak na záznamech ze sirotčince ve Stans (1799) a systematicky uplatnil v ústavech v Burgdorfu (1800–1804) a Yverdonu (1804–1825). Obsah jeho četných politických a pedagogických spisů zní zastarale, ale je stále aktuální. Mnoho Pestalozziho základních myšlenek můžeme nalézt i v moderní pedagogice. Na jeho počest po něm byla pojmenována dětská vesnička ve švýcarském Trogenu. Základní kámen této dětské vesničky byl položen v roce 1946 na 200. výročí narození Johanna Heinricha Pestalozziho. Avšak pedagogické postupy, které se zde uplatňují, se neopírají o jeho základní myšlenky. Pojmenováno po něm bylo také zařízení v německém Stockach-Wahlwies.\n\nJeho literární odkaz zahrnuje v konečném nákladu 45 svazků. Pestalozzi přijímal nápady Rousseaua, jeho myšlenky nadále rozvíjel, ale zároveň se od nich částečně distancoval. Navzdory svým vášnivým teoretickým zájmům o člověka, společnost a stát chtěl být primárně prakticky činný. Z toho důvodu předčasně přerušil své studium v Curychu (nejdříve teologii, potom práva) a odebral se na zemědělské učení (1767/1768) k Johannu Rudolfu Tschiffelimu do Kirchbergu. Od roku 1769 se v Birru angažoval jako podnikatel v hospodářství. Zavedením nových rostlin a nových hnojicích metod chtěl dát částečně zchudlým zemědělcům příklad, jak by si mohli zlepšit svou situaci. Tyto akce však ztroskotaly.\n\nV září roku 1769 se oženil v Gebenstorfu s Annou Schulthessovou, avšak proti vůli rodičů nevěsty. Od roku 1773/1774 přibral na svůj statek kolem 40 dětí. Pestalozzi je učil příst, tkát a být malými zemědělskými staviteli. Sloučil praktickou práci se školním vyučováním a mravně-náboženskou výchovou. Doufal, že by zařízení na prodej textilních produktů mohlo být výnosné. Dostal se do dluhů a v roce 1779 musel firmu zavřít.\n\nOd roku 1780 a následujících 20 let se věnoval hlavně psaní. Celosvětově se proslavil svým románem \"„Lienhard a Gertruda“\" (4 svazky 1781 – 1787). Další práce z tohoto období jsou: \"Večerní hodina jednoho obyvatele\" (1780), \"Christoph a Elsa\" (1782), \"Legislativa a vražda dětí\" (1783), \"Ano nebo Ne?\" (1793), \"Pátrání po chodu přírody ve vývoji lidského pokolení\" (1797), \"Báchorky\" (1797).\n\nV roce 1783 se stal spoluzakladatelem curyšské pobočky řádu iluminátů (jeho řádové jméno bylo \"Alfred\") a v roce 1784 spoluzaložil \"„Společnost k přijímání dobrých“\" v Curychu, což byla zastíraná organizace řádu. Ovšem během velmi krátké doby ztratil zájem o tuto asociaci.\n\nV roce 1792 ho prohlásilo francouzské \"Národní shromáždění\" jako jediného Švýcara francouzským čestným občanem. Ve zmatku helvétské revoluce (pochod Francouzů 1798) se Pestalozzi postavil na stranu nové vlády, jednak publicistickou činností (redaktor u \"Helvétského lidového listu\"), jednak výchovou sirotků v chudobinci ve Stans (1799), kde mohl uplatnit své základní pedagogické zkušenosti. V následujícím roce zakládá slavný výchovný institut na zámku Burgdorf, kde rozvíjel vlastní teoreticky odůvodněné výchovné a vyučovací metody popsané v hlavním díle této doby \"„Jak Gertruda učí své děti“\".\n\nV roce 1804 byl jeho institut přestěhován do Yverdon-les-Bains (kanton Vaud), kde spolupracuje s celou řadou významných spolupracovníků a publikuje své zdokonalené metody ve spisech (například: \"Na nevinnost, vážnost a šlechetnost mé doby a mé vlasti\" (1815) a \"Poslední dílo\" (1825)). V podstatě vyvinul myšlenku \"\"základního vzdělání\"\". Přirozeného vzdělání a výchovy se docílí harmonickým rozvojem při zapojení hlavy (intelektuální stránka), zapojení srdce (náboženská stránka) a zapojení ruky (manuální, řemeslná stránka)\n\nVnitřní rozepře v učitelském sboru vedly k zániku institutu v Yverdon-les-Bains. Proto roku 1825 musí Pestalozzi tento ústav opustit a odchází do Neuhofu, kde 17. února 1827 ve svých 81 letech umírá. Pohřben byl u starého školního domu v Birru. Na Pestalozziho přání byl vysazen na jeho hrob keř bílých růží. V roce 1846 k příležitosti 100. narozenin Johanna Heinricha Pestalozziho byl v kantonu Aargau na nově vybudovanou školní budovu umístěn Pestalozziho pomník.\n\nPomník nese nápis: \"Zde odpočívá Heinrich Pestalozzi, narozený 12. ledna 1746 v Zürichu, zemřelý 17. února 1827 v Brugg. Zachránce chudých v Neuhofu, kazatel lidu v Lienhard a Gertrud, otec sirotků ve Stans, zakladatel nových škol v Burgdorf a Münchenbuchsee. Propůjčen výchově lidí. Člověk, křesťan, občan; všechno pro jiné, nic pro sebe. Požehnání jeho jménu.\"\n\nPestalozziho díla hodně četl Johann Gottfried Herder a v mnoha svých myšlenkách se shodují. Pozdější školní reformátor Joseph Anton Sickinger přijal mnoho Pestalozziho myšlenek a uplatnil je při tvorbě nového Mannheimského školního systému. Tyto myšlenky byly výchozím bodem školních reforem 20. století.\n\n\n"}
{"id": "265813", "url": "https://cs.wikipedia.org/wiki?curid=265813", "title": "Výchova", "text": "Výchova\n\nVýchova (nebo též edukace) je cílevědomá, plánovitá a všestranná činnost směřující k přípravě člověka pro jeho společenské úkoly a osobní život. Výchova je celoživotní působení na procesy lidského učení a socializaci s cílem přeměny člověka po všech stránkách, tedy tělesné i duševní. Výchova je zprostředkování znalostí (vzdělání), dovedností a postojů (kompetencí), které jsou přítomny v dané společnosti a které se pokládaly a pokládají za důležité, předat dalším generacím. \"Konečným cílem výchovy je vštípit dětem mýtus, jenž stmeluje identitu určité kultury nebo civilizace.\" Různé koncepce výchovy byly proto v průběhu historie lidstva ovlivněny sociokulturními podmínkami a odlišnými koncepcemi chápání člověka. Kulturní evoluce však výchovu nevyžaduje.\n\nV češtině má slovo výchova tyto etymologické základy: \"táhnout vzhůru\", \"náležitě ohýbat\", \"vytáhnout odněkud někam\".\n\nNa výchovu jako na celek můžeme pohlížet ze dvou úhlů:\n\nVýchovou se rozumí proces záměrného působení na osobnost s cílem dosáhnout pozitivních změn v jejím vývoji. Z moderního hlediska je výchova především procesem záměrného a cílevědomého vytváření a ovlivňování podmínek umožňujících optimální rozvoj každého jedince v souladu s individuálními dispozicemi a stimulujících jeho vlastní snahu stát se autentickou, vnitřně integrovanou a socializovanou osobností.\n\nCíle výchovy se vyznačují velkou rozmanitostí a to v jejich pojetí. Například podle Neilla je cílem výchovy učinit jedince šťastnější, více sebejisté, méně neurotické a méně předpojaté. Naopak Whitehead se domnívá, že cílem výchovy je získání kulturního vědění a expertního vědění v určitém specifickém směru. Na čemž se však všichni myslitelé shodnout je, že výchova a vzdělání jsou nástrojem ve zvyšování kulturní úrovně civilizace.\n\nCíle se také dají dělit do různých kategorií. A to cíle \"kognitivní\", které zahrnují vnímání, chápání a myšlení. Cíle \"hodnotové\", kde uplatňujeme normy, zákony a pravidla a v poslední řadě cíle \"operační\", mezi které patří například zdravotní či sociální výchova.\n\nNeméně důležitým faktorem jsou jednotlivé úrovně cílů. Ty mohou být \"všeobecné\", \"středně obecné\" a \"specifické\". Mezi všeobecné cíle patří například národní program rozvoje vzdělávání v České republice, tzv. Bílá kniha. Středně obecné cíle jsou stanoveny pro úroveň škol a vzdělávacích institucí. A poslední specifické cíle, mají za úkol vysvětlit žákům základní principy či hlavní události dané oblasti.\n\nV prvé řadě je to samozřejmě škola, která by měla splňovat takové morální principy, kterým veřejnost příliš nevěří a měla by být ochráncem hodnot. Na dalších místech je rodina a rodinné zázemí.\n\n\nVýchova (paideia) – podle Aristotela je rozumové vzdělávání a mravní výchova. Podle Platóna se výchova zakládá na porodnickém umění, které pomáhá na svět ideám, které už dřímou v duši dítěte (přesto je zde již naznačena metafora \"tabula rasa\"). Ve starověkém Řecku byla výchova spojena i s homosexualitou.\nV novověku se výchova všeobecně chápala jako zprostředkované vědomosti (případné zkušenosti). Podle Johna Locka je výchova pěstování charakteru a mravní ušlechtilosti opírající se o rozvíjející se poznání a rozum.\nPodle Adolfa Hitlera má být tvrdá, slabost je třeba zlikvidovat. Nechce žádnou intelektuální výchovu. Vedením se mládež zkazí.\nVýchova podle H. E. Reada je napomáhání vývoje všeho individuálního v každé lidské bytosti a současně dát individualitu do společenské skupiny, ke které individuum náleží. V tomto procese má základní důležitost estetická výchova. Základem výchovy má být umění.\n\nVýchova podle Wolfganga Brezinku je soubor aktivit, kterými si lidi pomocí psychických a nebo socio-kulturních prostředku v jistém směru snaží natrvalo zlepšit psychické dispozice druhých lidí a nebo zachovat těch, které považujeme za hodnotné.\n\nPodle antipedagogiky je výchova přetváření dítěte dospělými, jeho účinné ovlivňování, tvoření s cílem ovládnout ho. Výchova nese manipulativní črty a stopy manipulativního teroru, přičemž dítě zbavuje svého Já, deegoziuje ho. Dá se charakterizovat také následovně: záměrná, cílevědomá soustava činností.\n\n\n\n\n"}
{"id": "265815", "url": "https://cs.wikipedia.org/wiki?curid=265815", "title": "Gaston Boissier", "text": "Gaston Boissier\n\nMarie Louis Antoine Gaston Boissier (15. srpna 1823, Nîmes – 15. června 1908, Viroflay) byl francouzský historik a filolog. Působil také jako profesor na Collège de France.\n\n\n"}
{"id": "265816", "url": "https://cs.wikipedia.org/wiki?curid=265816", "title": "Žehušičtí z Nestajova", "text": "Žehušičtí z Nestajova\n\nŽehušický z Nestajova je staročeská vladycká rodina, která měla stejný erb a původ jako Lažanští z Bukové. \n\nRod pochází bezpochyby z Nestev (nyní Neslívy), zaniklé vsi u Šťáhlav. Bratři Jan Chotun a Zdeněk z N. nabyli bezpochyby potem válečným zboží v Čáslavsku, o něž se r. 1430 rozdělili. Zdeněk vzav Moravany nabyl ok. r. 1448 Chuchle a stal se předkem Chuchelských z Nestajova (v. t.). Chotun obdržel za díl Žehušice a od císaře zápisem (1436) Chotusice, Církvici, Zbislav a Babice, získal také Bojmany, byl r. 1440 na sněmě a sjezdu v Čáslavi a zemřel ok. r. 1454. \n\nJeho syn Hertvík získal ještě část Zbislavě, Rohozec a Kunice (1459) a zemřel asi r. 1465. Vdova Klára z Solopisk a syn Václav obdrželi r. 1466 královský zápis na zboží sionské, jež tomuto král Vladislav r. 1482 potvrdil. Václav získal Vyčapy a zápisem knížete Minstrberského několik vesnic od Kunětické Hory a zboží jestbořické, což r. 1491 zase prodal. Zemřel v l. 1497-1500. \n\nJeho nejstarší syn Hertvík (1482) zemřel záhy. Druzí synové Jan a Diviš drželi r. 1500 také Kumburk u Jičína, ale prodavše jej vzdali r. 1509 také Sion, ale získali r. 1510 Žleby a Tupadly. Po rozdělení zůstal Diviš na Žehušicích, byl r. 1519 hejtmanem krajským a zemřel r. 1527-28 nemaje muž potomkův (manž. Alžběta z Barmova). Jan obdržel na díl Žleby a Tupadly zemřel ok. r. 1520 zůstaviv syny Jiříka, Bernarta a Václava. Jiřík dostav za díl Tupadly, zapsal je r. 1522 manželce Johance z Radonic, s níž vyženil Krchleby (†j. 1525). Bernart získal před r. 1537 Hořice, jež zase prodal, a koupil r. 1538 Tupadly a Drobovice. Vsi jižně od nich prodala koupiv r. 1544 panství ryzmburské a skalské u Náchoda prodal r. 1545 Tupadly Čáslavským, byl od r. 1545 do smrti purkrabím kraje hradeckého, koupil r. 1551 Humburky, jež hned prodal, r. 1561 Nový Vamberk a r. 1562 čásť Starého Bydžova. Zemřel r. 1563 odkázav jmění své synovci Janovi (manž. Kateřina ze Smiřic). Václav prodal ok. r. 1522 díl svůj Žleby, byl pak pánem na Červ. Hrádku (1526) a hejtmanem kouřim. kraje. Zdědiv s bratrem Žehušice ujal je r. 1529 sám, býval hejtmanem kraje čáslavského a vymohl povýšení Žehušic na městečko. Účastniv se povstání propadl r. 1547 Žehušice a statky zápisné Chotusice, Církvici a 5 jiných vesnic, začež mu dány v náhradu Tupadly a jiná zboží n. Čáslavských, ale jen jako manství. Získal však asi r. 1548 Svojanov. Zemřel r. 1555 odkázav manž. Anně z Dlouhévsi dvůr u Bystrého. \n\nZůstavil syny Hertvíka a Jana a pět dcer. Synové se rozdělili r. 1557 o Svojanov tak, že Hertvík dostal díl svojanovský a Jan díl korouhevský s městečkem Bystrým. Jan měl kromě toho Tupadly, jež prodal r. 1559 Čáslavským a zdědil po Bernartovi Ryzmburk, Skály, N. Vamberk a Starý Bydžov. Uživ toho jen několik měsícův zemřel r. 1564. Zůstavil vdovu Johanku z Boskovic a dceru Annu (manž. Štěpán z Ejcinku). Statky po Bernartovi opanoval Hertvík, prodal z nich r. 1576 Skály (jen na čas) a r. 1577 Nový Vamberk, za který dostal Chuchel a zemřel r. 1579. Z dvojího manželství (1. Eliška Bohdanecká, 2. Bohunka Zárubka z Hustířan, †1583) neměl potomstva. K dědictví po něm táhlí se Jan Chuchelský, jako strýc, Bohunka vdova a Mandaléna Úlibská z Újezdce, Alžběta Bohdanecká a Lidmila Čertorejská. Podle smlouvy jich 30. břez. 1579 dostala Bohunka Svojanov. Jan Chuchel a sestry Ryzmburk. Tyto pak se ok. r. 1589 rozdělily, Mandaléna dostala Ryzmburk, Alžběta Adršpach a Teplici a Lidmila Starkov a Skály.\n\n"}
{"id": "265817", "url": "https://cs.wikipedia.org/wiki?curid=265817", "title": "Krádež půl miliardy korun", "text": "Krádež půl miliardy korun\n\nKrádež půl miliardy korun, největší svého druhu v českých dějinách, podle toho také mediální označení Krádež století, šetří Policie České republiky od prosince 2007. Došlo k ní 1. prosince 2007 v Praze v bezpečnostní agentuře G4S Cash Services (CZ). Krádež provedl jeden ze zaměstnanců agentury.\n\nZ trezoru v kanceláři agentury se ztratilo celkem 540 891 700 korun. V 8:55 přijel do objektu G4S v ulici Českobratrská 2778/1 v Praze 3 bílý Volkswagen Transporter s dodatečně nalepeným logem firmy, který řídil Procházkův známý Milan Čermák. O čtyři minuty později - v 8:59 - transporter z areálu společnosti odjel. Bílý transporter použitý při krádeži byl objeven prázdný v Kandertově ulici v pražské Libni.\n\nSpolečnost G4S vypsala za podání informace vedoucí k dopadení pachatele a nalezení peněz odměnu dva miliony eur.\n\nPolicie od počátku podezřívala zaměstnance pobočky Františka Procházku (* 24. 9. 1974), předpokládala ale, že měl nejméně jednoho komplice a vyhlásila po něm celostátní pátrání. 6. prosince zahájilo státní zastupitelství jeho trestní stíhání v režimu uprchlého. Za krádež by mu hrozil maximální trest odnětí svobody na 12 let, jelikož nikoho při svém jednání neohrožoval.\n\nKomplicem byl Milan Čermák, kterého policie zadržela v březnu 2008. Městský soud v Praze oba (zmizelého Františka Procházku v nepřítomnosti) odsoudil na 9 let vězení, obhájce Čermáka se ale odvolal. Čermák si z devítiletého trestu odseděl necelých 6 let a v roce 2016 byl podmínečně propuštěn na svobodu. František Procházka se v roce 2012 skrýval v Dominikánské republice.\n\nDíky celkové ukradené částce se jedná o největší sumu peněz, která byla kdy na území Česka ukradena v hotovosti. Do té doby byla největší loupež 153 milionů korun při ozbrojeném přepadení vozu agentury Group 4 Securitas v září 2002. Společnost G4S Cash Services (CZ) je dceřinou společností mezinárodní Group 4 Securitas.\n\nPřípad byl inspirací epizody \"Krádež století\" českého televizního seriálu \"Případy 1. oddělení\" (2016).\n"}
{"id": "265820", "url": "https://cs.wikipedia.org/wiki?curid=265820", "title": "Vikář", "text": "Vikář\n\nVikář (z latinského \"vicarius\" = zástupce; ve středověké češtině střídník) je duchovní, který zastupuje nějakou vyšší autoritu:\n\nV protestantských církvích označuje slovo \"vikář\" čerstvého absolventa (případně ještě studenta) teologické školy, který vykonává praxi v některém konkrétním sboru a připravuje se tak jako pomocník (zástupce) kazatele na své kazatelské povolání.\n\nV Církvi československé husitské je tak označován farář, který koordinuje z biskupova pověření činnost farářů v příslušném okrsku.\n"}
{"id": "265821", "url": "https://cs.wikipedia.org/wiki?curid=265821", "title": "Matylda Habsburská", "text": "Matylda Habsburská\n\nMatylda Habsburská (1251, Rheinfelden – 1304, Mnichov) byla rýnská falckraběnka a vévodkyně bavorská z dynastie Habsburků.\n\nNarodila se jako nejstarší dcera tehdy ještě švábského hraběte Rudolfa I. z rodu Habsburků a jeho první ženy Gertrudy. V říjnu 1273 se těsně před otcovou korunovací stala třetí chotí kurfiřta, hornobavorského vévody a rýnského falckraběte Ludvíka Přísného. Ludvíkovi Matylda povila čtyři děti, mezi nimi i Ludvíka Bavora. Svého manžela přežila o deset let, zpočátku vládla jako regentka za nezletilého syna a byla pohřbena v cisterciáckém klášteře Fürstenfeld v Bavorsku.\n"}
{"id": "265822", "url": "https://cs.wikipedia.org/wiki?curid=265822", "title": "Barbora Kodetová", "text": "Barbora Kodetová\n\nBarbora Kodetová Šporclová, rozená Barbora Kodetová, někdy uváděna jako Barbara Kodetová nebo Bára Kodetová, (* 6. září 1970 Praha) je česká herečka a moderátorka, dcera herce Jiřího Kodeta a Soni Kodetové, prapravnučka slavného českého herce Vendelína Budila, vnučka české herečky Jiřiny Steimarové a sochaře Jana Kodeta, pravnučka herce Jiřího Steimara a sochaře, malíře a grafika Emanuela Juliana Kodeta, členka poslední herecké generace ze slavné české umělecké a divadelnické rodinné dynastie Steimarů a Kodetů.\n\nPo absolutoriu Pražské konzervatoře, kde získala titul DiS., byla v letech 1991 až 1996 členkou hereckého souboru činohry Národního divadla v Praze. Poté hrála v divadelním spolku Kašpar, dva roky v Městském divadle v Mladé Boleslavi, ve Švandově divadle či v Činoherním klubu.\n\nZtvárnila i filmové role ve snímcích \"Učitel tance\", \"Rivers of Babylon\" a ve dvou dílech americké fantasy \"Duna\" a \"Děti Duny\". Hrála také například ve filmu České televize \"Útěky\" a v jedné z hlavních rolí seriálu TV Nova \"Redakce\".\n\nOd roku 2005 žije s houslistou Pavlem Šporclem, za kterého se 1. května 2015 provdala a s nímž má dvě dcery, Violetu (* 26. července 2007) a Sophii (* 24. srpna 2009). Třetí, nejstarší dceru Lily Kodetovou (* 2001) má z předchozího manželství.\n\n\n\n\n\n\n\n\n"}
{"id": "265824", "url": "https://cs.wikipedia.org/wiki?curid=265824", "title": "Kudu velký", "text": "Kudu velký\n\nKudu velký (\"Tragelaphus strepsiceros\") je jedna z největších a nejznámějších antilop. Obývá husté akáciové porosty, skalnatou nebo kopcovitou krajinu a vyschlá koryta řek poblíž vody v jižní a východní Africe. Dospělé zvíře může vážit od 195 do 315 kilogramů (samice jsou většinou lehčí než samci) a měřit 1 – 1,5 m na výšku a 1,95 – 2,45 m na délku.\n\nKudu velký má štíhlé tělo s dlouhýma a hubenýma nohama. Barva jeho srsti je velice různorodá od hnědé, šedé až po rudohnědou. Na bocích má 4 – 12 svislých bílých pruhů, které se táhnou od hřbetu až téměř k břichu. Poměrně malá hlava je většinou tmavší než zbytek těla a mezi očima má bílý pruh. Na hřbetě má krátkou, nejčastěji černou hřívu, která se táhne od hlavy až k hustě osrstěnému ocasu, který dosahuje délky 35 – 55 cm.\n\nSamci jsou znatelně větší než samice a častěji projevují agresivitu, zvláště využívají vrčení a funění. Mají také dlouhou hřívu, která se táhne podél hrdla, a velké, dvaapůlkrát zkroucené a široce se rozbíhající rohy, které by po natažení mohly dosahovat v průměru až jeden metr. Samice občas mívají menší parůžky. Nicméně samcům začínají růst rohy až od věku 6 – 12 měsíců, kroutit se začnou až po druhém roce života a plně zkroucené jsou až po šestém roce života .\n\nKudu velký obývá území od Eritreje až k Tanzanii, Zambii, Jihoafrické republice a Angole, v malém množství je vysazen v Novém Mexiku. Občas je můžeme zpozorovat i v rovinách kde je množství keřů, ale těmto místům se kudové raději vyhýbají, jelikož se mohou stát snadnou kořistí svých predátorů. Kudu velký je výhradně býložravec, který preferuje trávu, listy, výhonky, občas i kořínky a plody.\n\nBěhem dne jsou kudové většinou skrytí v hustých porostech, kde se chrání jak před predátory, tak před sluncem, které bývá v jejich lokalitě rozšíření velice ostré. Potravu hledají především brzy ráno nebo večer, kdy podnikají také výpravy za vodními zdroji, které mohou být v období sucha dlouhé a namáhavé.\n\nMezi nejhlavnější predátory kudu velkého patří lvi, levharti a psi hyenovití. Ačkoli gepardi často loví větší zvířata, ulovit dospělého samce nedokážou, a tak loví převážně slabší samice a mláďata. Pokud je stádo kudů ohrožováno predátorem, dospělý kudu vydá poplašný signál a zbytek stáda se dá na útěk. Přestože je to antilopa čiperná, není dostatečně rychlá na to, aby dokázala uniknout svým hlavním predátorům útěkem v otevřené krajině, a tak spoléhá na to, že pokud vběhne do hustých křovinatých porostů, svým pronásledovatelům unikne díky tomu, že se v tomto prostředí nedokážou pohybovat tak obratně jako ona.\n\nSamci většinou žijí samotářským životem, samice se sdružují do poměrně malých stád tvořených obvykle 6 – 10 dospělými jedinci a jejich mláďaty. Jen zřídkakdy dosáhne stádo velikosti přes 20 kusů. Kudu velký tráví jen zhruba 54 % dne hledáním potravy. Jedno stádo může obsazovat území veliké asi 4 km.\n\nDospělý samci spolu často bojují, přičemž do sebe zapletou své rohy, přetlačují se a čekají, až jeden z nich přizná porážku. Za výjimečných okolností se stává, že samci už od sebe nedokážou své rohy rozplést, což obvykle končí tragickou smrtí obou jedinců.\n\nKudu velký dosahuje pohlavní dospělosti mezi 1. a 3. rokem svého života, samci mezi 21. až 24. měsícem, samice o něco dříve, mezi 15. – 21. měsícem. Doba páření nastává na konci období dešťů, ale situace se mění podle oblasti a klimatu. Před pářením následuje námluvní rituál, kdy si samec stoupne před samici a začne jí předvádět své rohy. Po skončení rituálu se samec zastaví a čeká, zda mu samice dovolí se s ní spářit, nebo ne. Samice je březí asi 240 dnů (nebo osm měsíců). Mláďata se rodí zhruba mezi lednem a březnem, kdy je tráva, jejich hlavní potrava, nejvyšší.\n\nSamice rodí nejčastěji jedno, občas dvě mláďata. Březí samice opouští před porodem stádo. Novorozené mládě ukrývá asi 4 – 5 týdnů v hustém porostu, aby je chránila před predátory. Po této době začne mládě doprovázet matku, zprvu jen krátkodobě, poté, ve stáří 3 – 4 měsíců, už stále. V 6 měsících je mládě na matce zcela nezávislé.\n\nV zajetí se mohou kudové dožít i dvaceti let. \n\nV ČR je chován v Zoo Zlín, Zoo Dvůr Králove a Zoo Plzeň. Na slovensku je chován v Zoo Bojnice.\n\n"}
{"id": "265828", "url": "https://cs.wikipedia.org/wiki?curid=265828", "title": "Lavarella", "text": "Lavarella\n\nLavarella je hora nacházející se v severní Itálii v provincii Bolzano v pohoří Dolomity. Vrchol je spolu se svou sousední horou Cunturines Spitze (3064 m) součástí přírodního parku Parco Naturale Fanes-Sennes-Braies. Hora vystupuje z vápencové plošiny Fanes Alpe, ležící na severní straně masivu, která je svým způsobem unikátní v Dolomitech. Rozhled z vrcholu obsahuje všechny známé masivy pohoří jako je Marmolada, Sorapis, Monte Cristallo, Civetta, Monte Pelmo aj.)\n\nLavarella leží 4,5 km severně od průsmyku Valparola a severovýchodně nad údolím Val Badia (něm: Kassiantal, též St. Kassian Tal), které převyšuje svou jižní stěnou o 1400 metrů. Dále na sever pokračuje masiv známou monumentální stěnou Sasso della Croce, která je častým motivem fotografů. Z východní strany odděluje masiv Lavarelly od nižšího, ale populárnějšího hřebene Monte Cavallo (2912 m) - Monte Castello (2817 m), dolina Fanestal.\n\nVýstup na vrchol Lavarella není nijak obtížný, jedná se však o horskou turistiku v divokém prostředí. Možnosti k výstupu jsou dvě.\nZe severu vede k hoře cesta č. 1 (\"Dolomitenhohenweg 1\") startující u hotelu Pedrrúhütte (1545 m), ležící ho na samém konci doliny Valle di Tamers. Široká cesta nás v častých serpentinách přivede asi po dvou hodinách k chatě Fanes Hütte (2060 m), kterou turisté díky své poloze uprostřed masivu hojně využívají. Stezka pokračuje stoupáním od chaty do sedla Limojoch za kterým leží jezero Limosee (2159 m). Dále míjí stavení bývalého vojenského lazaretu a sestupuje k polanám Fanesalm (2102 m). Zde pokračuje táhle údolím Gr. Fanes Alpe až do velkého skalního kotle \"Busc da Stli\" a podél plesa Lago Cunturines vystoupá do sedla mezi vrcholy Lavarella a Cunturines Spitze. Z plochého sedla pokračuje cesta strmě v suti na hřeben vrcholu a po něm bezpečně k vrcholovému kříži.\n\"Délka:\" Pederúhütte - Rifugio Fanes - Lavarella (6,5 hod.)\nCesta z jihu z doliny Kassiantal je velmi málo využívaná a není tolik krajinově zajímavá jako severní varianta. Cesta může začínat na dvou místech v údolí. První je od kempu Saré a dále k planinám Capanna Alpina (1726 m). Cesta pokračuje pod jihovýchodní stěnou Cunturines Spitze do horního konce doliny Fanestal. Ta je ve své polovině rozdělena sedlem Tadega Joch (2157 m). Ze sedla se spojí ze severní variantou a pokračuje do kotle \"Busc da Stli\". Druhou možností z jihu je začít v obci Stern La Villa (1420 m) a cestou č. 12 vystoupat sice dlouze, ale mírně do sedla Val Medes Joch (2533 m) ležícího v severním rameni hory. Dále na jih po hřebeni, velmi rozbitou skálou s obtížností (II.UIAA) a občasným umělým zajištěním k vrcholu. Tato cesta je nejtěžší turisticky dostupnou cestou na vrchol Lavarella.\n\"Délka:\" Saré - Tadega Joch - Lavarella (5 hod.)\n\"Délka:\" Stern La villa - Val Medes Joch - Lavarella (4,5 hod.)\n\nSoukromá chata s kapacitou 24 míst. K chatě vede silnice, na jejímž konci je parkoviště.\nSoukromá chata s kapacitou 75 lůžek, otevřená takřka po celý rok, vyjma poloviny dubna do poloviny května a v prosinci.\nSoukromá chata s kapacitou 45 lůžek, otevřena od poloviny června do poloviny října. V zimě březen, duben. Chata leží působivě nad dvojicí ples Grünsee a výhledem na hladké jižní stěny vrcholu Neuner Spitze (2968 m).\n\n"}
{"id": "265829", "url": "https://cs.wikipedia.org/wiki?curid=265829", "title": "Vřesník (Želiv)", "text": "Vřesník (Želiv)\n\nVes Vřesník () se nachází v okrese Pelhřimov cca 2 km východně od obce Želiv, ke které katastrálně patří. Město Humpolec je cca 8 km, Pelhřimov cca 15 km. Žije zde obyvatel.\n\nNadmořská výška činí 500 metrů. Nedaleko vsi protéká řeka Želivka. V blízkosti jsou vodní nádrže (vyrovnávací nádrž Vřesník zvaná „Malá přehrada“ postavená v letech 1925–1928; Velká Sedlická přehrada; přehradní nádrž Trnávka s umělým kanálem pro slalom a rafty).\n\nPrvní písemná zmínka o Vřesníku pochází z roku 1226 (Wreznik patřil k majetku premonstrátského kláštera v Želivě). Počet čísel popisných v roce 2018 je 93.\n\nVe vsi je Magistrátem hlavního města Prahy zřízena škola v přírodě, využívaná převážně pro žáky pražských mateřských škol. Využívána je také pro letní pobyty (tábory). V areálu školy je zřízena stáj pro chov poníků.\n\nVe Vřesníku se dne 17. června 1923 narodila řeholnice sestra Akvinela, vlastním jménem Ludmila Loskotová (zemřela dne 10. listopadu 2007), zakladatelka Domova svaté Rodiny a nositelka státního vyznamenání Medaile Za zásluhy o Českou republiku z r. 2000.\n\n"}
{"id": "265832", "url": "https://cs.wikipedia.org/wiki?curid=265832", "title": "Slatinský potok (přítok Botiče)", "text": "Slatinský potok (přítok Botiče)\n\nSlatinský potok je potok v Praze v České republice, pravý přítok Botiče. Délka toku činí 4 km. Plocha povodí je 4,322 km².\n\nPotok pramení v lesíku s pomístním názvem Za vodárnou v Hostivaři v Praze 15. Vzhledem k tomu, že u Rabakovské ulice je sveden do kanalizace, je jeho horní tok po většinu roku vyschlý. Objevuje se v místě zvaném Triangl, kde na něm byl rekultivován mokřad s tůní Jezírko. Podtéká železniční spojku Hostivař–Malešice a trať Praha – České Budějovice a mizí pod povrchem v kanalizaci. Kanalizací teče zhruba po hranici Strašnic a Záběhlic v pásu mezi Jižní spojkou a strašnicko-vršovickým seřaďovacím nádražím a také pod továrnou na pneumatiky Mitas.\nOpět se objevuje v oblasti bývalých dělnických kolonií Trnkov v Záběhlicích a Slatiny v Michli. Protéká přes ně a přibližně po hranici Michle a Záběhlic opět zatrubněný prochází až k ústí do Botiče.\n\n"}
{"id": "265834", "url": "https://cs.wikipedia.org/wiki?curid=265834", "title": "Barbora Dlouhá", "text": "Barbora Dlouhá\n\nBarbora Dlouhá (* 8. srpna 1960) je česká herečka, animátorka a režisérka animovaných filmů.\n\n\n\n"}
{"id": "265839", "url": "https://cs.wikipedia.org/wiki?curid=265839", "title": "Serra do Marão", "text": "Serra do Marão\n\nSerra do Marão je pohoří v severním Portugalsku - v Severoportugalské hornatině, v regionu Norte. S maximální výškou 1415 m je 6. nejvyšším pohořím pevninské části Portugalska. Nejvyšší horou je Marão, na jejímž vrcholu se nachází astronomická observatoř a komplex radiotelevizních vysílačů. Bezlesé ploché hřbety v nejvyšších částech pohoří byly v poslední době využity pro umístění značného množství větrných elektráren.\n\nZ geologického hlediska je pohoří součástí Iberského masivu, který je souborem předkambrických krystalických břidlic prostoupeným hlubinnými vyvřelinami granitického typu. Pohoří se vyznačuje zaoblenými tvary reliéfu a zarovnanými povrchy ve výšce přes 1000 m n. m. Krystalické břidlice jsou v Serra do Marão zastoupeny svorem. Žula zde vytváří skalní skupiny typu torů a inselbergů. \n\nPůvodní lesy se v Serra do Marão v důsledku dřívější hospodářské činnosti (zejména pastevectví) téměř nezachovaly, jejich nepatrné zbytky jsou tvořeny především borovicemi. Na místě vykácených lesů se rozšířily vřesovištní (vřes, vřesovec, hlodáš) a macchiové (nízké keře a byliny, např. janovec metlatý, ocún) porosty. \n\n"}
{"id": "265843", "url": "https://cs.wikipedia.org/wiki?curid=265843", "title": "Markéta Habsburská (1346–1366)", "text": "Markéta Habsburská (1346–1366)\n\nMarkéta Habsburská (1346 – 14. listopadu 1366) byla třetí dcera rakouského vévody Albrechta II. Chromého a Jany z Pfirtu.\n\nJiž jako malé dítě byla Markéta zaslíbena synovi vládkyně Tyrolska Markéty Pyskaté Menhardovi. Svatba se uskutečnila 4. září 1359. Od roku 1361 byl Meinhard matčiným spoluvládcem a o dva roky později (13. června 1363) zemřel. Manželství s Markétou zůstalo bezdětné.\n\nJiž v únoru následujícího roku 1364, osm měsíců po smrti prvního manžela, byla mladá (sotva osmnáctiletá) vdova provdána znovu, a to za moravského markraběte Jana Jindřicha, mladšího syna českého krále Jana Lucemburského (poněkud pikantní je skutečnost, že šlo o prvního manžela její bývalé tchyně, zapuzeného pro údajnou slabost a neschopnost – jak ukázal další vývoj událostí, zcela neopodstatněně); po Markétě Pyskaté a Markétě Opavské byla jeho třetí manželkou. Ani z tohoto jejího manželství nevzešli žádní potomci. Markéta zemřela jako dvacetiletá 14. listopadu 1366, necelé tři roky po svatbě. Pohřbena byla v Brně v presbytáři kostela sv. Tomáše, stejně jako později její manžel Jan Jindřich.\n\n"}
{"id": "265844", "url": "https://cs.wikipedia.org/wiki?curid=265844", "title": "Radim Jančura", "text": "Radim Jančura\n\nRadim Jančura (* 12. ledna 1972 v Ostravě) je český podnikatel a manažer, známý především jako zakladatel a vlastník společností Student Agency a RegioJet. Je členem správní rady Nadačního fondu pro boj proti korupci a financuje nadační fond Stínové Ředitelství silnic a dálnic.\n\nVystudoval na tehdejší Elektrotechnické fakultě Vysokém učení technickém v Brně a získal titul inženýr.\n\nZaložil, vlastní a řídí společnost Student Agency, která provozuje „žluté“ autobusy, prodává letenky a konkuruje Českým drahám v osobní železniční dopravě prostřednictvím společnosti RegioJet. Je vlastníkem společnosti DPL Real, které patří brněnský Dům pánů z Lipé.\n\nV roce 2012 inicioval vznik nadačního fondu s názvem \"Stínové ŘSD\", které svojí činností poukazuje na chyby v činnosti dopravních stavitelů a zejména státního Ředitelství silnic a dálnic. Coby významný dopravce na dálnici D1 je Radim Jančura dlouhodobým kritikem jejích pomalých rekonstrukcí.\n\nOd 19. dubna 2013 do 1. února 2018 byl jednatelem společnosti Tick Tack Taxi.\n\nObdržel řadu ocenění, mimo jiné \"Podnikatel roku 2005\".\n\nRadim Jančura často používá reklamní kampaň na donucení politické reprezentace vyhovět jeho podnikatelským záměrům. Vyobrazuje politiky na autobusech – \"Langer II.\" s fotografií ministra vnitra Milana Chovance a zveřejňuje telefonní čísla ministra dopravy. Na Slovensku v lednu 2015 zaplatil velkoplošné billboardy – \"Vitajte v kraji korupcie a klientelizmu\" - když jeho dopravní společnost nedostala svolení k provozování pravidelných dopravních linek na území Nitranského a Bratislavského kraje.\n\n\n"}
{"id": "265845", "url": "https://cs.wikipedia.org/wiki?curid=265845", "title": "Zichy z Vaszonykeö", "text": "Zichy z Vaszonykeö\n\nZichy de Vásonykeő ( \"Zichy család,\" \"Zičiovci\") je starý rozvětvený panský katolický rod v Uhrách, uváděný již počátkem 13. století, jehož četní členové vynikali ve válečnictví, diplomacii, politice, literatuře i umění.\n\nNejstarším známým příslušníkem rodu byl \"Gál\" (nebo Zajk), který roku 1260 vlastnil ves Zajka. Od 14. století začali příslušníci rodu používat predikát de Zich, nebo Zichy, odvozený od vsi Zich v šomoďské župě, která byla v jejich držení již r. 1347.\n\nBohatství a význam rodu vzrostly až v 17. století, když \"Pavel\" (1598–1638), veszprémský hlavní kapitán, dostal od císaře Ferdinanda II. několik vsí patřících panství Komárno a jeho syn Štěpán (1616–1693) získal královskými dary v roce 1646 obec \"Vásonkeő\" (podle ní rod používal druhý predikát) a v roce 1650 Palotu. Štěpánův syn stejného jména se stal v roce 1657 majitelem celého komárenského panství a roku 1686 získal panství Divín, zkonfiskované uherskou královskou komorou rodu Balašů. Později získali Zichyové i panství Voderady, Želovce, Rusovce, Cífer a majetkové podíly na panstvích Ostrý Kameň, Oravský hrad a Lietava. V čase největšího rozmachu měla výměra rodových majetků rozlohu téměř 100 tisíc katastrálních jiter (57 500 hektarů). Roku 1680 povýšil císař Leopold I. rod do hraběcího stavu.\n\nRod se už v 17. století začal rozčleňovat na několik větví, jejichž jména se odvozovala od názvů rodových sídel. Další dělení nastalo v 19. století, kdy synové Jana I. rozdělili rod na větve Palota (Jan II.) a Karlburg (Štěpán). Nejvýznamnější na Slovensku byly linie Karlburg a Cífer. Udržely si zde částečné pozemkové vlastnictví až do konce druhé světové války.\n\nČlenové rodu sehráli významnou úlohu ve státní zemské a vojenské správě Uherska, mnozí byli významnými maďarskými politiky, vojáky, ale i spisovateli.\n\n\n"}
{"id": "265847", "url": "https://cs.wikipedia.org/wiki?curid=265847", "title": "Zobecněná hybnost", "text": "Zobecněná hybnost\n\nJako zobecněná hybnost (nebo obecná hybnost, popř. zobecněný nebo obecný impulz) se ve fyzice označuje parciální derivace funkce kinetické energie podle zobecněných rychlostí, tzn.\nkde formula_2 jsou zobecněné souřadnice.\n\nV případě konzervativní soustavy se k vyjádření zobecněné hybnosti používá Lagrangeova funkce formula_3\nProstor formula_5 zobecněných hybností se nazývá impulsový prostor.\n\n"}
{"id": "265859", "url": "https://cs.wikipedia.org/wiki?curid=265859", "title": "Kerženěc", "text": "Kerženěc\n\nKerženěc ( ) je řeka v Nižněnovgorodské oblasti v Rusku. Je 290 km dlouhá. Povodí má rozlohu 6140 km².\n\nProtéká Volžsko-vetlužskou nížinou v širokém údolí. Říční koryto je členité. Do roku 1982 ústil \"Kerženěc\" zleva do Volhy, přičemž se rozděluje na ramena. Po postavení Čeboksarské přehrady na Volze ústí do ní a jeho dolní tok je pod vlivem jejího vzdutí.\n\nPrůměrný roční průtok vody v ústí činí 19,6 m³/s. Zamrzá v listopadu a rozmrzá v dubnu.\n\nŘeka je splavná pro vodáky. V 17. až 19. století měli v borových a smrkových lesích sídla starověrci.\n"}
{"id": "265863", "url": "https://cs.wikipedia.org/wiki?curid=265863", "title": "Naratologie", "text": "Naratologie\n\nNaratologie je označení pro větev literární teorie, která se zabývá zkoumáním způsobu vytváření fabulí, schématy jejího uspořádání a jejich typologií. Synonymním pojmem je teorie vyprávění. Teorie vyprávění v klasickém pojetí zkoumá narativní dimenzi epických textů a popisuje jejich vyprávěcí struktury.\n\nSynonymním pojmem je teorie vyprávění, byť z hlediska sémantického jde o zcela jiné pojmy. Narace je akt, proces vyprávění a vyprávění se týká toho, o čem se povídá. Navíc naratologie se nezabývá samotnou narací, ale formami toho, co je vyprávěno. Hledá univerzální fabulační kódy platné pro znakové systémy uměleckých děl – zejm. literatury (ale i filmu, obrazu, …) a zkoumá jejich sepětí se způsobem vyprávění.\n\nNaratologie vyrůstá z kořenů Aristotelovy poetiky, k nejdůležitějším předchůdcům však patří výzkumy Clauda Lévi-Strausse a Vladimira Proppa. Definitivní zrod se datuje od druhé poloviny 20. století. Moderní naratologie získala na významu ve strukturalistických teoriích a za jejího otce se považuje Franz Stanzel se svojí Teorií vyprávění. \nZa nejvýznamnější představitele se počítá Litevec Julian Algirdas Greimas, Bulhar Tzvetan Todorov, Francouz Gérard Genette a Roland Barthes.\n\nS počátky teorie vyprávění je spjaté jméno Clauda Lévi-Strausse, francouzského strukturalistického antropologa, který se zabýval strukturou mýtu a na první pohled odlišné mytologické příběhy popsal jako variace na několik málo témat – univerzálních struktur, na něž lze mýty redukovat. Rozbor prováděl na gramatickém modelu, kdy se stává mýtus „jazykem“ a jeho jednotkou jsou mythémy, nejelementárnější části („mythém“ je odvozenina z „foném“), které dávají význam teprve ve vhodných kombinacích. Pravidla seskupování jsou potom jakousi „gramatikou“. Její zkoumání je nedílně spjaté s lidskými myšlenkovými pochody a právě ony jsou předmětem vyprávění (např. princip binárních opozic) spíše než konkrétní příběhy. Vyprávění mýtu však přesahuje subjektivní rámec a dá se tak říci, že mýtus „myslí skrze čtenáře“. To je ve shodě se strukturalistickou tendencí decentralizace jedince, coby cíle významu.\n\nDruhým významným katalyzátorem vzniku teorie vyprávění je Vladimir Propp se svou prací Morfologie pohádky. Ruský formalista redukuje veškeré pohádky na sedm \"okruhů jednání\" (hrdina, pomocník, škůdce,…) a \"funkce jednajících osob\". Opět pouze vhodná kombinace těchto struktur tvoří pohádku jako žánr.\n\nMezi dalšími předchůdci strukturalistické naratologie najdeme např. Kate Hamburgerovou, Eberharda Lämmerta, Wayna Bootha a pojímání aristotelské poetiky Chicagské školy a ruského formalismu.\n\nNa Proppovy úvahy navazuje později studie Strukturální sémantika A. J. Greimase, která celou teorii dovádí do abstraktnější roviny pomocí koncepce aktantů.\nO gramatickou analýzu se pokouší i Todorov při zkoumání Boccacciova Dekameronu. \nMezi nejelementárnější pojmy naratologie patří formalistické označení fabule a syžet (popř. obdobné pojmy francouzského strukturalismu histoire a discours). Teprve Gérard Genette však přináší ucelenější podrobnou terminologii pro rozbor teorie vyprávění ve své práci o vyprávěcím diskurzu (Diskurz vyprávění, 1972). Zkoumá v ní vztahy mezi vyprávěnými příběhy a podobou, v níž jsou předávány k recepci. \nNarativní analýza v jeho pojetí čítá pět kategorií:\nPrávě Genette mj. popsal rozdíl mezi vyprávěním (kdo mluví?) a fokalizací (kdo vidí?).\nGenettovi nástupci poté zpracovali například typologii technik, jimiž se zprostředkovávají myšlenky a pocity: Polopřímá řeč, záznam myšlenek a vnitřní monolog. \nVýrazný zlom pro vývoj naratologie znamená i Stanzelova \"Teorie vyprávění\" (1979), v níž předkládá klasifikaci tří typických vyprávěcích situací. Jedná se o jeden z prvních a dodnes nejcennějších pokusů o popis základních možností zprostředkování vyprávění.\n\nDalší vývoj přinesl i nové přístupy k teorii vyprávění: Feministická naratologie, která se orientuje na genderovou problematiku v literatuře, kognitivní naratologie a interdisciplinární naratologie, která stojí na pomezí lingvistiky a literární vědy, poststrukturalistickou kritiku teorie vyprávění a non-esenciální přírodní naratologii. Tyto nové přístupy jsou charakteristické vědeckou interdisciplinaritou a bořením omezení na literární vyprávění. Současná naratologie se stále častěji zabývá i non-fiktivními příběhy, zkoumá naraci žurnalistickou, zpravodajskou a všeobecně mediální. Zaobírá se recepční relevancí, mimetickou rovinou a ověřitelností údajů.\n\nČeská literární věda se analýzou vyprávění a poetiky zabývá již od 20. let 20. stol. Je zde patrný vliv ruské formalistické školy, německé estetiky a strukturální lingvistiky. Jedním z nejvýznamnějších předchůdců teorie vyprávění u nás je Jan Mukařovský, který zpracovával zejm. téma subjektivizace epiky. Diachronní přístup k teorii prozaické lit. přinesl Felix Vodička v návaznosti na formalismus (Počátky krásné prózy novočeské, 1948). Systematizací v oblasti vztahu fabule-syžet se zabýval Lubomír Doležel, který vytvořil typologii vyprávěcích promluv a zpracoval diachronní vývoj pojímání objektivizace a subjektivizace vyprávění. Zásadní dílo Významová výstavba literárního díla Miroslava Červenky, který zde podrobuje zkoumání osobu vypravěče, nemohlo být v 60. letech zveřejněno a vydání se dočkalo až v 90. letech. \nN. Krausová ve studii Význam tvaru – tvar významu (1984) podrobuje kritice elementární pojmy teorie vyprávění a sémantiku vyprávění v podání Greimase a Barthese. Zásadním příspěvkem k problematice narativní sémantiky je také Doleželova Heterocosmica (1998), která navazuje na Ecovo zkoumání teorie fikčních světů.\nEAGLETON, Terry: Úvod do literární teorie. Praha: Triáda 2005, 1. vyd.\nCULLER, Jonathan: Krátký úvod do literární teorie. Brno: Host 2002\nPAVERA, Libor, VŠETIČKA, František: Lexikon literárních pojmů, Olomouc: Nakladatelství Olomouc 2002, 1. vyd.\nNÜNNING, Ansgar (ed.): Lexikon literární teorie a kultury. Brno: Host 2006, 1. vyd.\n"}
{"id": "265865", "url": "https://cs.wikipedia.org/wiki?curid=265865", "title": "Poás", "text": "Poás\n\nPoás je aktivní sopka v centrální části Kostariky.\n\nV jednom ze tří kráterů této středoamerické sopky je gejzír. Kostarická sopka Poás získala slávu v roce 1910, kdy vyvrhla sloup páry vysoký 6 kilometrů. V dalších příležitostech vychrlila páru 300 metrů vysoko.\n\nPoás je jednou z více než 60 sopek, které vévodí krajině v této části Střední Ameriky. Sopky tady vybuchují velice často. Například v sousední Nikaragui byly ve směsi zkamenělého bahna nalezeny otisky asi 10 párů nohou. Tito lidé běželi závod o život kdy v době před 10 000 lety vybuchla nedaleká sopka Masaya. Původ středoamerických sopek je stejný jako všech jiných v ohňovém kruhu. Vznikají podsouváním jedné zemské desky pod druhou.\n\nDosud činná sopka leží v jihovýchodní části pohoří Kordiller, v centrální části Kostarické šíje. Poás je jedním ze čtyř aktivních vulkánů. Nejvyšší je Irazú (3422 metrů), další je Turrialba (3324 metrů) a Borba (2650 metrů). Poás dosahuje výšky 2711 metrů.\n\nPoás má krátery tři. Ten nejvyšší zcela splývá s úbočím. Často je v mlze a proto se tu daří kapradinám, přesličkám a také nižším stromům. Z ptáků zde můžeme vidět drozda stěhovavého i quetzala, který byl Indiány považován za posvátného. Ve druhém, také již vyhaslém kráteru se vyskytuje poklidné jezero, které nabralo vodu z častých dešťů. Deště se zde vyskytují dvakrát do roka a štědře se snášejí na celou mezioceánskou pevninskou hráz. Teprve třetí nejnižší kráter si uchovává aktivitu.\n\nPodoba tohoto kráteru je podobná zjizvené měsíční krajině uzavřené do kotle o průměru 1,6 kilometrů a hloubka je odhadována na 300 metrů. Leží v něm opršelé vrstvy popela, utuhlé proudy struskovité lávy s otevřenými kráterky po unikajících plynech i lávové balvany zvané pumice. V nejhlubší části kráteru bublá horké bahnité jezero. Barva se čas od času mění na mléčnou až po zelenou, což závisí na chemickém složení plynný exhalanzí. Pukliny na dně kráteru jsou cestami jimiž povrchová voda proniká do podzemí a tam se zahřívá. Přehřátá a obohacená plyny se pak prudce vrací k povrchu a projevuje se jako gejzír. Intervaly mezi jednotlivými gejzírovými erupcemi se na začátku 20. století zkracovaly. Proto lidé okolo sopky trpí často respiračními a kožními nemocemi.\n\nSopka Poás a její nejbližší okolí byla v roce 1970 vyhlášena za národní park, který má rozlohu 6 506 ha.\n"}
{"id": "265868", "url": "https://cs.wikipedia.org/wiki?curid=265868", "title": "Hranice", "text": "Hranice\n\nHranice je zpravidla označována nějaká myšlená čára (v praxi je obvykle nejčastěji vedena přímo po zemském povrchu) vymezující nějakou přírodní či společenskou entitu nebo oddělující dvě navzájem různé entity, např. dva státy (státní hranice) nebo dvě jiné územně administrativní jednotky (např. kraje, okresy, panství, katastrální území), dva kontinenty, dvě moře či oceány, dvě pohoří, dvě ekologická společenstva, dvě úmoří, dvě jazykové oblasti, dvě klimatické oblasti, dva podnebné pásy atd. apod., popřípadě oddělující území, které je hranicí definováno, od území, které k dané entitě nepatří. \n\nVšeslovanské slovo hranice/granica znamenalo asi “hranatou” kupu dříví nebo kamení na označení meze, kam až sahala a kde končila moc toho či jiného panovníka a kmene. Je však pravděpodobné, že původ slova je daleko starší, obecnější a rozšířenější, a vztahoval se původně zřejmě ke znaku ve tvaru “X” na stromech mezi dvěma pozemky. Spočívá v něm bezpochyby indoevropský kořen “ghere, ghre” ve smyslu “vyčnívající, špičatý, hranatý” ale také “klíčit, růst, zelenat se”. Tento je dodnes zřejmý v cele řadě slov germánských jazyků; od Grat - horský hřeben, Gräte - rybí kost, Granne - stětiny klasu až po Gras - tráva a grünn - zelený, pokud se omezíme jen na německy mluvící oblasti. Dnes jak známo má toto slovo v češtině dva významy, hranice ve smyslu zapálené kupy dříví, táborák, jakož i popravčí hranice. A také ten původní hranice coby rozmezí mezi dvěma pozemky, oblastmi, státy. Ten první je zřejmě běžný jen v češtině, což by mohlo naznačovat, že naší předkové v případě ohrožení zapalovali na hranicí dřevěné zátarasy a záseky, jak o tom píší naší dějepisci. Ten druhý, všeslovanský, převzali ve 13. století od západních Slovanů také němečtí kolonisté, a slovo se postupně ve tvaru “Grenze” rozšířilo na celou německy mluvící oblast a zatlačilo původní pojem Mark- marka , s tímtéž významem.\n\n\n"}
{"id": "265870", "url": "https://cs.wikipedia.org/wiki?curid=265870", "title": "Firšicové z Nabdína", "text": "Firšicové z Nabdína\n\nFiršic z Nabdína, jméno staročeské vladycké rodiny, která byla bezpochyby německého původu (z Prahy?). \n\nNa počátku XV. st. držela ves Nabdín (dnes část Černuci) na Slánsku. Jejich předek Jan Firšic z Nabdína obdržel v roce 1429 zápis na vesnici Strážkov od arcibiskupa Konráda a se svým bratrem Jindřichem ještě jeden zápis od císaře Zikmunda na nějaké kostely. Žil ještě v roce 1457 a snad i v roce 1477, jeho manželkou byla Dorota z Chuderova. On nebo jeho syn dosáhli panského stavu.\n\nJeho syn Jan Firšic z Nabdína, který se připomíná mezi lety 1493–1521, držel Strážkov, koupil v roce 1504 statek Běškovice s mnohými vesnicemi, což vše v roce 1521 vyměnil za hrad a panství Hradištko u Chlumce. Roku 1514 koupil se svým synem část Zvoleněvsi. Zemřel v roce 1522. Jeho manželkou byla Eliška z Landštejna.\n\nJejich syn Jindřich připomínající v se v letech 1504–1549 prodal roku 1532 Hradištko a koupil Janovičky. Asi roku 1534 dostal Zbraslavice, k nímž držel v letech 1537–1541 Sion i s vesnicemi a kupoval a prodával menší statky na Kouřimsku a Čáslavsku (jako Hrádek, Poděhusy, Toušice v roce 1534, Lhotku v roce 1541, Kralice v roce 1542, Mančice v roce 1544–1545). Koupil v roce 1541 Peroltice a Vlastějovice, v nichž již část držel. Vyzdvihl v okolí hornictví a dal Vlastějovicím, kde si zřídil nové sídlo, jméno Hamrštat. Peroltice a Vlastějovice byli v roce 1540 a Slavošov v roce 1549 povýšeny na městyse. Zbraslavice prodal roku 1548. Jeho první manželkou byla Konjukcí (!) z Fictumu v roce 1538–1541. Jeho druhou manželkou byla Mandaléna z Lomnice, která se připomínala v roce 1545.\n\nPo Jindřichovi zůstali jen dvě dcery, Markéta jejíž manželem byl Jan Křinecký z Ronova, který zemřel v roce 1557, a Marjana, ta prodala v roce 1552 Vlastějovice zděděné po otci. Tuto panskou větev přežila větev vladycká, která snad pocházela od Jindřicha, který se připomínal od roku 1436. Z ní pocházel Václav Firšic z Nabdína, který držel s manželkou Kateřinou z Víckova statek Chvaly v roce 1501. Jeho syn Jan se nachází v roce 1534 v tituláři mezi osobami vladyckého stavu. Seděl pak buď v Kutné Hoře nebo v okolí, kde byl jeho syn Jan znám pro svou divokost. Jeden z nich zemřel v roce 1562.\n\nRoku 1617 zemřel v Dolanech poslední člen z tohoto rodu Jan Firšic z Nabdína a byl pohřben v Kutné Hoře u svaté Barbory v mincířské kapli. Zanechal po sobě manželku Mariánu z Malovic a dceru Aldegundu Johanku, s kterou se oženil v roce 1622 Burian Vrchotický z Loutkova.\n\n"}
{"id": "265871", "url": "https://cs.wikipedia.org/wiki?curid=265871", "title": "Sámer Issa", "text": "Sámer Issa\n\nSámer Issa (* 7. srpen 1985 Děčín) je český zpěvák, účastník televizní soutěže Česko hledá SuperStar.\n\nDětství prožil v Damašku v Sýrii, od 6 let žije v Česku. Ze Sýrie pochází jeho otec, jeho matka je Češka. Má mladšího sourozence Marwana.\n\nV roce 2004 se účastnil 1. ročníku soutěže Česko hledá Superstar, kde se umístil na 3. místě. Zpíval např. tyto písně: Against All Odds od Phila Collinse, A Hard Day's Night od Beatles, Don´t Speak od No Doubt, It's Raining Men od The Weather Girls nebo Billie Jean od Michaela Jacksona.\n\nProfiluje se nejen jako autor hudby, ale i textů, které jsou převážně v anglickém jazyce, rovněž se zabývá tancem. \n\nPo účasti v soutěži Superstar vydal svou první desku \"Busted\" ve stylu pop/r'n'b, ze které vzešly dva singly \"Busted\" a \"Shake it.\" Ty byly doplněny videoklipy. Desky se prodalo 50 000 kusů a získala během prvních 14 dní dvouplatinovou desku. Na tomto albu se objevil i duet s Martinou Balogovou \"Adorable\". Na desce spolupracovali Gábina Osvaldová, Ondřej Brzobohatý, Ondřej Soukup, Radoslav Banga, Daniel Hádl, americký producent Jorge Corante, Sugababes s Christinou Aguilerou. Desku křtili manželé a skladatelé Gábina Osvaldová a Ondřej Soukup.\n\nPo roce vydal svou druhou desku s názvem \"Break The Silence\" ve stylu hip hop/r'n'b. Kromě Sámera Issy na albu zpívá i Martina Balogová, Victoria, na písních se podíleli DJ Wich a Ondřej Brzobohatý. Album křtil skladatel Karel Svoboda s manželkou Vendulou Svobodovou. Desky se prodalo více než 8 000 kopií a byla oceněna zlatou deskou. Na píseň \"Až zastavíme čas\" byl natočen videoklip a v roce 2007 ji Issa přezpíval do ruského jazyka.\n\n23. 11. 2011 – Po šesti letech vydal nové album s názvem \"My Way\" a hned si za něj přebral během křtu v Praze Zlatou desku. Akci moderovala Eva Decastelo. Křest CD provedli Yury Nikitin (producent CD), Xaver Veselý, Martina Balogová a další. \n\nNa CD jsou tyto skladby:\n\n01. Intro – 1:44\n\n02. The World is Mine – 3:16\n\n03. My Way – 4:44\n\n04. Never Ever – 3:57\n\n05. Loose Control – 4:11\n\n06. Hold Me – 4:31\n\n07. Pár kapitol – 6:24\n\n08. Syria – 3:56\n\n09. I Feel – 4:54\n\n10. Nature Calling – 3:56\n\n11. Been Your Friend – 4:44\n\n12. No Matter – 4:22\n\n13. Chvíle z těch nejlepších – 3:27\n\n14. Stoupám a zase klesám – 4:07\n\n15. Nedá se zapomenout – 3:57\n\n16. Why – 4:54\n\n17. Message for my Friends – 2:31\n\n18. Pick a Star – 3:02\n\n19. Let Me In – 3:06\n\nBonus – Pick a star, Let me in\n\nProducent: Yury Nikitin\n\nKoproducent: Paolo Ottimo\n\nNa CD spolupracovali:\n\nHi Def, Gina Di Malta, Madalena Joao, Martina Balogová, Diana Steknovych \nSámer Issa má za sebou také několik spoluprací, mezi ty nejzajímavější patří duet s Martinou Balogovou na její debutové desce \"I Am Not From Here\" s názvem \"Timeless\", jehož původní verzi nazpívala první americká Superstar Kelly Clarkson a její kolega z téže soutěže, Justin Guarini.\n\nHostoval na desce českého producenta DJ Neo. Na album 'Heartbreak Club' nahrál zpěvák dvě písně 'When I Am With Her' a 'Ignorants'. Desky 'Heartbreak Club' se podle dostupných informací prodalo přes 5000 kusů.\nHi Def, Gina Di Malta, Madalena Joao,Diana Steknovych, Pavlína Dubná, Sharlotte Štiková, DJ Wich, Hanna Pekhart, \nV letech 2004–2007 Sámera Issu doprovázela taneční skupina Dance2xs, pak je na krátkou dobu nahradila taneční skupina JAD Company pod vedením Yemiho A.D., kterou střídal s tanečníky break dance. Poté Sámer Issa začal spolupracovat se skupinou Art Edition a JUSTINCREDIBLE TEAM.\n\nTváří značky DMX-GEAR - 2017\nNejvýraznější tváří byl jeden z finalistů pěvecké soutěže Česko hledá superstar Sámer Issa. \n\nJeho první halové tour pod značkou LG probíhalo po největší halách v České republice společně s dalšími účastníky soutěže Česko hledá Superstar a bylo divácky velmi úspěšné.\n\nNásledovalo klubové tour k desce \"Break The Silence\". Na jedné z jeho zastávek v pražském klubu \"Face To Face\" zazpíval píseň \"Hot And Wet\" se zpěvačkou Victorií.\n\nV letech 2007 a 2008 se Sámer Issa účastnil národních kol soutěže v Česku.\n\n\n\nZ 8 000 přihlášených mladých zpěváků z celého světa byl do semifinále o počtu 169 účastníků na základě zaslaných audiovizuálních prezentací vybrán i Sámer Issa. Boj do finále se konal v Moskvě a postoupilo do něj včetně Sámera Issy 19 finalistů. Finále následně proběhlo v lotyšské Jurmale, kde zpěvák zazpíval písně od R. Kellyho \"I Believe I Can Fly\", \"Pár Kapitol\" a novinku 'Let Me In', kterou složil společně s Jurijem Nikitinem. Ve velké konkurenci nakonec končí na 12. místě. Kromě účasti v mezinárodní prestižní soutěži si splnil jeden ze svých největších hudebních snů - zazpíval si s legendárním soulovým zpěvákem Stevie Wonderem s ostatními finalisty na jednom pódiu – známý hit \"I Just Called To Say I Love You\".\n\n\nV roce 2008 TV Nova oslovila Sámera Issu ke spolupráci na pěvecké soutěži X Factor k moderování videí na internetových stránkách pořadu s názvem Sámerův Faktor X. Zde zjišťoval informace ze zákulisí a spoluvytvářel reportáže s finalisty soutěže.\n\nV roce 2008 byl zpěvák Sámer Issa osloven k moderování akce v pražském klubu 'TAT' k příležitosti vyhlášení výsledků nejkrásnější čtenářka týdeníku SPY.\n\nOd října roku 2008 do června 2009 moderoval internetovou seznamku na portálu \"muvi.cz\" pod názvem \"Sámerova seznamka\". Jeho úkolem bylo pomoci najít účastníkům správného partnera či kamaráda, kterého daný soutěžící hledal.\n\nV roce 2004 natáčí Sámer Issa televizní reklamu pro telefony LG. Další reklamu nafotil pro obuvnickou společnost Baťa.\n\nV roce 2004 šesté místo na udílení cen Český Slavík\n\nV roce 2004 druhé místo na udílení cen Anděl zlatá deska\n\nV roce 2004 Zlatý Otto za anketu časopisu Bravo nejlepší R'n'B zpěvák a celkový vítěz\n\nV roce 2005 vítězem v kategorii R´n´B RGM hudebních cen Óčka\n\nV roce 2005 dvanácté místo na udílení cen Český Slavík\n\nV roce 2005 třetí místo v anketě Top Celebrity\n\nV roce 2005 vyhlášen časopisem Instinkt jako osobnost roku\n\nV roce 2005 vyhlášen jako nejvíce sexy celebrita\n\nV roce 2005 2× platinová deska za album BUSTED\n\nV roce 2005 třetí místo na udílení cen Jetix Kids Awards\n\nV roce 2005 druhé místo za anketu časopisu Bravo\n\nV roce 2006 šestnácté místo na udílení cen Český Slavík\n\nV roce 2006 vítězem v kategorii R´n´B RGM hudebních cen Óčka\n\nV roce 2006 třetí místo na udílení cen Jetix Kids Awards\n\nV roce 2007 zlatá deska za album Break The Silence\n\nV roce 2007 LAUREAT NEW WAVE 2007\n\nV roce 2007 dvacáté místo na udílení cen Český Slavík\n\nV roce 2007 Sexy muž 2007\n\nV roce 2007 televizní anketa TýTý 2007, druhé místo za Karlem Gottem\n\nV roce 2008 první místo v Jetix Kids Awards,nejlepší zpěvák roku\n\nV roce 2008 dvacáté místo na udílení cen Český Slavík\n\nV roce 2008 televizní anketa TýTý 2008, druhé místo za Karlem Gottem\n\nV roce 2009 Nej sexy muž na super.cz\n\nV roce 2009 Zlatý Otto časopisu Bravo\n\nV roce 2009 televizní anketa TýTý 2009, druhé místo za Karlem Gottem\n\nV roce 2009 vítězem v kategorii R´n´B RGM hudebních cen Óčka\n\n"}
{"id": "265875", "url": "https://cs.wikipedia.org/wiki?curid=265875", "title": "Chlumčanští z Přestavlk", "text": "Chlumčanští z Přestavlk\n\nChlumčanští z Přestavlk a z Chlumčan byli českou vladyckou rodinou, která od 13. až do 19. století žila v Čechách. Její členové pracovali v státních i církevních službách. \n\nChlumčanští z Přestavlk a z Chlumčan pocházeli z Přestavlk. Praotci rodiny byli Purkart z Přestavlk a jeho syn Zdislav 1241–1243 jmenovaní v listech plzeňského kraje, kromě nich též Volbram a Vilart z P. roku 1250 tamtéž se připomínají. R. 1358 držel Vlach z P. ves Háj na Úhlavě a měl syny: Racka, Jana, Petra a Vlacha v r. 1359–1389. Po Rackovi zůstal vedle několika jiných synů jmen nepovědomých syn Jan Chlumčanský z Přestavlk a z Chlumčan (1433 až 1456), jehož manželkou byla Markéta Varlichovna z Frimburka, která porodila syny: Petra († 1485), Mikuláše Vlacha (1482–1496), Rousa na Chlumčanech a Viléma na Bubně (1474 až 1492) a na Buksičtě u Plzně (1501). Petr zanechal syny Jana a Racka r. 1494 připomenuté, Vilém kromě dcery Ludmily syny Kryštofora na Bubně r. 1509, jenž byl r. 1549 již mrtev, Adama, Zdeňka, Jarolíma (1549), Jiříka r. 1544 na Plešnicích a Šebestiana r. 1543 na Buksičtě. Po Kryštofovi zůstali dva synové: Vilém na Újezdě, Jenči a Tisovicích v r. 1526–1564 (m. Markéta z Píbru), po němž dědil syn Jeroným Tisovice a prodal je r. 1575, pak druhého syna Jana na Újezdě nade Mží († 1544), který zanechal sirotka Jana r. 1544 připomenutého. Jan tento nejmladším jmenovaný pojal za manželku Dorotu Vlasatou z Domaslavě († 1605), s níž zplodil syny Adama Jiřího, Jindřicha a Václava († 1605), po kterých zůstali potomci Jan Kryštof r. 1666 nezletilý po Adamovi a Oldřich Kryštof r. 1666 již dospělý po Jindřichovi. \n\nStrýc Viléma na Bubně (1490–1497) Markvart (snad syn Rousův) stal se praotcem větve Chlumčanský z Přestavlk a z Chlumčan, která přetrvala všechny ostatní větve až do úplného vymření rodiny. Jeho vrstevník Václav, kterého do genealogického rámce není možné zařadit, připomíná se poprvé r. 1497 a žil r. 1516 na Štěpánovicích a Újezdě Purkartově, dědil po Barboře z Mělnic r. 1521 a jmenuje se naposled r. 1527; r. 1545 byl již mrtev a zůstala po něm vdova Anna z Drahkova se třemi syny. O nejstarším Petrovi nejsou zprávy, Kryštof byl ve službách rožmberských purkrabím na Zelči r. 1567 a Jan nejstarším jmenovaný koupil hrad Skálu r. 1572. Tento také jediný potomky měl s manželkou Annou ze Lhoty: Jindřicha, Adama a Jana Boreně. Jindřich držel Radkovice a Lukavici Dolejší, kde před r. 1606 zemřel, zůstaviv dvě dcery, Kateřinu za pána z Řičan r. 1607 provdanou a Annu za vladyku Březského r. 1613. Adam držel Bukovou r. 1615 a zabil Viléma Brouma z Mířetic v hádce r. 1618; Jan Boreň žil na Újezdě až do své smrti r. 1618 a byl ve své době známý jako cestovatel, jenž jedenáctekrát do cizích zemí si vyjel, do Německa, Říma, Polska, Prus a Uher, a tyto cesty jazykem českým popsal. Rukopis ten dostal se s vnučkou jeho Ludmilou provdanou za Jana Václava Dubského z Vitíněvsi do Pičína někdy r. 1682, ale dnes o něm se neví. (Viz Jirečkovu Rukověť.) Se svou manželkou Maruší Janovskou z Janovic měl Jan Boreň šest synů a dcery Judytu, Dorotu a Justynu. Rolant, David, Jiří a Jindřich byli r. 1615 již dospělí, Vladislav a Karel ještě nezletilí. Jindřich byl r. 1617 v Přešticích zabit od Petra Karla z Klenového a Vladislav usadil se od r. 1644 na Trhových Dušníkách v Berounsku. \n\nMarkvartovými syny jmenují se Jiřík a Zikmunt r. 1545, kteří téhož roku Vlasatým z Domoslavě Chlumčany do desk vložili, Jiřík († před r. 1579) seděl na dílu Plešnic a na Bubně a měl za Ladislavem ze Šternberka († 1573) 500 k. na dluhách, Zikmund držel Zemětice a byl r. 1549 také hejtmanem na Bečově. K těmto dvěma bratřím počítají se ještě tři: Jan, Petr a Kryštof, ač nevíme, z jakých důvodů. Jan držel Plešnici v r. 1556–1558 a snad také později v r. 1570 až 1590 Čistou, Slatinu a Milíčoves, kde kostel obnovil a jako nejstarší Jan [Chlumčanský z Přestavlk a z Chlumčan] r. 1590 pochován byl. \n\nZe synů Markvartových měl jen Jiřík s manželkou Bohunkou z Košemberka potomky: Oldřicha Kryštofa, Zikmunta a Václava r. 1579 nezletilé a Jana Markvarta zletilého na Bijadlech a Maškrově, jenž r. 1637 prodal Bukovou a ještě r. 1650 žil na Bělči v Prachensku. Dětí neměl ani jeho bratr Zikmunt. Chlumčanský z Přestavlk a z Chlumčan se účastnili stavovských bouří. Adam, David, Jan Jindřich a Zikmunt podepsali přísahu stavů týkající se konfederace, ale vyhradili sobě, co by bylo proti náboženství katolickému; proto byli osvobozeni pokuty r. 1623 a jen David Chlumčanský z Přestavlk a z Chlumčan, který r. 1631 – při vpádu saském povstalé sedláky vedl k nepříteli, propadl pohledanost svou na statku Václava Příchovského. Jindřich, Václav a Zikmunt, bratři Chlumčanský z Přestavlk a z Chlumčan, podepsali konfederaci a zúčastnili se výpravy zemské, avšak přistoupivše k náboženství katolickému byli r. 1629 pokuty za perdon osvobozeni a podrželi statky své Bukovou a Loučim. Oldřich Chlumčanský z Přestavlk a z Chlumčan (jenž do r. 1605 na Čeminech seděl) zúčastnil se s bratrem Václavem vzpoury tím, že bratra svého Kryštofa vypravil k vojsku stavovskému; proto odsouzen r. 1623 všeho jmění, ale bratr jeho Kryštof r. 1629 osvobozen jest. Syna měl Oldřich Kryštofa již r. 1599 připomenutého. Václav st. Chlumčanský z Přestavlk a z Chlumčan na Stokově odsouzen r. 1623 polovice jmění, protože k hotovosti veřejné vypravil v čase vzpoury bratra svého Vladislava; Štokov konfiskovaný koupila jeho manželka Salomena Hradištská rod. Příchovská z Příchovic r. 1623. Kromě statků na Klatovsku a Plzeňsku měli Chlumčanský z Přestavlk a z Chlumčan též dvůr v Drahouši na Žatecku u Podbořan, kde r. 1589 Jan ml. Chlumčanský z Přestavlk a z Chlumčan seděl a snad jednou osobou jest s Jenem nejml. Chlumčanský z Přestavlk a z Chlumčan, jemuž manželka jeho Dorota Chlumčanský z Přestavlk a z Chlumčaná z Domoslavě r. 1584 všechen majetek svůj po smrti odkázala a o jehož třech synech svrchu jsme mluvili. Druhou manželkou Jana nejml. byla Anna Malovcovna z Chejnova a z Vimberka. Oldřich Kryštof, jenž s první manželkou Kateřinou Nebylovskou z Drahobuze získal Polyň, po její smrti r. 1662 sňatkem s Marií Markvartkou z Hrádku nabyl Bělče na Pracheňsku a Vladislav, syn Jana Boreně, koupil Stěžov na Berounsku r. 1641 a Trhové Dušníky r. 1644. Vladislav (první manželka Kateřina Šleglovská ze Schützendorfu) byl hejtmanem kraje podbrdského r. 1644, JMC. radou a soudcem zemským a r. 1664 podruhé se oženil s Maximiliánou Apollonií Měsíčkovnou z Výškova. Synové Vladislavovi Jan Vilém, František Antonín, Václav Karel a Maximilián Leopold prodali Dušníky a Obcov bratru svému Jindřichovi Chlumčanský z Přestavlk a z Chlumčan. Jindřich byl přísedícím komor. soudu v r. 1685, 1689 a 1709, Jan Vilém držel Stěžov, který r. 1670 od otce koupil, a byl r. 1669 přísedícím nejv. purkrabského soudu, nejstarší Vladislavův syn Leopold byl r. 1682 knězem cisterciáckého řádu na Zbraslavi. \n\nO ostatních bratřích a jejich pošlosti zevrubného nic nevíme a jen se domýšlíme, že Jiřík Vilém a Jan Jakub Chlumčanský z Přestavlk a z Chlumčan, kteří v matrikách fary všerubské jako kmotři v létech 1681–1682 se připomínají, byli potomci některého z těchto pěti bratří. Po Jindřichovi († 1708) byl bratr Václav pánem na Trhových Dušníkách, Německé Lhotě a Obcově a odkázal tyto statky »pro zachování rodu« strýci Antonínovi Chlumčanskému z Přestavlk a z Chlumčan r. 1722, synu bělečského Jana Františka, syna Oldřicha Kryštofa. Antonín koupil statek Růženou u Nadějkova nedaleko Jistebnice r. 1709 a prodal Dušníky r. 1734. S manželkou svou Johankou Voršilou Rozhovskou z Krucemburka měl 12 dětí, 9 dcer a 3 syny. Z dcer se provdaly Marie Anna za Jana Petra Stráníka z Kopidlna na Kamenné Lhotě u Borotína r. 1729, Josefa Klodiána za Františka Ferdinanda Radeckého z Radče na Růžené r. 1726 a Antonie Josefa za Maximiliána Josefa Dubského z Vitíněvsi r. 1733. Ze synů vstoupil Jan Václav do řádu kajetánskeho r. 1731, František záhy umřel a Antonín Josef pojav za manželku Josefu Obyteckou z Obytec dále rod svůj vedl. Koupil potomkům svým Hoštice na Volyňsku r. 1742 a Veselíčko u Milévska r. 1751, kde svůj byt až do smrti si oblíbil († 1772). Kšaftem svým rozdělil statky své mezi syny tou měrou, že Jan Nep. Veselíčko a Vojtěch Hoštice obdrželi; kněz světský Antonín byl penězi odbyt a dva řeholníci žili v klášteře bosých augustiniánů v Praze. (Po zrušení kláštera stal se kněz Jeronym Josef [Chlumčanský z Přestavlk a z Chlumčan] farářem v Nechvalicích na Sedlčansku v r. 1787–93 a potom děkanem v Boru.) Od Vojtěcha koupil Václav Leopold jako arcibiskup pražský Hoštice, a Veselíčko dostalo se do rodiny svob. p. z Bretfeldu. Synovec Vojtěchův František Josef sv. p. z Bretfeldu byl sice od Vojtěcha Chlumčanský z Přestavlk a z Chlumčano, c. k. podplukovníka a komořího, za vlastního přijat, avšak nepřešel na něho ani erb ani titul starožitné rodiny Chlumčanský z Přestavlk a z Chlumčan. \n\nNejdéle ze všech synů Antonína Chlumčanského z Přestavlk a z Chlumčan žil Václav Leopold Chlumčanský z Přestavlk a Chlumčan, již výše zmíněný arcibiskup pražský (* 15. listopad 1749 v Hošticích v Pracheňsku – † 14. červen 1830 v Praze). Studoval v Německý Brodě, r. 1765 byl přijat do semináře sv. Václava v Praze a dokončil studia filosofická, stal se mistrem svobodných umění. R. 1768 vstoupil do šlechtického konviktu u sv. Bartoloměje a dostudovav bohosloví stal se r. 1771 bakalářem. Posvěcen r. 1772 na kněze kaplanoval v Klášterci, stal se r. 1777 farářem ve Skoroticích, r. 1779 děkanem v Děčíně a t. r. zvolen kanovníkem metrop. kapitoly u sv. Víta v Praze, kde byl po 12 let kazatelem. Postoupiv k hodnosti arcijáhna, stal se r. 1795 tit. biskupem kanejským a suffragánem arcibiskupa Salma, r. 1796 generálním vikářem a r. 1801 biskupem litoměřickým. Nastoupiv 30. června 1802 úřad svůj osvědčoval se jakožto horlivý a dobročinný arcipastýř. Zřídil znova diecézní ústav theologický, rozšířil seminář, vynakládal velké summy na opravu budov kostelních i školních a zbudoval znova chrám na biskupském statku svém v Drmech. Pro neobmezenou štědrost jeho k chudině poctil jej císař František I. názvem »otce chudých« a jmenoval jej c. k. skutečným tajným radou. Když spojené vojsko r. 1813 u Litoměřic tábořilo, pečoval Chlumčanský z Přestavlk a z Chlumčan o jeho potřeby a zvláště o zaopatření vojínů raněných. I nabídl mu císař uprázdněné arcibiskupství lvovské, jež on však zamítl ze šlechetného důvodu, že nejsa jazyka polského znalý nemohl by lidu prospěti. Brzo potom, 13. kv. 1814, jmenován byl arcibiskupem pražským a 15. bř. 1815 u sv. Víta slavnostně nastolen. Hned potom rozdal 16. 000 zlatých mezi chudinu pražskou a r. 1817 věnoval na ulevení bídy v některých krajích českých 20.000 zl., a když mu z této summy zbývající časť 8000 zl. byla navrácena, daroval tyto peníze k založení Národního muzea, jemuž také věnoval valný počet vzácných prvotisků a rukopisů. Horlivě pečoval o zvelebení školství; na svých panstvích vystavěl 9 nových škol, zřídil znovu a zvelebil ústav pro vdovy a sirotky učitelské a stal se zakladatelem dvou reálných škol, v Rakovníku a v Liberci, prvních to ústavů toho druhu v Čechách. R. 1826 zavedl opět jitřní mši sv. o Vánocích. Zorganisoval arcidiéc. seminář a ustanovil mu třetího představeného, jejž i sám do r. 1823 platil. Aby učinil přítrž nedostatku duchovenstva, živil v semináři 25 chudých studujících a odkázal na týž účel 10.000 zl. Staral se také o zřizování vikariátních knihoven k dalšímu vzdělání duchovenstva a podporoval tehdejší snahy o zvelebení jazyka českého; Josefu Jungmannovi platil po několik let zvláštního písaře, aby mohl svůj Slovník dokončiti a vydati, a když biskup Fr. Pištěk a ceremonář Karel Vinařický pojali úmysl založiti »Časopis pro katol. duchovenstvo«, dal ochotně svolení a podporoval tento důležitý sborník, ku pěstování theologie a ku zdokonalení spisovné češtiny prospěšný. \nV závěti odkázal Václav Leopold Chlumčanský z Přestavlk a z Chlumčan znamenité sumy různým chrámům i k účelům dobročinným a zůstaviv blahou památku v lidu českém, zemřel jako poslední potomek starožitné české vladycké rodiny Chlumčanští z Přestavlk a byl pohřben v arcibiskupské hrobce u sv. Víta. \n\nSrv.: Dr. Kl. Borový, Dějiny diécése pražské (Praha, 1874); Ant. Frind, Geschichte der Prager Bischöfe u. Erzbischöfe (t., 1873). Et. O rodu [Chlumčanský z Přestavlk a z Chlumčan]-ch viz Jos. z Bretfeldu spis: Umriss einer kurzen Geschichte des Leitmeritzer Bisthums nebst genealog. Denkwüdigkeiten über das Alter und die Verdienste der böhm. Familie [Chlumčanský z Přestavlk a z Chlumčan] von [Chlumčanský z Přestavlk a z Chlumčan] (1811).\n\nErbem měli podélně rozdělený, stříbrný a černý, s buvolími rohy, bílým a černým na helmě.\n\n"}
{"id": "265880", "url": "https://cs.wikipedia.org/wiki?curid=265880", "title": "Antti Aalto", "text": "Antti Aalto\n\nAntti Aalto (* 4. března 1975, Lappeenranta, Finsko) je bývalý profesionální finský hokejový útočník, který hrál za Mighty Ducks of Anaheim v NHL.\n\nAntti Aalto byl draftován týmem Mighty Ducks of Anaheim v roce 1993, v 6. kole, celkově na 134. místě. I tak ale pokračoval s hraním ve Finsku, za tým TPS. To až do sezóny 1997-98, kdy se připojil k farmářskému klubu Anaheimu, Cincinnati Mighty Ducks. Za ten nastoupil k 29 zápasům a zasáhl i do 3 zápasů za Anaheim a odbyl si tak debut. V NHL zůstal až do sezóny 2000-01. Po této sezóně se vrátil do rodného Finska, kde hrál nejdříve za Jokerit a poté za TPS až do sezóny 2005-06. V té odehrál ale pouhé 4 zápasy. Poté byl nucen ukončit svou nedlouhou kariéru kvůli zranění ramene.\n\nAalto hrál i za finskou reprezentaci při několika akcích. Nejdříve na Juniorském mistrovství světa (1994,1995), poté i na klasickém mistrovství světa (1997 a 2000), olympiády se nikdy nezúčastnil.\n"}
{"id": "265882", "url": "https://cs.wikipedia.org/wiki?curid=265882", "title": "Srážení mléka", "text": "Srážení mléka\n\nKe srážení mléka může docházet samovolně, činností mikroorganismů, které se do mléka dostávají například po otevření láhve. Tento proces je ale velmi pomalý, v laboratořích se proto provádí pomocí kyselin – typickou je kyselina octová (ředěná – 8%), která mléko oddělí na dvě složky rozdílné konzistence – tuhou sýřeninu a mléčné sérum (syrovátka). Hlavním proteinem kravského mléka je kasein, protein nezávislý na teplotě (proto můžeme mléko ohřívat), ale náchylný na změnu pH prostředí – to umožňuje výrobu tvarohů, sýrů apod.\n"}
{"id": "265884", "url": "https://cs.wikipedia.org/wiki?curid=265884", "title": "Délos", "text": "Délos\n\nDélos (druhý pád \"Délu\", řecky \"Δήλος\", \"Dýlos\") je malý ostrov v Egejském moři v souostroví Kyklady. Je významným archeologickým nalezištěm zapsaným roku 1990 do seznamu světového dědictví UNESCO. V období antiky byl velkým náboženským a obchodním centrem. V současnosti nemá hospodářský význam a správně spadá pod blízký ostrov Mykonos.\n\nOstrov byl sídlem náboženských kultů již od prehistorických dob. Podle řecké mytologie se zde narodili bohové Apollón a Artemis a Délos se stal jedním z nejvýznamnějších míst Apollonova kultu. Díky své výhodné poloze byl osídlen již ve 3. tisíciletí př. n. l..\n\nJako významné kultovní místo se stal centrem námořní amfiktyónie (náboženský spolek řeckých států), ke které náležely i Athény, konaly se zde pravidelně náboženské slavnosti. Po založení athénského námořního spolku byl Délos zvolen za jeho centrum a spolkovou pokladnici. Ostrov dlouho zůstal pod vlivem Athén, které podporovaly místní kult. Za nadvlády Makedonského království se stal významným obchodním přístavem. Roku 166 př. n. l. byl z vůle Říma připojen opět k Athénám, jejichž součástí zůstal do dob křesťanství. Během I. války Říma s Mithridatem Pontským byl ostrov zpustošen a začal upadat.\n\nOd roku 1872 zde péčí Francouzské školy v Athénách probíhají archeologické vykopávky, které se svým významem dají srovnat s vykopávkami v Olympii a Delfách. Byla zde objevena řada staveb datovaných od prehistorických (předmykénské a mykénské sídliště) i archaických (Terasa lvů) period, přes klasické období (Apollónovy chrámy aj.) až po významné stavby z doby helénismu (agory, soukromé domy). Roku 1990 byl celý archeologický park jako mimořádně bohaté naleziště zapsán do seznamu světového dědictví UNESCO.\nDélos je v centru souostroví Kyklady v Egejském moři. Společně se sousední Rhénií, od níž je oddělen jen úzkým průlivem, se nalézá ve vzdálenosti 2 km od ostrova Mykonos. Má rozlohu 3,5 km². Svahy Délu jsou mírné a nejvyšší vrchol Kynthos se zvedá do výše 106 m. Jediným jeho vodním tokem je potok ve starověku zvaný Inopos. Jeho přístav nikdy nepřesáhl průměrnou velikost a za intenzivnějšího větru se ostrov stává nepřístupným.\n\nJe územím Řecké republiky a správně spadá do kraje Jižní Egeis, regionální jednotky a obce Mykonos a stejnojmenné komunity Mykonos. Na ostrově není žádný hotel a není zde dovoleno přenocovat. Výjimku tvoří archeologové, kterých tu roku 2011 žilo a pracovalo 24.\n\nV antické řecké mytologii se Délos stal místem narození božské dvojice Artemis a Apollóna. Ti byli dětmi Dia (ačkoli původně byly jejich kulty odděleny) a titánky Létó.\nPříběh o jejich narození má několik verzí. Jedna je zaznamenána v části raného Hymnu na Apollóna. Tato „délská“ část je připisována slepému básníku z ostrova Chios, někdy mylně ztotožňovanému s Homérem:\n\nDiova žena Héra se dozvěděla o záletu svého muže a ze strachu z jejího hněvu nechtělo žádné místo na zemi ani na moři poskytnout Létó útočiště. Zeus tedy Délos, do té doby volně plující Egejským mořem, ukotvil, aby Létó mohla porodit své dvě děti – dvojčata Apollóna a Artemis. Délos jí i tak poskytl útočiště jen výměnou za slib, že si Apollon zřídí na ostrově chrám. Po devíti dnech v bolestech porodila Létó opřená o horu Kynthos a držící se posvátné palmy. \nUdálost se odehrála u břehu malého jezera, dnes vysušeného, které se stalo významnou součástí svatyně a umožnilo tak moderním archeologům snazší orientaci.\n\nOstrov se narozením Artemis a Apollóna stal svatou půdou – ženy zde nesměly rodit a také zde nebylo dovoleno umírat.\n\nJiné legendy o vzniku ostrova vyprávějí, že byl stvořen skokem titánky Astérie (sestry Letó), která se vrhla do moře, aby unikla Diovu pronásledování, nebo Poseidónem, který na Diovu žádost udeřil svým trojzubcem a dal vystoupit dvěma skalnatým plošinám – Délu a Rhénii.\n\nDíky výjimečné poloze v centru Kyklad byl Délos osídlen odpradávna. S jeho polohou souvisí i kořeny náboženského kultu - snad kultu bohyně matky, jejíž místo později zaujala Artemis. O osídlení ostrova od prehistorických dob svědčí nálezy zbytků sídlišť. Prvními obyvateli ostrovů byli podle Thúkydida Kárové, kteří kolem roku 3000 př. n. l. přišli z Malé Asie následováni Mykéňany (podle tradice vypudil Káry krétský král Mínós) a Ióny. Raná sídla ležela na vrcholu kopce Kynthos. Našlo se zde nadprůměrné množství mykénské keramiky.\n\nV pozdní době bronzové byla na Délu uctívána bohyně Artemis. V době sepsání Odyssey byl již ostrov znám jako rodiště Artemidy a Apollóna. Kromě těchto dvou bohů byla na ostrově uctívána i jejich matka titánka Létó. Některé nálezy naznačují ztotožnění Létó s mykénskou bohyní Brizo, ale kontinuita kultu jimi není uspokojivě doložena. Od 8. století př. n. l. se zde konaly nádherné slavnosti s chvalozpěvy a sportovními soutěžemi na počest boha Apollona. Délos se stal centrem amfiktyonie (politicko-náboženského spolku řeckých obcí) sdružující iónské obce. S dohledem na konání slavností byl spojen i jistý díl politické moci.\nBěhem 7. a 6. století př. n. l. byl ostrov pod vlivem Naxu. V souvislosti s kultem Apollóna a Artemidy bylo tehdy vztyčeno mnoho staveb, jako např. Chrám Naxijských, Terasa lvů, Apollónova kolosální socha, kolonáda Naxijských, a Nikandrova socha zasvěcená Artemidě. V posvátném přístavu byla vybudována mola a jiná zařízení – jedná se o jedna z nejstarších známých v řeckém světě.\n\nV pozdější době vzrostl vliv Athén na Kykladské ostrovy. V zájmu upevnění pozic rozkázal kolem roku 540 př. n. l. Athénský tyran Peisistratos očistit tento svatý ostrov: ostatky zemřelých a osoby nemocné nebo staré byly převezeny na sousední Rhénii. Athény vystřídal kolem roku 525 př. n. l. Samos, když se za vlády Polykrata zmocnil Rhénie. Polykratés založil tradici nových slavností a Rhénii zasvětil Apollónovi připojiv ji tím k Délu.\n\nRoku 478 př. n. l. se oficiálně zformoval Délský spolek. Tak moderní historikové pojmenovali alianci řeckých městských států jejímž cílem byl boj proti Peršanům a jejíž zásluhou byli Peršané definitivně vypuzeni z Řecka. Pokladnice spolku kontrolovaného Athénami byla svěřená Délu, a odehrávala se zde i jednání zástupců spolku. Ostrov se posléze dostal pod úplnou dominanci Athén. Mnohé kulturní poklady byly roku 454 př. n. l. odvezeny do Athén, když tam byla přeložena i spolková pokladnice.\n\nBěhem peloponéské války vypukl v Athénách mor. Mor byl považován za Apollonův hněv, a proto Athéňané dali ostrov roku 426 př. n. l. opět očistit. Na Rhénii byly přemístěny všechny hroby, kromě hrobů prvních kolonistů, které byly považovány za posvátné. V duchu tohoto očištění bylo zakázáno na ostrově narodit se i umřít a staří a umírající lidé a těhotné ženy museli z ostrova odjíždět.\n\nRoku 422 př. n. l. Athény rozkázaly vyhostit všechny stálé obyvatele ostrova a ujaly se organizace délských slavností - Délií, které se konaly každých 5 let. Procesí poutníků byla doprovázena hudbou a tancem a konaly se umělecké a sportovní soutěže a závody koňských spřežení. Koncentrace osob také umožňovala čilou obchodní činnost.\n\nPod vlivem Makedonské říše si ostrov nadále udržel svůj náboženský význam, ale i obchod nabyl značného významu. V té době žilo na ostrově okolo 25 000 obyvatel. Obchodovalo se zde s obilím, olejem, vínem a s otroky. Pro potřeby obchodníků přicházejících z celého Středomoří byly nad městem vztyčeny nové svatyně zasvěcené egyptským, syrským, fénickým a dalším božstvům.\n\nKdyž se oblasti zmocnili Římané, roku 166 př. n. l. vrátili svatyni i ostrov pod správu Athén a prohlásili jej svobodným přístavem, ve snaze vytvořit konkurenci jim vzdorujícímu Rhodu. Athéňané vypudili dosavadní obyvatelstvo. Vzniklý prostor byl zaplněn nejen přistěhovalci z Attiky ale i kupci z celého Středomoří. V této době se Délos, který ležel na přirozené spojnici cest z Malé Asie a Černomoří do Řecka a na Apeninský poloostrov, stal jedním z nejvýznamnějších středomořských přístavů.\n\nDefinitivní úpadek ostrova začal za války mezí Římem a Pontem. Vojsko krále Mithridata Pontského roku 88 př. n. l. vtrhlo na ostrov, pobilo 20 000 mužů, ženy a děti odvleklo do vězení a otroctví a město poničilo. Ostrov byl ještě jednou vypleněn námořními lupiči roku 69 př. n. l. Procesí k Apollónově svatyni se ztenčila a obchod se kvůli činnosti pirátů již neobnovil. Podle Pausania zůstali na ostrově jen strážci svatyně. V době císaře Hadriána se Athény bezúspěšně pokusily ostrov prodat.\n\nObyvatelé ostrova přijali křesťanství během 4. století, ale již v 7. století byl ostrov opuštěn. Roku 1329 přebývala na ostrově skupina Řeků z Epiru nebo rytířů z Malty. Během turecké vlády se ostrov stal útočištěm pirátů drancujících oblast.\n\nPrvním „archeologem“, který stanul na Délu, byl v 15. století Christoforo Buondelmonti. Od roku 1872 zde Francouzská škola v Athénách se souhlasem řecké vlády vede soustavné archeologické vykopávky.\n\n\n\n"}
{"id": "265887", "url": "https://cs.wikipedia.org/wiki?curid=265887", "title": "Krimmelské vodopády", "text": "Krimmelské vodopády\n\nKrimmelské vodopády ( ) tvoří vodní kaskáda na říčce Krimmler Ache v Národním parku Vysoké Taury v Rakousku. Její vody se vlévají do Salzachu a po průtoku regionem Pinzgau (dnešní okres Zell am See) míří k Salzburku. Svým průtokem a především celkovou výškou 385 m patří k nejkrásnějším vodopádům v Evropě. Leží na jižním okraji obce Krimml, kam se lze ze Salzburku dopravit autobusovou linkou.\n\nKrimmler Ache je typický ledovcový tok. 12,2 % z její spádové oblasti (109,9 km) je pokryto ledovcem. Množství vody protékající korytem se mění nejen v průběhu roku (v červnu a červenci dosahuje cca 5,6 m/s, zatímco v únoru pouze necelých 0,2 m/s), ale i během dne. Nejvyššího průtoku dosahuje mezi 21. a 24. hodinou, neboť k překonání vzdálenosti 18 km od paty ledovce k hraně prvního stupně vodopádu potřebuje 9–12 hodin. Rekordní průtok byl zaznamenán 25. srpna 1987, kdy zde vodní živel narostl až na 180 m/s.\n\nPodél vodopádů, které spadají do údolí ve třech stupních (140 m, 100 m a 145 m), se vine zpevněná turistická stezka, která na zhruba 4 km překonává převýšení 380 m (leží v nadmořské výšce 1070–1450 m). Během výstupu (1 1/4 hodiny) čeká návštěvníka 11 zastávek s výhledy na mohutné vodní kaskády: Kürsinger Platz 1070 m, Riemann Kanzel 1110 m, Regen Kanzel 1150 m, Sendtner Kanzel 1170 m, Jung Kanzel 1210 m a Jaga Sprung 1220 m (dolní stupeň); Bergersteig 1245 m a Schőnangerl 1306 m (střední stupeň); Staubige Reib 1330 m, Bergerblick 1390 m a Schettkanzel 1460 m (horní stupeň). Při vstupu se platí 4,00 € (2018). \n\nTrasa podél vodopádů byla známa již od vrcholného středověku, kdy se využívala jako obchodní stezka mezi Itálií a zaalpskými zeměmi, kudy proudila alpská sůl výměnou za jiné výrobky. Turisticky začala být zajímavou po roce 1835, kdy bylo na levém břehu řeky vybudováno schodiště na vrchol nejnižšího z pater vodopádů.\n\nDnešní vyhlídková trasa vznikla v r. 1901, kdy po dokončení Pinzgauské železnice sem začaly proudit davy návštěvníků. Vybudování cesty měla v gesci Warnsdorfská sekce Rakouského alpského spolku.\n\nStudie Salcburské Paracelsus Medizinische Privatuniversität přisuzuje místnímu klimatu blahodárné účinky na dýchací potíže a astma.\n\n"}
{"id": "265888", "url": "https://cs.wikipedia.org/wiki?curid=265888", "title": "Hohe Gaisl", "text": "Hohe Gaisl\n\nHohe Gaisl ( \"Hohe Gaisl\"; \"Croda Rossa\") je hora nacházející se v Dolomitech v Itálii, v provincii Bolzano. Je součástí jak přírodního parku Parco Naturale delle Dolomiti d'Ampezzo svou jižní stranou, tak patří zároveň do parku Parco Naturale Fanes-Sennes-Braies svými severními stěnami. Hranice vede přímo po hřebeni ve směru jihovýchod - severozápad. Jedná se o dominantní vápencovou horu, která v blízkém okolí nemá srovnání. Údolí Höhlesteintal převyšuje o 1700 metrů. Je nejvyšším vrcholem skupiny \"Pragser Dolomiten\". Hora, ačkoli je v Dolomitech řazena k těm vyšším, nemá ve svém okolí žádný ledovec. V severozápadním hřebeni leží nižší vrchol Kleine Gaisl (2859 m), na který vede značená turistická cesta.\n\nNa její vrchol nevede žádná turistická cesta. Jedná se čistě o horolezecký vrchol. Samotný vrchol se nachází ve středu čtyř se sbíhajících hřebenů a při pohledu shora vypadá jako hvězdice. Na vrchol vede horolezecká trasa klasifikace obtížnosti III. UIAA. Pod severovýchodní stěnou leží turistický hotel \"Hohe Gaisl\" (1991 m). Na východě je opěrným bodem horská pastvina \"Alpe Ra Stua\" (1695 m).\n\nDo skupiny masivu Hohe Gaisl náleží několik vrcholů, které jsou součástí např. hřebenů vybíhajících z uzlového bodu Hohe Gaisl, nebo blízké sousední vrcholy, náležící k masivu hory Hohe Gaisl.\n\n"}
{"id": "265889", "url": "https://cs.wikipedia.org/wiki?curid=265889", "title": "Dachau", "text": "Dachau\n\nDachau je německé velké okresní město a zároveň okresní město, náležící Bavorsku, které leží asi 20 km severně od Mnichova.\n\nNázev města je spojen s prvním koncentračním táborem, zřízeným nacisty 20. března 1933. Místo tábora je dnes zpřístupněno jako památník.\n\nV koncentračním táboře Dachau se školili příslušníci SS a systém správy tábora, zahrnující i plánované vraždění vězňů, se stal vzorem i pro ostatní německé koncentrační tábory.\n\nKoncentračním táborem Dachau prošlo přes 200 000 osob z více než 30 zemí, z nichž pravděpodobně 25 613 osob zemřelo v táboře a dalších téměř 10 000 zemřelo po deportaci do dalších koncentračních táborů – převážně polské Osvětimi.\n\nŽije zde okolo 45 tisíc obyvatel a jedná se o předměstí Mnichova.\n\n\n"}
{"id": "265895", "url": "https://cs.wikipedia.org/wiki?curid=265895", "title": "Gipuzkoa", "text": "Gipuzkoa\n\nGipuzkoa (baskicky) či Guipúzcoa (kastilsky) je historické území na severovýchodě autonomního Baskicka a dnes jedna z provincií Španělska. Sousedí s francouzskou Akvitánií, s Navarrou a baskickými provinciemi Bizkaia a Araba. Hlavním městem je přímořské město San Sebastián (baskicky Donostia).\n\n691 895 obyvatel, převážně Basků, zde žije na 1980 km²; Guipúzcoa je tak co do rozlohy nejmenší španělskou provincií. Provincie se vyznačuje nejvyšší mírou používání baskičtiny.\n\nŠtít dělen, nahoře polcen: 1) v červeném přirozený král na trůně se stříbrným mečem v pravici; 2) v červeném 12 zlatých děl s lafetami ve čtyřech řadách; a 3) ve zlatě tři zelené tisy na zeleném pažitu, v patě řeka s modrými a stříbrnými vlnami. Klenot: otevřená královská koruna. Štítonoši: dva diví muži a pod nimi heslo \"\"Fidelissima bardulia nunquam superata\"\".\n\nV boxu zobrazený znak, postrádající horní dvě pole, byl vytvořen roku 1979. Španělský list ABC ve článku \"\"Bildu manipula la historia de Guipúzcoa mutilando sus escudos\"\" z roku 2014 uvedl, že došlo k \"\"vypuštění děl, ukořistěných Navarrským v roce 1512\"\", neboť ty měly \"\"symbolizovat ztrátu svobody\"\". Podle katalánského vexillologa Jaume Ollého byla tato verze znaku dle usnesení z 25. listopadu 1985, vyhlášena 27. března 1990 v souladu se samosprávnou normou (\"norma foral\") č. 6/90:\n\nNový znak byl v duchu usnesení autonomní vlády zbaven všech monarchistických elementů. Na oficiálních stránkách provincie vypadá znak spíše jako logo – ve zlatém poli (na stránkách provincie je pole stříbrné) nad třemi volnými modrými vlnitými pruhy tři zelené stromy. Verze se zlatým polem je ve znaku Baskického autonomního společenství.\n\n"}
{"id": "265899", "url": "https://cs.wikipedia.org/wiki?curid=265899", "title": "János Kádár", "text": "János Kádár\n\nJános Kádár (26. května 1912, Rijeka – 6. července 1989, Budapešť) byl maďarský komunistický politik, generální tajemník Maďarské socialistické dělnické strany (MSZMP) a premiér Maďarské lidové republiky v letech 1956-1958 a 1961-1965. Jako šéf MSZMP byl faktickým vládcem Maďarska v letech 1956-1988.\n\nKádárovo působení bylo velmi kontroverzní. Na jedné straně se podílel na nástupu stalinistického Rákosiho režimu v Maďarsku po 2. světové válce, na přípravě vykonstruovaného procesu s László Rajkem v roce 1949 a především na potlačení Maďarského povstání v roce 1956, kdy kolaboroval se sovětským vedením a stal se jeho prostředníkem pro udržení Maďarska ve sféře vlivu Sovětského svazu. Nesl podstatnou část viny na následných represích vůči představitelům povstání včetně justiční vraždy Imreho Nagye. Na druhou stranu byl v letech 1951-1954 sám politickým vězněm Rákosiho režimu a po převzetí moci v roce 1956 se snažil od stalinismu distancovat, byť jeho metody při provádění represí proti vůdcům povstání z roku 1956 sám částečně používal. Od 60. let však jeho vládnutí skutečně přineslo jisté uvolnění společenské situace. V rámci zemí sovětského bloku bylo Maďarsko považováno za jeden z nejliberálnějších režimů. Kádár se snažil získat pro své vládnutí legitimitu skrze postupné zlepšování životních podmínek obyvatelstva, které však bylo vykoupeno velkým zahraničním zadlužením a v 80. letech přivedlo zemi k těžké ekonomické krizi. Jeho režim získal označení „gulášový socialismus“ a umožnil relativně hladký přechod k demokracii v letech 1988-1990. V celonárodní anketě v roce 1999 byl Kádár zvolen třetím největším Maďarem všech dob (prvním mezi osobnostmi žijícími ve 20. století).\n\nJános Kádár se narodil jako János Csermanek ve městě Rijeka v Uhersku (dnešní Chorvatsko). Jeho matka byla velmi chudá služka a dala ho k výchově do cizí rodiny do maďarské vesnice Kapoly. Později se Kádár a jeho matka přestěhovali do Budapešti.\n\nKádár byl od mládí nadšeným komunistou. Vyučil se mechanikem a už v 17 letech se angažoval v odborech, hnutích pracujících a v komunistické straně. Pro svoji činnost byl vězněn za Horthyho režimu ve 30. letech i v průběhu 2. světové války. Už ve 30. letech se ve vězení potkal s Mátyásem Rákosim, který se pro něj stal idolem.\n\nPo skončení války si změnil jméno ze slovansky znějícího Csermanek na typicky maďarské Kádár, aby si usnadnil politickou kariéru, která se před ním otevírala. Do vysoké funkce se dostal jako zástupce předsedy Maďarské komunistické strany (MKP) v roce 1946. V roce 1948 se stal ministrem vnitra. V roce 1949 se podílel na přípravě vykonstruovaného procesu s nepohodlným ministrem László Rajkem. Sám po určitou dobu věřil, že Rajk byl skutečně agentem kontrarevolučních sil. Postupně však pochopil, že proces je postaven na naprosto nepodložených obviněních, smyšlených důkazech a vynucených výpovědích. Uvědomil si, že něco podobného se může stát komukoliv ze stranických funkcionářů včetně jeho samého. Po zhlédnutí Rajkovy popravy 15. října 1949 byl zdrcen a vyslovoval pochybnosti o tom, zda nedošlo k justičnímu omylu.\n\nTehdejší stalinistický vůdce Maďarska Mátyás Rákosi Kádára považoval za jednoho ze svých potenciálních konkurentů a adeptů na obsazení své nejvyšší funkce. Když se dozvěděl o jeho smýšlení o Rajkově procesu, rozhodl se jej spolu s několika dalšími funkcionáři zbavit. Proto proti němu nechal vykonstruovat další politický proces. V dubnu 1951 byl Kádár na základě zcela absurdních obvinění zatčen. Během vyšetřování byl podroben ponižujícímu a nelidskému zacházení a v roce 1952 byl odsouzen na doživotí. Z vězení se dostal v roce 1954 díky uvolnění společenské situace po Stalinově smrti. Postupně se vrátil i do významných stranických funkcí.\n\nI přes svoji tragickou osobní zkušenost zůstal neochvějně věrný komunistické straně a paradoxně i Rákosimu, k němuž nepřestal chovat úctu. Domníval se, že jeho proces nebyl vyvolán na popud samotného Rákosiho, ale kvůli falešným informacím, které mu podsouvali jeho pomocníci.\n\nBěhem Maďarského povstání v říjnu 1956 Kádár původně spolupracoval s reformním premiérem Imre Nagyem, jehož cílem bylo vymanit Maďarsko z područí SSSR. Poté, co Kádár 1. listopadu uvítal vyhlášení neutrality Maďarska, opustil vládní ústředí a odebral se na velvyslanectví Sovětského svazu, odkud byl rychle převezen do Moskvy. Sovětskými vůdci byl vybrán, aby jim pomáhal udržovat MLR v kurzu, který by byl pro SSSR přijatelný. Kádár se rozhodl ustoupit a všechna přání Sovětů splnit.\n\nImre Nagy mezitím zvládl obnovu demokratického systému koaličních stran z roku 1945. Vládní Maďarská strana pracujících (MDP) se 2. listopadu transformovala na Maďarskou socialistickou dělnickou stranu (MSZMP). Dne 4. listopadu Kádár utvořil kolaborantskou tzv. revoluční dělnicko-rolnickou vládu a povolal do země sovětské oddíly, které mezitím Budapešť opustily. Téhož dne po ranním rozhlasovém projevu Imre Nagye se ozval Kádárův hlas z vysílací stanice v Szolnoku a vyzýval jménem nově utvořené revoluční dělnicko-rolnické vlády k boji proti kontrarevoluci po boku sovětské armády. Dne 7. listopadu se na sovětských tancích spolu se svou vládou vrátil do Budapešti, kde se stal předsedou Prozatímního výkonného výboru MSZMP. Do funkce generálního tajemníka strany byl zvolen až na sjezdu dne 26. února 1957.\n\nKádár se stal předsedou promoskevské vlády, která do ledna 1957 potlačila poslední zbytky svobody. Pod jeho vedením začala strana sílit a do června 1957 vzrostl počet členů na zhruba 346 000 osob. 21. března 1957 byla založena organizace KISZ, která měla na starosti výchovu mládeže v komunistickém duchu. 27. května 1957 došlo k podepsání smlouvy o dočasném pobytu sovětských jednotek v Maďarské lidové republice. Jejich počet se stabilizoval asi na 80 000 mužích.\n\nNejvětší význam pro Kádára a jeho MSZMP měl vykonstruovaný proces s Imre Nagyem a jeho spolupracovníky, který se konal na jaře 1958. Všichni byli shledáni vinnými ze spiknutí, jehož cílem bylo svrhnout lidově demokratický režim, a odsouzeni k trestu smrti. Bývalý premiér Imre Nagy, jeho poradce Miklós Gimes a ministr obrany Pál Maléter byli popraveni 16. června 1958. Ostatní vládní spolupracovníci byli uvězněni. Ačkoliv moskevské vedení mělo zájem na jednoznačném vyřešení krize a potrestání strůjců povstání, neexistují dokumenty o tom, že by po nové maďarské vládě vyžadovalo popravu Nagye a jeho spolupracovníků. Kádár měl možnost popravy odvrátit, rozhodl se ovšem jinak, a proto na něm leží podstatná část viny za justiční vraždu Nagye i dalších osob.\n\nO povstání z roku 1956 Kádár vždy hovořil jako o „národní tragédii“. Při své následné více než 30leté vládě vedl neustálou „bitvu na dvou frontách“: na jedné straně byla pro něj hegemonie komunistické strany a budování socialismu nepřekročitelným imperativem, na straně druhé odmítal tvrdé represe vůči společnosti ve stylu stalinismu z počátku 50. let. Přesně v tomto duchu Kadár v 60. letech vyhlásil všeobecnou amnestii a oznámil novou politiku „\"kdo není proti nám, je s námi\"“. Tak se zrodil tzv. „gulášový socialismus“ nebo také „kádárismus“, který se snažil získat podporu širokých vrstev obyvatelstva postupným zvyšováním jejich životní úrovně. V roce 1966 se Ústřední výbor rozhodl zavést tzv. Nový ekonomický mechanismus (NEM), v rámci něhož se mělo přebudovat hospodářství a zvýšit jeho produktivita tak, aby Maďarsko bylo na světových trzích více konkurenceschopné.\n\nNa mezinárodním poli bylo Maďarsko kvůli událostem z roku 1956 izolováno a západní státy s ním odmítaly spolupracovat. Kádárovi se však díky jeho neúnavné snaze postupně podařilo obnovit styky i s kapitalistickými zeměmi. Ty k němu nabývaly důvěru díky zřetelnému uvolňování sociálních i ekonomických poměrů v zemi, které jeho vláda přinášela. Je však nutno zdůraznit, že ačkoliv bylo Maďarsko Západem považováno za jednu z nejpřijatelnějších a nejotevřenějších zemí sovětského bloku, Kádár veškeré styky navazoval výhradně s výslovným či tichým souhlasem Moskvy. Tím se výrazně odlišoval od Titovy Jugoslávie i Ceauşeskova Rumunska, jež si naopak zakládaly na nezávislosti své vnitřní i zahraniční politiky na Sovětském svazu.\n\nUvolňování situace v Československu, které vyvrcholilo pražským jarem v roce 1968, původně Kádár považoval za potenciální podporu pro svoji snahu o ekonomické a sociální reformy v rámci sovětského bloku. Postupně však nabyl přesvědčení, že v Československu vážně hrozí zhroucení vlády komunistické strany, což bylo pro něj nepřijatelné. Pod nátlakem představitelů SSSR a některých dalších zemí Varšavské smlouvy nakonec souhlasil s účastí maďarských vojsk na invazi do Československa dne 21. srpna 1968.\n\nProvádění hospodářských reforem v Maďarsku bylo kvůli tlaku sovětského vedení i konzervativních struktur v MSZMP na počátku 70. let utlumeno. Přesto díky už provedeným změnám docházelo k ekonomickému oživení. V drobném podnikání se rozšiřovala oblast soukromého sektoru a vzrůstal i počet soukromě hospodařících zemědělců, což bylo v některých jiných zemích socialistického tábora nemyslitelné. Zároveň však přetrvávala neefektivita, která je systémům centrálně plánovaného hospodářství vlastní – zejména v podobě velkých podniků vyrábějících zboží bez odbytu. Kromě toho alarmujícím způsobem narůstalo zahraniční zadlužení. Sovětský svaz vzhledem k vlastním problémům nebyl schopen Maďarsku pomáhat, což bylo citelné především v nedostatečných dodávkách surovin. V 80. letech se proto MLR stále více dostávala do hospodářské krize.\n\nKádár byl silný kuřák, jehož zdraví navíc výrazně nalomil pobyt ve vězení v první polovině 50. let. Jeho zdravotní stav se v průběhu 80. let prudce zhoršoval. Uvnitř samotné MSZMP sílily reformní skupiny, které zpochybňovaly Kádárovu schopnost dále vést zemi. 22. května 1988 Kádár odstoupil z funkce generálního tajemníka MSZMP a byl nahrazen umírněným reformistou Károly Grószem. Na jaře 1989 byl Kádár uvolněn i ze své čestné funkce předsedy MSZMP a krátce na to dne 6. července zemřel – ve stejný den, kdy byl rehabilitován Imre Nagy, kterého nechal v roce 1958 popravit. Ve chvíli, kdy maďarský Nejvyšší soud oznamoval verdikt o rehabilitaci Nagye, vstoupil do místnosti neznámý muž a řekl: „\"Kádár je mrtvý\".“ Přesto na Kádárův pohřeb dobrovolně dorazilo kolem 100 000 lidí.\n\nDne 4. května 2007 neznámí pachatelé rozbili mramorovou desku u hrobky Jánose Kádára a jeho manželky a otevřeli rakev s Kádárovými ostatky. Ukradeny byly i některé jeho kosti, stejně tak jako urna s popelem jeho manželky. Nedaleko poničené hrobky vandalové nastříkali sprejem nápis „Vrahu a zrádče, nemůžeš odpočívat v posvátné půdě.“ Maďarští politici bez ohledu na stranickou příslušnost vandalství odsoudili. Tehdejší premiér a předseda MSZP Ferenc Gyurcsány označil událost za odporný, nelidský a zbabělý čin. Odsoudila jej i opoziční pravicová strana Fidesz, která se profiluje jako výrazně antikomunistická a předhazuje socialistům jejich minulost.\n\nNa Kádárově hrobě je vytesán text „BYL JSEM, KDE JSEM MUSEL BÝT. UDĚLAL JSEM, CO JSEM MUSEL UDĚLAT.“ Jde o citaci jeho slov, která pronesl před Valným shromážděním OSN v roce 1960, kdy se snažil obhájit svoje činy po roce 1956.\n\nU příležitosti stého výročí narození byla v roce 2012 u Kádárova hrobu odhalena jeho busta. Jelikož však pořadatelé neměli od správce hřbitova povolení, museli ji ještě tentýž den odstranit.\n\n\n\n"}
{"id": "265900", "url": "https://cs.wikipedia.org/wiki?curid=265900", "title": "Schräge Musik", "text": "Schräge Musik\n\nSchräge Musik (v překladu něco jako „šikmá muzika“, německý hovorový výraz pro jazz) byl německý systém šikmého uložení kulometů či častěji kanónů v letounu používaný za 2. světové války proti bombardérům.\n\nAutorem tohoto řešení byl velitel 4./NJG 2 nadporučík Rudolf Schönert, který si do svého letounu Dornier Do 17 Z-10 nechal namontovat kulomet MG 17, který střílel šikmo dopředu nahoru přes kryt pilotní kabiny. Pečlivé zkoušky probíhaly ve zkušebním středisku letecké palubní výzbroje v Tarnewitzu. Následně navrhl použití tohoto systému i na letounech Dornier Do 217 N, kde se nakonec také uplatnil.\n\nV pozdějších válečných letech se jednalo o jedno až čtyřhlavňové jednotky kanónů MG 151 či MG FF ráže 20 mm, nebo 30 mm, které byly opět pevně umístěny za pilotní kabinou letounu a mířily šikmo dopředu nahoru (pod úhlem cca 70°). Tuto výzbroj používaly rovněž těžké noční stíhače Junkers Ju 88 G, Junkers Ju 388 J-3, Messerschmitt Bf 110 F-4/U1 a Heinkel He 219 A-2 Uhu. Schräge Musik měla výhodu v tom, že pilot podletěl bombardér, dostal se do mrtvé zóny jeho palubních zbraní a beztrestně ho mohl zespodu ostřelovat do nejslaběji chráněného místa (dolní, zadní polosféra bombardéru).\n\nObdobný systém v Japonsku zavedl Jasuna Kozono.\n\n"}
{"id": "265901", "url": "https://cs.wikipedia.org/wiki?curid=265901", "title": "Ekvitermní regulace", "text": "Ekvitermní regulace\n\nEkvitermní regulace teploty v místnosti spočívá v nastavení teploty topné vody (neboli v regulaci zdroje tepla) v závislosti na venkovní teplotě. Při nižší venkovní teplotě je požadována vyšší teplota dodávané topné vody, aby došlo k rovnováze mezi dodaným teplem a tepelnými ztrátami místnosti a teplota místnosti tak zůstala konstantní.\nPro danou místnost lze stanovit soustavu tzv. ekvitermních křivek (také „topné křivky“), které popisují vzájemnou závislost teploty topné vody, místnosti a venkovní teploty. Na základě požadované teploty místnosti lze zvolit určitou křivku a podle venkovní teploty regulovat teplotu topné vody.\n\nJsou dva hlavní důvody pro aplikaci ekvitermní regulace:\n\n\n"}
{"id": "265904", "url": "https://cs.wikipedia.org/wiki?curid=265904", "title": "Klášter Aulne", "text": "Klášter Aulne\n\nKlášter Aulne byl středověký klášter nedaleko belgického města Thuin v Henegavsku.\n\nPůvodně benediktinská fundace z roku 657 byla v průběhu 12. století změněna na fundaci cisterciáckou. Mateřským klášterem byl francouzský klášter Clairvaux. Klášter zanikl roku 1794 za revoluce.\n\n"}
{"id": "265906", "url": "https://cs.wikipedia.org/wiki?curid=265906", "title": "Ramzi Abid", "text": "Ramzi Abid\n\nRamzi Abid (* 24. března 1980, Montréal, Québec) je profesionální hráč hokejista, v současné době hrající za EC Red Bull Salzburg v rakouské lize.\n\nJde o typické levé křídlo, Colorado Avalanche si jej vybralo jakou svou 1. volbu ve 2. kole draftu v roce 1998. Celkově byl vybrán jako 28. V roce 2000 byl na draftu znovu a jako celkově 85., si ho vybral Phoenix Coyotes. Ten ho v březnu 2003 vyměnil do týmu Pittsburgh Penguins za českého hráče, Jana Hrdinu.\nV březnu 2003 se rozhodl vyléčit svůj pochroumaný přední křížový vaz a promeškal tak zbytek sezóny. Při výluce NHL v sezóně 2004-05 hrál za farmářský tým Pittsburghu, Wilkes-Barre/Scranton Penguins v AHL. Sezónu poté strávil v Atlantě Thrashers a pak byl vyměněn do Nashvillu Predators. 21. září 2006 vstřelil v předsezónním zápase hattrick v duelu s Columbusem Blue Jackets. Zápas skončil 8:1 pro Predátory. I přesto byl Abid poslán na farmu do Milwaukee Admirals. Zápasy na farmě se mu ale už líbit přestaly a tak se před sezónou 2007/08 přestěhoval do švýcarského Bernu, kde hraje švýcarskou nejvyšší soutěž.\n\n\n"}
{"id": "265907", "url": "https://cs.wikipedia.org/wiki?curid=265907", "title": "Klášter Wilhering", "text": "Klášter Wilhering\n\nKlášter Wilhering je hornorakouský cisterciácký klášter postavený 8 km od Lince v obci Wilhering.\n\nByl založen jako fundace pánů z Wilheringu v roce 1146, postupem času se stal rodovým klášterem pánů ze Schaunberga a také mateřským klášterem pro novou rožmberskou fundaci ve Vyšším Brodě.\n\nDnešní podoba je výsledkem rozsáhlé rokokové přestavby po požáru v roce 1733.\n\n"}
{"id": "265909", "url": "https://cs.wikipedia.org/wiki?curid=265909", "title": "Haploskupina R (mtDNA)", "text": "Haploskupina R (mtDNA)\n\nHaploskupina R je haploskupina lidské mitochondriální DNA.\n\nHaploskupina R se vyčlenila z haploskupiny N. K haploskupinám z ní odvozených patří B, UK (a tedy U a K), F, pre-HV (a tedy HV, H, a V), a dále předchůdce haploskupin J a T.\n\n"}
{"id": "265910", "url": "https://cs.wikipedia.org/wiki?curid=265910", "title": "Klášter Rueda", "text": "Klášter Rueda\n\nKlášter Rueda je španělský cisterciácký klášter v Aragonii, 74 km od Zaragozy. Fundace je z roku 1202.\n\n"}
{"id": "265912", "url": "https://cs.wikipedia.org/wiki?curid=265912", "title": "Dobřemilice", "text": "Dobřemilice\n\nNázev Dobřemilice má více sídel:\n"}
{"id": "265913", "url": "https://cs.wikipedia.org/wiki?curid=265913", "title": "Chvalšovice", "text": "Chvalšovice\n\nNázev Chvalšovice má více sídel:\n\n"}
{"id": "265918", "url": "https://cs.wikipedia.org/wiki?curid=265918", "title": "Joey DeMaio", "text": "Joey DeMaio\n\nJoey DeMaio (* 6. března 1954) je baskytarista a lídr skupiny Manowar, kterou spoluzaložil v roce 1980.\n\nNarodil se ve městě Auburn ve státě New York. Jako malý hrál na baskytaru v několika školních kapelách. Byl také členem kapely LOOKS, v níž hrál na baskytaru a ve které byl také členem jeho dlouholetý přítel a nynější zpěvák Manowar Eric Adams. Obdivoval Black Sabbath a dostal se s nimi do kontaktu na jejich turné Heaven and Hell, kde dělal pyrotechnika. V roce 1980 stál on a Ross the Boss u založení skupiny Manowar, spolu s Ericem Adamsem je jediným členem skupiny, který vydržel až dodnes. Hraje na čtyřstrunnou a osmistrunnou baskytaru a na klávesy, ale také skládá většinu písní. DeMaio si na své konto připsal při rychlosti 240 úderů na basu (osmistrunku) za minutu nejrychlejší hru v celé historii big beatu. Čtyři struny mu málokdy stačí, a tak hraje na své oblíbené nástroje jako kdyby šlo o doprovodné kytary.\n\nOd roku 1998 je DeMaio členem řádu maltézských rytířů. V roce 2005, poté co založil nahrávací společnost Magic Circle Music, se stal manažerem italské powermetalové skupiny Rhapsody of Fire. Je také producentem skupiny HolyHell, ve které hraje na bicí bývalý člen Manowaru Kenny Earl \"Rhino\" Edwards. DeMaio je fanouškem motocyklů Harley-Davidson a trenérem mnohých bojových umění. Kvůli jeho kontroverzním názorům na metal si Manowar získal nejen velkou základnu skalních fanoušků, ale také mnoho odpůrců.\n\n"}
{"id": "265919", "url": "https://cs.wikipedia.org/wiki?curid=265919", "title": "Eric Adams", "text": "Eric Adams\n\nEric Adams, rodným jménem Louis Marullo (* 12. července 1954) je zpěvák americké heavy metalové kapely Manowar od roku 1980.\nNarodil se ve městě Auburn ve státě New York. Začal zpívat již od svých devíti let.\nVe svých jedenácti letech (v roce 1965) založil kapelu s názvem Meet the Kids, se kterou odehrál několik koncertů. Byl také například zpěvákem ve skupině Jade, ale obě tyto skupiny (Meet the Kids a Jade) nevydaly žádnou svou skladbu, pouze předělávky starých hitů. Poté se stal zpěvákem v kapele LOOKS, ve které byl členem také nynější basskytarista Manowar Joey DeMaio. Také společně s ním založili v roce 1980 skupinu Manowar, ve které je zpěvákem až dodnes. Rozsah jeho hlasu činí více jak 4 oktávy a je znám svými specifickými „ječáky“, které umí udržet i po dobu 40 sekund. Jak sám říká, lekci zpěvu měl jen jednou a to proto, aby se naučil techniku zpěvu a správné dýchání. Hraje také na kytaru a na klávesy.\nPodle jeho slov na něj měl veliký vliv zpěvák Deep Purple Ian Gillan, jehož hlas prý ve svých mladých letech zbožňoval.\n\nMá dva syny, Erica a Adama, podle kterých si tak upravil své vystupovací jméno. Je také vášnivým lovcem a společně s kamarádem Chesterem Mooresem natočili dokumentární film z prostředí přírody a lovu s názvem Wild Life Wild Times, ke kterému složil soundtrack a hraje v něm i na kytaru.\nJe také instruktorem v lukostřelbě. Byl několikrát v rádiích a magazínech věnovaným lovu a lovení. Má rád klasickou hudbu, ale poslouchá například i americkou heavy metalovou kapelu Disturbed, a naopak prohlásil, že není moc fanouškem kapely Kiss.\n\n\n"}
{"id": "265921", "url": "https://cs.wikipedia.org/wiki?curid=265921", "title": "Gladio", "text": "Gladio\n\nGladio byla italská větev celoevropské sítě oddílů odboje, které v době studené války měly vést partyzánský boj proti sovětské armádě na okupovaném území.\n\nZáminkou pro vytvoření sítě hnutí odporu (jejíž součástí Gladio bylo) se stalo prohlášení J. V. Stalina na setkání východoevropských činitelů. Na něm Stalin prohlásil, že \"... vojenská převaha tábora míru je jen dočasná a potrvá 4 - 5 let. Do té doby musí komunistické armády osvobodit západní Evropu od kapitalismu a proměnit ji na oblast socialismu...\"\n\nUSA (prostřednictvím CIA) se rozhodly vybudovat síť vycvičených a připravených partyzánských oddílů, které by se aktvivovaly po obsazení dané země Rudou armádou či jejími spojenci. O této síti se též hovořilo jako o paralelní struktuře NATO.\n\nBudování sítě Gladio zahájila v roce 1951 italská tajná služba SIFAR (později přejmenovaná na SID a ještě později na SISMI). Bližší spolupráce s CIA začala v roce 1956.\n\nV rámci výstavby sítě vzniklo 139 skladišť zbraní a vojenského materiálu. Armádu sítě Gladio tvořilo asi 1000 lidí (z poloviny se jednalo o civilisty). Hlavní základna se nacházela na Sardinii.\n\nGladiatoři (jak se členové sítě nazývali) byli rozděleni do samostatných buněk, aby v případě prozrazení nedošlo ke zničení celé sítě. Kromě toho existovali specialisté na informace, sabotáže, propagandu, šifrování atd. Italská síť Gladio byla aktivní (t. j. ve stavu pohotovosti) do roku 1972.\n\nSíť organizací existovala mezi lety 1950 a 1990 v zemích tehdejší západní Evropy, v Řecku a v Turecku (jednalo se o země sdružené v NATO i některé země nečlenské). Veřejnost a parlamenty o ní v této době neměly žádné informace, informováni byli jen někteří ministři. Sítě se budovaly za spolupráce s místními zpravodajskými službami (někdy i bez jejich vědomí, existovalo-li podezření, že jsou infiltrovány sovětskými nebo východoevropskými zpravodajskými službami).\n\nVojenské velení bylo Allied Clandestine Committee v hlavním štábu NATO SHAPE v Monsu. Později byly některé z těchto organizací údajně využity pro teroristické útoky pod falešnou vlajkou (tzv. false flag operation).\n\nV rámci budování celoevropské sítě vytvořili USA a Velká Británie v Rakousku 79 tajných zbrojnic. Další se plánovaly např. ve Skandinávii.\n\n\n"}
{"id": "265922", "url": "https://cs.wikipedia.org/wiki?curid=265922", "title": "Maháráštra", "text": "Maháráštra\n\nMaháráštra (maráthsky महाराष्ट्र, \"Maháráštra,\" anglicky \"Maharashtra)\", v překladu \"Velký národ\" je svazový stát v západní Indii. Na severozápadě sousedí s Gudžarátem, na severu s Madhjapradéšem, na východě s Čhattísgarhem, na jihovýchodě s Ándhrapradéšem a na jihu s Karnátakou a Goou. Na západě ho omývají vody Arabského moře; nedaleko od pobřeží je na severu mezi Maháráštru a Gudžarát vetknuto území Nagar Haveli, součást svazového teritoria Dádra a Nágar Havélí.\n\nJejí obyvatelé Maráthové hovoří indoárijským jazykem maráthštinou, příbuznou hindštině. Maháráštra byla vytvořena v roce 1956 rozšířením státu Bombaj (za britské vlády tzv. Bombajské prezidentství) o maráthsky mluvící regiony Maráthváda (do té doby součást státu Hajdarábád) a Vidarbha (součást Centrálních provincií, pozdějšího Madhjapradéše).\n\nV Maháráštře žije přes 96 milionů obyvatel. Po Uttarpradéši a čínské provincii Che-nan je třetí nejlidnatější nižší územní jednotkou na světě. Kdyby byla suvernéním státem, v počtu lidí by zaujímala 12. místo na světě.\n\nMaháráštra se dělí na 35 okresů (maráthsky जिल्हा \"džilhá,\" pl. जिल्हे \"džilhé,\" anglicky \"district,\" pl. \"districts).\"\n\n\nMaháráštra leží v tropickém pásmu v podobných zeměpisných šířkách jako např. jižní okraj Sahary nebo mexický poloostrov Yucatán. Rozlohou 307 713 km² je srovnatelná s Itálií a Polskem. Ze západu na východ měří asi 800 km. V severojižním směru je nejširší západní část státu (téměř 700 km), zatímco směrem k východu se Maháráštra zužuje (na úrovni Nágpúru jen asi 200 km).\n\nPohoří Západní Ghát \"(Sahjádrí)\", které se táhne severojižním směrem souběžně s pobřežím, dělí Maháráštru na dvě nestejně velké části. Úzký pobřežní pás je v severní části vyplněn rozsáhlou mumbajskou aglomerací, od ní na jih pak začíná řidčeji osídlené a hůře dostupné Konkánské pobřeží.\n\nVlastní hory se zvedají do výšek překračujících 1000 m nad mořem, nejvyšší bod Maháráštry Kalsúbáí měří 1646 m. Reliéf je na mnoha místech silně poznamenán erozí do tvaru stolových hor, strmých stěn a kaňonů. Západní svahy zachytávají vlhkost od Arabského moře a jsou porostlé hustou tropickou džunglí; vnitrozemská část je porostlá suchými opadavými lesy, keři a místy má až polopouštní charakter.\n\nNa východě hory klesají pozvolněji a ve výšce kolem 500 m n. m. přecházejí v Dekánskou plošinu, která představuje největší část Maháráštry.\n\nDůležité řeky pramení v Západním Ghátu a tečou východním směrem přes Dekánskou plošinu, kde opouštějí Maháráštru a sousedními státy směřují do Bengálského zálivu. Na severu je to posvátná řeka Gódávarí (pramení u Trjambaku nedaleko Nášiku), na jihu pak především řeka Krišna.\n\nMezi nejdůležitější města Maháráštry patří Mumbaí na břehu Arabského moře (Bombaj, i s aglomerací asi 16 mil. obyvatel), dále Puné (Púna, asi 4 mil. obyvatel) a Nášik (1 mil.) na východních svazích Ghátu; zhruba uprostřed státu Aurangábád (870 tis.) a na východě pak Nágpúr (2 mil.)\n"}
{"id": "265923", "url": "https://cs.wikipedia.org/wiki?curid=265923", "title": "Onen Svět", "text": "Onen Svět\n\nNázev Onen Svět má více míst:\n\nPoznámka: V původním významu znamená onen svět (psáno s malými písmeny) místo posmrtného života (záhrobí, podsvětí)\n"}
{"id": "265941", "url": "https://cs.wikipedia.org/wiki?curid=265941", "title": "Monroeova doktrína", "text": "Monroeova doktrína\n\nMonroeova doktrína (: \"Monroe Doctrine\") je zahraničně politická doktrína, již 2. prosince 1823 ve svém poselství Kongresu vyhlásil prezident Spojených států amerických James Monroe. Evropské mocnosti podle této doktríny nemají právo zasahovat do záležitostí nezávislých států na území amerického kontinentu a Spojené státy americké budou jejich případné vojenské akce na území světadílu považovat za „ohrožení svého míru a bezpečnosti“ a „manifestaci nepřátelského postoje vůči USA“.\n\nSpojené státy vyjadřují, že není a nikdy nebylo v jejich zájmu nějak zasahovat do válek mocností v Evropě, tedy pokud není vážně ohrožena bezpečnost Spojených států.\n\n"}
{"id": "265949", "url": "https://cs.wikipedia.org/wiki?curid=265949", "title": "Fosgen", "text": "Fosgen\n\nFosgen, nazývaný též dichlorid karbonylu, chlorid karbonylu, karbonyldichlorid, karbonylchlorid, oxychlorid uhličitý, chlorid kyseliny chlormethanové nebo dichlorid kyseliny uhličité, je prudce jedovatý, dusivý bezbarvý plyn, mnohem nebezpečnější než chlor. Když je velmi silně zředěn, zapáchá jako shnilé brambory.\n\nVzniká slučováním oxidu uhelnatého s chlorem za teploty od 130 °C do 150 °C za přítomnosti katalyzátoru, kterým je v této reakci aktivní uhlí nebo houbovitá platina\n\npřípadně pomaleji působením světla, zejména ultrafialového, na uvedenou směs plynů.\n\nMůže vznikat také fotochemickým rozkladem chlorovaných uhlovodíků, např. dichlormethanu nebo tetrachlormethanu. Vzniká i při tepelném rozkladu těchto látek.\n\nPůsobením vody se za normální teploty zvolna, za zvýšené teploty rychleji, hydrolyzuje za vzniku kyseliny chlorovodíkové a kyseliny uhličité resp. oxidu uhličitého\n\nPůsobením některých kovů v práškové podobě, např. zinku nebo cínu se rozkládá na chlorid příslušného kovu a oxid uhelnatý\n\nS organickými alkoholy reaguje za vzniku esterů kyseliny uhličité, např. reakcí s ethanolem\n\nvzniká \"diethylester kyseliny uhličité\".\n\nReakcí s alkeny (olefiny) vznikají chloridy chlorovaných karboxylových kyselin, např. adicí fosgenu na ethen (ethylen)\n\nvzniká \"chlorid kyseliny 3-chlorpropanové\".\n\nVysoká reaktivita fosgenu, který snadno uvolňuje aktivní (atomární) chlor, se využívá v organické syntéze k přípravě chlorovaných derivátů, případně k vnášení karbonylové skupiny –CO– do organických sloučenin.\n\nZa první světové války byl použit jako bojový plyn.\n\nHlavním cílovým orgánem jsou plíce. Fosgen dráždí kůži a zejména oči. Není známo, že by docházelo k systémové absorpci, při kontaktu s tkání probíhá ihned hydrolýza.\n\nProces hydrolýzy je hlavní příčinou jedovatého účinku na lidský organizmus; ve styku s vlhkostí sliznic se podle uvedených rovnic rozkládá (případně může být rozkladným produktem také chlor). Rozkladné produkty reagují s volnými aminoskupinami –NH, hydroxylovými skupinami –OH nebo sulfhydrylovými skupinami –SH v molekulách bílkovin v buněčných membránách. Oba efekty vedou k porušení membrán oddělujících v plicích vzduch od krve a v konečném důsledku ke vzniku plicního edému, který bývá příčinou smrti.\n\nKoncentrace 500 až 800 ppm je smrtelná (LD) při expozici po dobu 1 minuty. Koncentrace 200 ppm může procházet přes bariéru vzduch-krev a způsobovat srážení krve. Koncentrace nad 50 ppm se považují za téměř jistě smrtelné. Při koncentracích 2–5 ppm se projeví příznaky otravy, dlouhé expozice mohou být životu nebezpečné. Koncentrace 0,5 ppm po dobu 2 hodin vyvolává u potkanů zřetelné změny v plicní tkáni.\n\nPo expozici může být bezpříznakové období trvající 30 minut až 24 hodin. Pokud otrávený přežije 2–3 dny, je další prognóza dobrá. Zotavení po otravě bývá dlouhé, plná funkce plic se obnovuje řadu týdnů, úplné vyléčení trvá i několik let. Některé příznaky (kašel, dechová nedostatečnost) mohou i poté přetrvávat. Otrava fosgenem může zhoršit průběh pozdějšího onemocnění chřipkou.\n\nFosgen poprvé připravil v roce 1812 anglický chemik John Davy. V roce 1917 v průběhu první světové války použila německá armáda v bitvě u Verdunu granáty plněné kapalným fosgenem. Přestože v období před druhou světovou válkou všechny mocnosti vyrobily značné zásoby dělostřelecké munice a leteckých bomb plněných fosgenem, nebyl v průběhu války fosgen již bojově použit. Dnes je považován jako bojový prostředek za zastaralý a byl nahrazen modernějšími bojovými látkami. Vzhledem k jeho snadné dostupnosti (je vyráběn jako surovina pro chemický průmysl) není však vyloučeno jeho zneužití.\n\nJméno fosgen je odvozeno od řeckých slov \"fós\", φώσ (\"světlo\") a \"gennaó\", γεννάω (\"tvořím\"), podle způsobu jeho přípravy ze směsi oxidu uhelnatého a chloru působením světla.\n"}
{"id": "265952", "url": "https://cs.wikipedia.org/wiki?curid=265952", "title": "Dolní Benešov", "text": "Dolní Benešov\n\nDolní Benešov (dříve \"Benešov u Hlučína\"; německy \"Beneschau\" nebo dříve \"Beneschau über Ratibor\" či \"Markt Beneschau\"; polsky \"Beneszów Dolny\") je malé město ležící v údolí na levém břehu řeky Opavy na Hlučínsku, nedaleko hranic s Polskem. Město se skládá ze dvou částí – Dolního Benešova a Zábřehu. Dolní Benešov má obyvatel. Výměra města činí 14,8 km², z toho 4,7 km² zaujímá část Zábřeh. V minulosti byla řeka Opava využívána k budování mlýnů a ke zpracování dřeva.\n\nNejstarší zástavbu tvoří domy na náměstí Cypriana Lelka, Náměstí Svobody a v přilehlém okolí. Bytová zástavba se nachází především na západním okraji města a okolo ulice Nádražní, zbylou část města zabírají především rodinné domy. Průmysl je soustředěn zejména v severovýchodní části města, služby pak v okolí obou náměstí a na Opavské ulici. V katastru města se nachází celá řada vodních ploch, především největší rybník v okrese Opava – Nezmar, bezprostředně navazující na obytnou zástavbu na jižní straně města, dále pak štěrkovna, soustava pěti rybníků na severovýchodě a několik menších rybníků.\n\nDolní Benešov se nachází v provincii Středoevropské nížiny (tvořené Hercynským systémem), v subprovincii Středopolská nížina. Přesněji bývá udávána poloha Dolního Benešova v oblasti Slezská nížina, celku Opavská pahorkatina a v podcelku Poopavská nížina (z nepatrné části také Hlučínská pahorkatina). Dolní Benešov je tvořen mírně zvlněnou pahorkatinou ovlivněnou činností ledovce a řeky Opavy.\n\n\nPrvní zmínka o Dolním Benešovu je z roku 1312, kdy na území obce bylo panské sídlo rodu Benešoviců. Status města byl Dolnímu Benešovu udělen v roce 1493, poté jej získal zpět od 1. února 1996.\n\nPrůmysl v Dolním Benešově zastupují především strojírenské podniky ARMATURY Group a.s. s výrobou průmyslových armatur, MSA a. s. (Moravskoslezská Armaturka) s výrobou průmyslových armatur a společností koncernu Strabag v areálu bývalé Štěrkovny (KAMENOLOMY ČR s.r.o, FRISCHBETON s.r.o.) zabývající se prodejem šterků, písků, kameniva a výrobou betonu. Dále je zde zastoupen potravinářský průmysl, zejména v části Zábřeh (výroba uzenin), ale i v samotném Dolním Benešově (pekařství). Mimo to je zde celá řada menších podniků, sídlících především v areálu společnosti MSA v severovýchodní části města.\n\nHlavními pěstovanými plodinami jsou obilniny, cukrová řepa, hrách, mák, řepka olejka atd.\n\nDolní Benešov je tradiční rybníkářskou oblastí. Rybářství Hodonín, s.r.o., středisko v Dolním Benešově hospodaří na 130 hektarech vlastních i pronajatých rybníků a zásobuje z velké části Moravskoslezský kraj, zejména v předvánočním období.\n\n\nNěkteré z rybníků leží z části v katastru obce Bohuslavice. V katastru Dolního Benešova se nachází propadlina po těžbě štěrku, která ovšem není rybníkem v pravém smyslu slova.\n\nNezaměstnanost v Dolním Benešově činí 7 %.\n\nDolním Benešovem prochází silnice I/56 spojující Ostravu s Opavou. Autobusová doprava umožňuje spojení s většinou okolních obcí. Na území města se nachází také železniční stanice Dolní Benešov a zastávka Dolní Benešov – Zábřeh (obě na trati 317 Opava východ – Hlučín). Do stanice Dolní Benešov ústí vlečka MSA. V části Zábřeh se nachází sportovní letiště využívané Slezským aeroklubem Zábřeh (LKZA).\n\nV Dolním Benešově je jeden z největších kulturních domů na Opavsku. Je zřízen jako příspěvková organizace města, jejíž součástí je i městská knihovna. Nachází se zde kostel sv. Martina.\n\nPůvodní dvě základní školy v Dolním Benešově (ZŠ Dolní Benešov a ZŠ Zábřeh) jsou dnes sloučeny do jediné příspěvkové organizace, výuka však probíhá ve třech objektech – v Opavské ulici, v Nádražní ulici a v části Zábřeh. Také mateřská škola využívá v současné době dvou pracovišť (Osada míru a Zábřeh), třetí pobočka sídlící v dolnobenešovském zámku byla zrušena.\n\nZákladní umělecká škola (pobočka ZUŠ Hlučín) sídlí v kulturním domě. V minulosti se na území města nacházelo také střední odborné učiliště, které však bylo na konci devadesátých let zrušeno.\n\nCo se zdravotnictví týče, je většina soukromých praxí soustředěna v budově zdravotního střediska v části Na Březích, několik ordinací se nachází také v areálu MSA. Na území města jsou také dvě lékárny a pobočka České průmyslové zdravotní pojišťovny.\n\nV části Zábřeh se nachází jedno ze čtyř stanovišť rychlé záchranné služby v okrese Opava.\n\nSvé místo zde má především fotbalový klub FC Dolní Benešov (dříve FC MSA Dolní Benešov), využívající hřiště na Osadě míru a v části Zábřeh. Organizace TJ Dolní Benešov pak zahrnuje celou řadu sportovních oddílů (volejbal, tenis, šachy, stolní tenis, jachting) využívajících především sportovní haly a přilehlého areálu na Osadě míru. Mimo to má Dolní Benešov jako jedno z mála měst i lyžařský oddíl – SKI MSA Dolní Benešov, využívající vlastní lyžařský areál ve Starých Hamrech v Beskydech. Mezi další významné sportovní kluby zde patří Rybářský Klub Kamenec (sportovní rybolov).\n\nMěstský úřad v Dolním Benešově kromě základní působnosti svěřené mu zákonem o obcích plní funkci stavebního úřadu a matričního úřadu, kterou vykonává i pro území obcí Bohuslavice a Závada.\n\n\n\n\n\n"}
{"id": "265957", "url": "https://cs.wikipedia.org/wiki?curid=265957", "title": "Slín", "text": "Slín\n\nSlín je geologický název pro směs jílu a karbonátu, který vzniká jako sedimentární pelitická hornina. Tento termín se používá pro směsi, u kterých není zcela jasný obsah jednotlivých složek. Jedná se o surovinu která je využitelná v keramickém průmyslu a v cementárenství.\n\nPokud dojde k jeho zpevnění, používá se název \"slínovec\".\n\n"}
{"id": "265958", "url": "https://cs.wikipedia.org/wiki?curid=265958", "title": "Augustin Ehrensvärd", "text": "Augustin Ehrensvärd\n\nAugustin Ehrensvärd (25. září 1710, Fullerö – 4. října 1772, Saris) byl švédský vojenský architekt a podplukovník dělostřelectva. Jeho životním dílem byl návrh a výstavba vojenské pevnosti Suomenlinna blízko Helsinek. Touto prací jej pověřil švédský král Frederik I.\n\nKromě architektury se také zabýval malbou, psychologií a botanikou.\n\n"}
{"id": "265960", "url": "https://cs.wikipedia.org/wiki?curid=265960", "title": "Gramovo barvení", "text": "Gramovo barvení\n\nGramovo barvení je jednoduchá metoda barvení o několika krocích, která ve svém výsledku rozliší bakterie na dvě velké skupiny lišící se v uspořádání buněčné stěny: grampozitivní a gramnegativní bakterie. Tuto techniku vyvinul roku 1884 dánský vědec Hans Christian Gram, aby s její pomocí snadno rozeznal pneumokoky od \"Klebsiela pneumoniae\". Jde o naprosto nejzákladnější metodu barvení v bakteriologii.\n\nGramovo barvení se ale nepoužívá pro klasifikaci archeí, dříve archaeabacterií, protože tyto mikroorganismy reagují na toto barvení velmi různorodě, navíc bez ohledu na své fylogenetické skupiny.\n\n\nStěr se nanáší na dobře odmaštěné podložní sklíčko a vysuší se suchým vzduchem. Fixaci lze provést až po úplném vyschnutí vzorku.\nCílem fixace je kromě stabilizace preparátu i usmrcení buněk, neboť barvení mrtvých buněk dává lepší výsledek. Fixaci lze provést mechanickou či chemickou cestou – při mechanické fixaci se stěr fixuje dvojím či trojím protažením nad horní částí svítivého plamene hořáku, celková doba ohřevu nesmí přesáhnout dobu 2 sekund. Fixace se prověří přiložením preparátu k zápěstí – podložní sklíčko musí být horké, nikoliv žhavé (70–80 °C). Při chemické fixaci se preparát ponoří na 10–15 minut do nádoby s fixativem (metylalkoholem, acetonem, nebo Nikiforovým činidlem) a po fixaci se usuší na vzduchu.\n\n"}
{"id": "265963", "url": "https://cs.wikipedia.org/wiki?curid=265963", "title": "Gramnegativní bakterie", "text": "Gramnegativní bakterie\n\nGramnegativní bakterie mají buněčnou stěnu tvořenou převážně lipopolysacharidy a svrchu překrytou druhou membránou. Následkem toho vycházejí tyto bakterie z Gramova barvení zbarvené růžově na rozdíl od grampozitivních bakterií, které se jeví jako modrofialové.\n\nGramnegativní bakterie obsahují v buněčné stěně 17 aminokyselin včetně aromatických. Netvoří spory, množí se příčným dělením. Některé druhy tvoří pouzdra či pochvy. Pohybují se pomocí bičíků nebo plazivě po substrátu.\n\nMnozí zástupci gramnegativních bakterií jsou patogeny, obecně se považují za nebezpečnější než zástupci skupiny grampozitivních bakterií. Důvod je zpravidla spatřován v některých komponentech jejich buněčné stěny, zejména pak v liposacharidové vrstvě.\n\nMezi nejdůležitější skupiny gramnegativních bakterií patří proteobakterie (rody \"Escherichia\", \"Salmonella\", \"Pseudomonas\", \"Moraxella\", \"Helicobacter\", \"Stenotrophomonas\", \"Bdellovibrio\", \"Legionella\" etc.), sinice, spirochéty, \"Chlorobiaceae\" a \"Chloroflexi\" etc.\n\n"}
{"id": "265970", "url": "https://cs.wikipedia.org/wiki?curid=265970", "title": "Grampozitivní bakterie", "text": "Grampozitivní bakterie\n\nJako grampozitivní se označují bakterie, které mají na konci diagnostického barvení podle Gramovy metody pod mikroskopem modrofialovou barvu. Tento fakt je zapříčiněn vysokým obsahem peptidoglykanu v buněčné stěně a absencí vnější membrány a lipopolysacharidové vrstvy. \n\nVe starším členění bakterií představovaly grampozitivní bakterie skupinu \"Firmicutes\", toto jméno se dnes používá pro větší skupinu, obohacenou o dřívější skupinu \"Mollicutes\", která nevykazuje při testech grampozitivitu, neboť jí buněčná stěna zcela chybí. Do \"Firmicutes\" tedy v současné době patří: bývalá skupina \"Mollicutes\", stafylokoky, streptokoky, enterokoky, rod \"Clostridium\", \"Micrococcus\", \"Listeria\", \"Bacillus\", \"Erysipelothrix\", \"Rhodococcus\", \"Arcanobacterium\" a další.\n\nDalší skupinu grampozitivních bakterií představují aktinobakterie. Krom nich vykazuje grampozitivitu také kmen Deinococcus-Thermus, přestože se uspořádáním podobá spíše gramnegativním bakteriím.\n\nGrampozitivní bakterie obsahují 10 či méně aminokyselin. Tvary jsou tyčinkové nebo kokální. Některé tyčinky jsou schopné pravého větvení. Rozmnožují se příčným dělením. Tvoří termorezistentní endospory. \n\n"}
{"id": "265971", "url": "https://cs.wikipedia.org/wiki?curid=265971", "title": "Buzen (provincie)", "text": "Buzen (provincie)\n\nProvincie Buzen (: 豊前国; \"Buzen no kuni\") byla stará japonská provincie ležící na severu ostrova Kjúšú. Sousedila s provinciemi Bungo a Čikuzen. Na jejím území se dnes rozkládá východní část prefektury Fukuoka a několik severních okresů prefektury Óita.\n\nNa konci 7. století byla provincie Tojo (豊国, \"Tojo no kuni\") rozdělena na \"Buzen\" (doslova „přední strana \"Tojo\"“) a \"Bungo\" („zadní strana \"Tojo\"“).\n\nRuiny starobylého hlavního města provincie byly objeveny nedaleko současného města Tojocu. V provincii leželo i hradní město Kokura, jež bylo sídlem mnoha feudálních vládců. \n\nPo zrušení systému lén (han) v roce 1871 se provincie Buzen stala na čtyři roky prefekturou Kokura a následně byla v roce 1876 absorbována prefekturou Fukuoka.\n"}
{"id": "265978", "url": "https://cs.wikipedia.org/wiki?curid=265978", "title": "Přídomek", "text": "Přídomek\n\nPřídomek (šlechtický predikát) je část osobního jména odvozená z místa narození, pobytu, nebo i državy. Přídomky mohou být tvořeny předložkou, nebo příponou, zprvu byly užívány bez ohledu na stav. V různých zemích byl vývoj po vzniku různý, buďto se z něho stala běžná příjmení, nebo se používal pro odlišení šlechticů od nešlechticů.\n\nOd středověku do 15. století se jako upřesnění osobního křestního jména objevovala jména odvozená od místa narození a pobytu bez ohledu na šlechtictví, tato jména byla nedědičná, v případě naznačování pobytu i proměnná. Řada významných historických osobností jméno s tímto „přídomkem“ je doposud známa – Stanislav ze Znojma, Jan Milíč z Kroměříže, či Křišťan z Prachatic, u venkovské šlechty píšící se podle své (dědičně držené) državy se záhy objevovala i u této části osobního jména dědičnost.\n\nZa základní tvar přídomku lze považovat předložkový odkazující k reálnému místu, např. \"z Rožmberka\", \"z Hazmburka\", \"z Pardubic\". Predikát se zpravidla kryje s rodovým jménem (Rožmberkové), ne však nutně (Zajícové z Hazmburka). Spolu s rozvětvováním rodu se mohl i predikát rozšiřovat, vedle tradičního sídla rodu se mohlo objevit i současné sídlo držitele (tak s předložkou na, například: \"Višňové z Větřní na Pasovarech\"). Dále mohly být do jmen přibírán druhý přídomek – ne v předložkovém, ale genitivním tvaru – pro odlišení jednotlivých větví, např. u rodu z Kolovrat byly Krakovští, Libštejnští atd.\n\nOd 15. a 16. století docházelo k formalizování predikátu, zejména ve spojením s udílením erbů a predikátům erbovním měšťanům, u kterým byly udělovány fiktivní predikáty, například \"von Schulstein\" (Ferdinand Kindermann) či \"z Aventina\" (Jiří Melantrich z Aventina), v takovém případě zpravidla odkazuje na činnost či zásluhy dotyčného. Udělat predikáty podle existujících lokalit bylo dokonce za Rakouského císařství zakázáno.\n\nOd vlády Leopolda I. začíná plnit (vedle výše zmíněného) funkci predikátu také vlastní předložka - v této měli nově povýšení šlechtici právo vkládat prostě předložku před své příjmení (Josef Zítek se stal Josefem von Zítek). Je zajímavé, že tato praxe se ukázala jako nepřeložitelná do češtiny (tedy tvar „Josef ze Zítků“ se nevžil), překlad se tedy řeší různým způsobem, velmi často mizí tento predikát zcela (německý Josef von Zítek po překladu je Josef Zítek, názornější je to u šlechticů, kteří mohli užívat ve jménu též vyznačení šlechtického stupně: tedy německy Karel Ritter von Kořistka, ale česky Karel rytíř Kořistka).\n\nSpolu s vydáním zákona o zrušení šlechtictví s ukázalo, že chápání pojmu přídomek (predikát) v češtině není zcela jednotné. Zmíněný zákon zakazoval „bývalým šlechticům“ užívat „svého rodného jména s přídomkem nebo dodatkem vyznačujícím šlechtictví.“ Tehdejší úřední praxe v podstatě nikterak neřešila užívání vlastního přídomku, pouze se snažila zabránit užívání předložky ve jméně, tento výklad lze považovat za platný dodnes. Šlechtická jména byla převáděna na občanská příjmení různým způsobem: Ze jména byla vypuštěna předložka a místo v přídomku bylo použito v nominativu (Emanuel z Lešehradu se stal Emanuelem Lešehradským), případně byl předložkový přídomek převeden do adjektivní formy (Jiří z Hustířan se stal Jiří Hustířanský). Ve své době byla tato praxe kritizována, protože by za přídomek měl být považován i tvar adjektivní, takže tato praxe nic neřeší, a dále protože tato praxe může vést k nečeskému výsledku (z jména českého rodu Daczický z Hesslowa se po úředním zásahu stal pouze Hesslowa).\n\n"}
{"id": "265991", "url": "https://cs.wikipedia.org/wiki?curid=265991", "title": "Státní znak Islandu", "text": "Státní znak Islandu\n\nStátní znak Islandu () je tvořen francouzským štítem který opakuje islandskou vlajku. Štítonoši jsou netradičně čtyři (obvykle jsou dva) mytologické postavy:\nPůdu tvoří stříbrný, čedičový kámen představující ostrov.\n\nStrážcové štítu připomínají ságu Heimskringla z 12. století. V této sáze chce dánský král Harald Modrozub Gormsson dobýt Island a vyšle finského kouzelníka, aby zjistil, zda je to možné. Ten přistane na východním pobřeží v dnešním Vopnafjörðuru. Tam se setká se zuřivým drakem, který jej donutí odplout. Při druhém pokusu na severní straně na něj čeká obrovský orel (pták noh), takže raději nepřistane ani tam. Na západní straně jej vyžene obrovský býk a konečně na jihu se střetne s divokým obrem, takže země nedobude. Původ čtyř strážců štítu je však možné hledat i jinde: u symbolů čtyř evangelistů – Lukáše (býk), Marka (okřídlený lev – zde změněn v draka), Jana (orlice) a Matouše (anděl, muž, zde změněn v obra), které autor ságy změnil a přizpůsobil je symbolice obvyklé severské mytologii.\n\nBýk je tak v symbolice znaku ochráncem jihozápadu, pták noh severozápadu, drak severovýchodu a obr jihovýchodu.\n\nPrvními návštěvníky Islandu, ostrova na pomezí Atlantského a Severního ledového oceánu, byli pravděpodobně irští mnichové na konci 8. století. Roku 874 se zde usadil norský náčelník Ingolfur Arnarson. Název dali ostrovu () v 9. století Vikingové, kteří ostrov navštívili v zimním období. Kolem roku 930 byl založen národní sněm Althing, který je pokládán za nejstarší evropský parlament. Ostrov byl poté kolonizován Nory, roku 1380 se však dostal pod svrchovanost Dánska.\n\n12. července 1809 svrhl Jørgen Jørgensen (dánský obchodník, korzár a tlumočník) dánského guvernéra na Islandu a vyhlásil nezávislost ostrova. Sám se jmenoval jeho vládcem a v Reykjavíku vztyčil svou vlajku. Vlajka byla tvořena modrým listem se třemi bílými treskami bez hlavy. Treska je starý islandský symbol, již v roce 1589 byla bezhlavá, ale korunovaná treska ve štítu islandského znaku (treska s korunou je doložena jako symbol Islandu v žaltáři z Hólaru z roku 1589, text pod rytinou, zobrazující štít s treskou a korunou zní \"Insigniae Islandiae\"). V roce 1593 byla treska na pečeti ostrova a asi od 16. století byla korunovaná stříbrná, bezhlavá treska oficiálním znakem Islandu. Asi po dvou měsících od vyhlášení nezávislosti byla obnovena dánská vláda, Jørgensen zatčen a obnoveno užívání dánských symbolů.\n\nPřibližně v roce 1870 navrhl islandský výtvarník Sigurður Guðmundsson novou vlajku, jež byla tvořena modrým listem s vyobrazeným bílým, sedícím sokolem. V roce 1874 byla tato vlajka, v rámci oslav 1000 let osídlení ostrova a v souvislosti se sílícím národním hnutím, vyvěšována po celé zemi. V březnu roku 1897 navrhl islandský básník Einar Benediktsson v novinovém článku národní vlajku, která byla (dle něho, na rozdíl od vlajky se sokolem) slučitelná s tradicemi a vlajkami ostatních severských národů. Návrh tvořil modrý list s bílým skandinávským křížem. V tomto článku rovněž navrhl, aby se stal stříbrný sokol v modrém štítě novým islandským znakem. 3. října 1903 byl tento znak (královským dekretem) Islandu udělen, setkal se však s velkou kritikou.\n\n1. února 1904 získal Island autonomii. V roce 1905 získalo nezávislost na Dánsku Norsko, což se stalo podnětem k národněosvobozeneckému hnutí. 22. listopadu 1913 byla královským výnosem přijata (dodnes platná) Islandská vlajka, která se opakuje i na současném státním znaku. 1. prosince 1918 bylo vyhlášeno Islandské království (za personální unie s Dánskem). 12. února 1919 byl nařízením dánského krále Frederika VIII. zaveden nový státní znak země. Ten byl tvořen štítem opakujícím islandskou vlajku, na kterém byla položena zlatá islandská královská koruna s modrou výložkou. Štítonoši byli heraldicky vpravo pták noh a býk, vlevo pak drak a obr. Všechny mytologické postavy byly zlaté a s červenou zbrojí. Půda byla tvořena šedomodrou, obdélníkovou deskou, zdobenou na přední straně devíti červenými obdélníky.\n\n17. června 1944 byla vyhlášena Islandská republika a s platností od 24. srpna 1944 byl schválen zákon č. 35, kterým byl zaveden nový státní znak, platný dodnes. Znak vycházel ze znaku předchozího s několika změnami:\n\n\nIslandský prezident má kromě obvyklého symbolu prezidentské vlajky také prezidentský znak, zavedený zákonem Althingu č. 39/1944. Jedná se o štít státního znaku (tj. obraz vlajky ve francouzském štítu), který nese ve svém středu čtvercové stříbrné pole s úplným státním znakem (včetně strážců). Jedná se tedy o přenesení obrazu prezidentské vlajky na prezidentský znak.\n\n\n"}
{"id": "266000", "url": "https://cs.wikipedia.org/wiki?curid=266000", "title": "Děkanát Vyškov", "text": "Děkanát Vyškov\n\nDěkanát Vyškov je územní část Arcidiecéze Olomouc. Tvoří ho 15 farností. Děkanem byl do léta 2015 P. ThLic. ICLic. František Cinciala, poté ho ve funkci vystřídal R. D. Mgr. Michal Pořízek, nový farář ve Vyškově. Místoděkanem je P. Boguslaw Jonczyk. V děkanátu působí šest diecézních kněží.\n\n\"Podle stránek arcidiecéze z 29. 9. 2015\"\n\n"}
{"id": "266002", "url": "https://cs.wikipedia.org/wiki?curid=266002", "title": "Slavíkovice", "text": "Slavíkovice\n\nNázev Slavíkovice mí více sídel:\n"}
{"id": "266011", "url": "https://cs.wikipedia.org/wiki?curid=266011", "title": "Kljazma", "text": "Kljazma\n\nKljazma ( ) je řeka v Moskevské a ve Vladimirské oblasti v Rusku. Částečně protéká i po hranici Ivanovské a Nižněnovgorodské oblasti. Je 686 km dlouhá. Povodí má rozlohu 42 500 km².\n\nPramení na Moskevské vysočině a protéká přes Meščjorskou nížinu. Ústí zleva do Oky (povodí Volhy).\n\n\nZdrojem vody jsou především sněhové srážky. Průměrný roční průtok vody u města Kovrov (tj. ve vzdálenosti 185 km od ústí) činí 147 m³/s. Zamrzá v listopadu a rozmrzá v polovině dubna.\n\nVyužívá se v široké míře na zavlažování a k zásobování vodou. Na horním toku bylo vybudováno několik přehradních nádrží (Kljazminská, Akulovská, Pestovská). Převážná část horního toku je odváděna do kanálu imeni Moskvy. Vodní doprava je možná do vzdálenosti 120 km od ústí a na Kljazminské přehradní nádrži. Na řece leží města Ščolkovo, Losino-Petrovskij, Noginsk, Pavlovskij Posad, Orechovo-Zujevo, Sobinka, Vladimir, Kovrov, Vjazniki, Gorochovec.\n"}
{"id": "266014", "url": "https://cs.wikipedia.org/wiki?curid=266014", "title": "Ota František Josef", "text": "Ota František Josef\n\nArcivévoda Ota František Josef Karel Ludvík Maria Rakouský, , (21. dubna 1865 Štýrský Hradec – 1. listopadu 1906 Vídeň) byl rakouský arcivévoda, který se stal otcem posledního rakouského císaře Karla I.\n\nOtto byl syn arcivévody Karla Ludvíka Rakouského a princezny Marie Annunziaty Neapolsko-Sicilské. Jeho starší bratr byl František Ferdinand d'Este, následník rakouského trůnu, zavražděný v Sarajevu v roce 1914.\n\nV životě se choval bezstarostně a lehkomyslně. Skandály a milostné poměry ho vzdálily císařskému dvoru, takže se císařská rodina a nakonec jeho manželka, princezna Marie Josefa Luisa Saská (1867–1944), od něho distancovaly. O Otovi je známa skandální historka, podle níž způsobil šok manželce britského velvyslance, když se silně opilý procházel ve vídeňském Hotelu Sacher nahý, pouze se svou šavlí. Britský velvyslanec o tom zpravil císaře Františka Josefa, jenž za to Otu na nějaký čas poslal do kláštera.\n\nOtův prostopášný styl života mu přinesl i onemocnění syfilidou, jež ho posléze odsoudilo k dlouhému a strastiplnému chřadnutí. Ve vile na vídeňském předměstí Döbling strávil poslední týdny svého života. Jeho poslední velikou vášní byla mladá operetní zpěvačka Louise Robinsonová, jež o něj pečovala pod jménem sestra Martha. Nevzdalovala se od jeho lůžka a setrvala u něho až do posledního vydechnutí. Druhou pečovatelkou mu byla jeho nevlastní matka, portugalská infantka Marie Tereza (1855–1944). V láskyplné atmosféře obou těchto žen a za duchovní podpory světícího biskupa Marschalla z Vídně zemřel dne 1. listopadu roku 1906.\n\nNa nátlak ze strany císařského domu se dne 2. října 1886 v Drážďanech oženil s princeznou Marií Josefou Luisou Saskou (1867–1944), dcerou krále Jiřího I. Saského a Marie Anny Portugalské. Tento svazek byl nutný z důvodu udržení dobrých vztahů se saským královským domem, neboť jak korunní princ Rudolf, tak i František Ferdinand odmítli sňatek s Mariinou starší sestrou princeznou Matyldou a tím Sasko urazili. Manželství však bylo krajně nešťastné pro naprostou rozdílnost povah obou manželů, světáckému a požitkářskému Otovi se jeho silně nábožensky založená manželka nijak nezamlouvala – posměšně ji nazýval „jeptiškou“ a ponižoval ji svými skandály a milostnými aférami. Z manželství se narodili dva synové; vzhledem k tomu, že Otův starší bratr (a po smrti korunního prince Rudolfa následník trůnu) František Ferdinand se morganaticky oženil s Žofií Chotkovou, a jeho děti tudíž byly z následnictví vyloučeny, stal se Otův starší syn Karel císařem:\n\nNemanželské děti ze svazku s Marií Schleinzerovou, jeho milenkou:\n\n\n"}
{"id": "266017", "url": "https://cs.wikipedia.org/wiki?curid=266017", "title": "Friedrich Ferdinand von Beust", "text": "Friedrich Ferdinand von Beust\n\nFriedrich Ferdinand von Beust (13. ledna 1809 Drážďany – 23. října 1886 St. Andrä-Wördern) byl saský a potom rakouský politik, v letech 1849–1866 ministr zahraničí Saského království a od roku 1858 i předseda vlády Saska, pak předseda vlády Rakouského císařství a osobnost, která dokončila rakousko-uherské vyrovnání, kterým byla vytvořena dualistická monarchie.\n\nStudoval na univerzitě v Göttingenu a na Lipské univerzitě. V roce 1832 nastoupil do státních služeb Saského království. Od roku 1836 byl legační tajemník v Berlíně, od roku 1838 v Paříži, od roku 1841 v Mnichově. V roce 1846 se stal vyslancem v Londýně, roku 1848 v Berlíně. Roku 1849 se stal ministrem zahraničí Saského království. Publikoval dohody o lidských právech, na kterých se v té době usnesl celoněmecký frankfurtský parlament, ale následně odmítl uznat platnost německé ústavy koncipované tímto revolučním orgánem a v květnu 1849 vytvořil alianci s Pruskem a podílel se na potlačení revolučních tendencí v Sasku. V roce 1850 se obrátil o pomoc na Rakouské císařství. Od 15. října 1858 byl i předsedou vlády Saského království. V 60. letech se snažil reprezentovat středoněmecké státy a zachovávat jejich samostatnou politiku. Sbližoval se s Rakouskem a Sasko bojovalo na straně Rakušanů v prusko-rakouské válce, kterou ale prohrálo. V obou vládních funkcích skončil 15. srpna 1866, když vítězný pruský kancléř Otto von Bismarck odmítal s Beustem jednat o mírových podmínkách.\n\nNásledně se téměř okamžitě stal vrcholným politikem Rakouského císařství. 7. února 1867 se stal předsedou vlády Rakouského císařství, přičemž zároveň zastával i post státního ministra Rakouska (2. března 1867 ovšem tato funkce zrušena). V čele vlády se udržel do 23. prosince 1867 a 30. prosince 1867 nastoupila nová vláda Karla von Auersperga. V této funkci provedl rakousko-uherské vyrovnání, jímž vzniklo Rakousko-Uhersko coby soustátí dvou volně Spojených státních útvarů. Následně tedy zastával funkci předsedy vlády pouze pro západní, \"rakouské\" části monarchie (takzvané Předlitavsko). Zároveň zastával od 30. října 1866 pozici ministra zahraničí Rakouského císařství, která zůstala společným portfoliem pro obě poloviny monarchie i po rakousko-uherském vyrovnání. V ní setrval do 14. listopadu 1871.\n\nBeustův nástup do vrcholných pozic rakouské politiky byl nečekaný. Když v říjnu 1866 pobýval císař František Josef I. v Praze, měla s ním jednat česká delegace. Při čekání na audienci upoutal její pozornost muž v uniformě, který byl narychlo a přednostně uveden k císaři. Teprve dodatečně se Češi dozvěděli, že šlo o Beusta, který právě mířil ke jmenování ministrem zahraničních věcí. V době jeho nástupu na úřad to bylo interpretováno jako jasná demonstrace protipruských emocí. Beustovo uvedení do funkce ale provázely i pochyby, zda cizinec může zastávat takovýto post a překvapivý byl i fakt, že šlo o protestanta. Jenže saský původ se ukázal být výhodou, protože Beust nebyl vázán na žádné mocenské centrum a zájmovou skupinu uvnitř monarchie a mohl se jako nezaujatý administrátor a diplomat ihned zhostit úkolu provést stabilizaci státu otřeseného válečnou prohrou. 20. prosince 1866 odjel na jednání do Pešti, kde se pokoušel přimět uherské politiky k dohodě. Uherská politická reprezentace dosud odmítala uznat legitimitu státoprávních poměrů v monarchii a bojkotovala jednání Říšské rady coby vídeňského parlamentu. Uherští politici to i nyní odmítli. Beust se následně dohodl s uherským předákem Gyulou Andrássym, že dohoda s Uhry nebude muset být schvalována vídeňským parlamentem, nýbrž bude provedena shora, císařským nařízením. 18. února 1867 byl v uherském sněmu přečten císařský reskript, který vycházel vstříc požadavkům uherských politických elit. Andrássy se stal předsedou uherské vlády. V následujících měsících bylo dojednáno finální znění rakousko-uherského vyrovnání, díky čemuž mohl být v červnu 1867 František Josef I. korunován na uherského krále v Budíně. Rakousko-uherské vyrovnání bylo Beustovým značným úspěchem, protože ukončilo několikaleté ústavní provizorium.\n\nVyrovnání ovšem odmítali Češi a pro ně Beust ztělesňoval porážku jejich státoprávních aspirací a nedobrovolné začlenění českých zemí do Předlitavska. Po porážce Rakouska ve válce s Pruskem přitom byla očekávání Čechů vysoká, protože podle mnohých rozborů se mělo nyní oslabené Rakousko odvrátit od německé orientace a soustředit se na dosažení vnitřního smíru s jednotlivými etniky. Beust ale byl plně soustředěn pouze na prosazení urovnání státoprávních vztahů s Uherskem. Odmítl svolat za účelem posouzení vyrovnání Říšskou radu a vytlačil z centra dění a nahradil předsedu vlády Richarda Belcrediho, jehož strategii sice císař označil za korektnější, ale Beustovu za rychle k cíli vedoucí. Vůči české státoprávní opozici naopak ostře zasáhl. Když Český zemský sněm pokračoval v opoziční rétorice a odmítl uznat legitimitu Říšské rady, nechal sněm Beust rozpustit, podobně byl rozpuštěn i Moravský zemský sněm. Po této zastrašovací kampani kapituloval Haličský zemský sněm, který se rozhodl Říšskou radu uznat a vyslat na ni své zástupce. Federalistická opozice v Předlitavsku tak byla rozdělena. Zemské volby v Čechách 1867 a zemské volby na Moravě 1867 pak proběhly pod nátlakem, kterého se aktivně zúčastnil sám Beust. Výsledkem bylo vítězství centralistických, protifederalistických sil. V diplomatickém styku Beust na základě instrukce císaře prosazoval novou zkrácenou titulaturu panovníka, která neoficiálně redukovala západní, neuherskou část monarchie na Rakousko.\n\nV roce 1867 byl Beust také zvolen poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii obchodních a živnostenských komor v Čechách.\n\nV roce 1868 byl Beust aktérem jisté diplomatické iniciativy na české frontě. 22. června 1868 dorazil do Prahy, oficiálně za účelem informování císaře (který tehdy pobýval na návštěvě v Čechách) o některých aspektech svého rezortu. Jenže v Praze se sešel s předáky české opozice Františkem Ladislavem Riegerem a Františkem Palackým. O jednání nebyl dopředu informován předseda předlitavské vlády Karel Vilém Auersperg ani další členové Auerspergovy vlády. Auersperg reagoval rezignací. Beust v pamětech uváděl, že skutečně šlo o pověření od císaře a historik Otto Urban dovozuje, že se mohl sám nabídnout k podobné usmiřovací misi, jakou předtím úspěšně provedl v Uhersku. Roli hrálo i to, že císař nebyl nakloněn Auerspergově vládě, která měla silně liberální, měšťanské zabarvení. Jednání Beusta s Palackým a Riegrem ale nevedlo ke konkrétním závěrům a česká státoprávní opozice naopak sílila. V roce 1869 Beust kontaktoval Karla Sladkovského coby předáka radikální mladočeské opozice. Ani tentokrát se ale průlom nezdařil, protože Češi odmítali kompromis na půdorysu stávajícího, podle nich nelegitimního, ústavního systému.\n\nV letech 1870–1871 Beust jako šéf rakousko-uherské diplomacie koncipoval spojenectví s Francií a Itálií (paradoxně v tomto ohledu nebyl zpočátku v rozporu s českou reprezentací, která frustraci z nenaplněných státoprávních ambicí ventilovala demonstrativním pokusy o kontakty s Ruskem a Francií). Aliance ale nebyla fakticky realizována, protože prusko-francouzská válka proběhla natolik rychle, že vítězné Prusko jednoznačně ovládlo vývoj.\n\nV roce 1871 se nová vláda Karla von Hohenwarta snažila o seriózní rozhovory s českou opozicí. Od počátku roku 1871 čeští předáci několikrát jednali ve Vídni, přičemž hlavním vládním vyjednavačem byl ministr Albert Schäffle. Dospěli nakonec k dojednání projektu česko-rakouského vyrovnání, které mělo pod názvem fundamentální články naplnit část českých požadavků. Schäffle coby cizinec byl nyní některými pozorovateli vnímán jako podobný nestranný mediátor jakým byl Beust v případě rakousko-uherského vyrovnání. Jenže samotný Beust coby šéf diplomacie nyní o česko-rakouské vyrovnání nestál. V důsledku prusko-francouzské války se totiž změnily mezinárodní souvislosti. Beust zaslal císaři k fundamentálním článkům nesouhlasné stanovisko, v němž jako jeden z hlavních argumentů zmiňoval nutnost dobrého poměru habsburské monarchie k nově vzniklému Německému císařství coby nejsilnější mocnosti evropského kontinentu. Upozorňoval na riziko obratu rakouských etnických Němců směrem k Berlínu a nesouhlasil s jitřením jejich citů prostřednictvím ústupků Čechům. Na poradě nejvyšších představitelů státu pak byl i na základě Beustových argumentů projekt fundamentálních článků pozměněn zásadním detailem, neměl totiž být vydán císařským reskriptem, ale podroben parlamentnímu schvalování, což při převaze centralistických sil na Říšské radě znamenalo jeho faktické odložení.\n\nKrátce po zásahu do česko-rakouského vyrovnání Beustova vládní kariéra skončila, protože pro budoucí urovnání vztahů habsburské monarchie s Německem nebyla ani jeho osobnost vhodná. 5. listopadu 1871 ho panovník vyzval k demisi, která byla ohlášena 8. listopadu s odkazem na \"zdravotní důvody\". Po uvolnění z ministerských funkcí byl jmenován členem Panské sněmovny a nastoupil do diplomatických služeb. Nejprve působil jako velvyslanec v Londýně, v letech 1878–1882 v Paříži.\n\nRoku 1868 byl povýšen na hraběte, od té doby se psal jako Friedrich Ferdinand Graf von Beust.\n\n\n"}
{"id": "266036", "url": "https://cs.wikipedia.org/wiki?curid=266036", "title": "Gavrila Romanovič Děržavin", "text": "Gavrila Romanovič Děržavin\n\nGavrila Romanovič Děržavin (rusky \"Гавриил Романович Державин\") (14. července 1743 Sokury, Kazaň – 20. července 1816 Zvanka, Novgorod) byl největším ruským básníkem 18. století. Často je považován za představitele klasicismu, ale ten již v jeho dílech nese hodně znaků nových preromantických proudů, připravujích nástup romantismu. \n\nV letech 1802–1803 byl prvním ruským ministrem spravedlnosti a generálním prokurátorem. \n\nDěržavin se narodil roku 1743 poblíž Kazaně v rodině chudého venkovského statkáře. Tomu odpovídalo i velmi nedostatečné vzdělání, které obdržel v kazaňské škole, a také to, že byl roku 1762 povolán do vojenské služby u Preobraženského pluku jako prostý vojín. Důstojnickou hodnot obdržel teprve po deseti letech (roku 1772) a poté se zúčastnil bojů během Pugačevova kozáckého povstání. Svou vojenskou kariéru ukončil roku 1777 jako podplukovník a vstoupil do státních služeb. \n\nSvými básněmi (především ódou \"Felica\") si naklonil ruskou carevnu Kateřinu II. a díky tomu působil v letech 1784–1785 jako oloněcký a v letech 1785–1787 jako tambovský gubernátor. V této funkci se snažil prosazovat některé své osvícenské ideály, avšak pro jejich realizaci mu chyběla schopnost trpělivého a věcného jednání s lidmi. Pro svou prchlivost byl z funkcí odvolán, stejně jako později z funkce osobního tajemníka Kateřiny II., kterou vykonával v letech 1791–1793, i z funkce ministra justice (1802–1803), do které ho jmenoval car Alexandr I. Poté odešel do výslužby a zbytek svého života strávil na svém statku ve Zvance poblíž Novgorodu, kde roku 1816 zemřel.\n\nJe pochován uvnitř Kláštera Varláma Chutyňského (rus. Варлаамо-Хутынский Спасо-Преображенский монастырь) nedaleko Velkého Novgorodu.\n\nDěržavinova poezie se vyznačuje skutečnou svébytností. Naplno v ní zaznívá abstraktní klasicistní humanismus a optimismus a současně již také stesk a elegické tóny nastupujícího preromantismu, neboť Děržavin zahrnul do lidského života i smrt, která je \"„nezvaným hostem“\" na \"„veselé hostině života“\". Psal sice především lyrické, společensko-kritické, patetické a satirické básně a ironicko-oslavné ódy, vnesl však do nich prostotu, čímž jim dodal přirozenosti. Významně se podílel na tvorbě nového básnického jazyka, neboť vnesl do poezie prvky hovorové řeči a nejednou se inspiroval v lidové písni. Stal se vzorem pro celou následující básnickou generaci a v mnohém byl předchůdcem Alexandra Sergejeviče Puškina, kterého jako šestnáctiletého pozdravil roku 1815 při veřejné zkoušce v lyceu v Carském Selu jako svého nástupce.\n\nDěržavin se pokoušel psát i divadelní hry, ale ty zdaleka nedosahují kvalit jeho poezie.\n\nZ Děržavinových básní patří k nejznámějším:\n\n"}
{"id": "266042", "url": "https://cs.wikipedia.org/wiki?curid=266042", "title": "Claude Bazin de Bezons", "text": "Claude Bazin de Bezons\n\nClaude Bazin de Bezons (1617, Paříž – 20. března, 1684), byl francouzský advokát, politik, a člen Francouzské akademie.\n\nJeho otec, Claude Bazin, se oženil s Marií Chanterel roku 1580 a byl pasován na rytíře Ludvíkem XIII. roku 1611.\n\nClaude Bazin de Bezons se stal advokátem u \"Grand Conseil\". Roku 1643, byl zvolen členem Francouzské akademie.\nSloužil jako \"intendant\" práva, policie, a financí v Soissons, a potom v Languedocu od roku 1654 do roku 1674; během této doby byl také pověřen reorganizací univerzity v Toulouse a Montpellieru. Po návratu do Paříže byl jmenován \"Conseil d'État\" (státním radou).\n\nZanechal po sobě pouze několik písemností, zahrnující řečnické projevy a překlad pražského míru mezi Ferdinandem II. a Janem Jiřím I. Saským roku 1635.\n\n"}
{"id": "266043", "url": "https://cs.wikipedia.org/wiki?curid=266043", "title": "Moderátor (profese)", "text": "Moderátor (profese)\n\nModerátor je člověk, který pracuje ve funkci kvalifikovaného konferenciéra při nějakém rozsáhlejším uměleckém představení či při nějaké větší společenské události. Na rozdíl od běžného konferování však moderátor kultivovaným způsobem příslušnou kulturní nebo společenskou akci vhodně usměrňuje, někdy i sofistikovaně řídí.\n\nModerátor je tedy vždy aktivním prostředníkem mezi účinkujícími, soutěžícími (a dalšímu účastníky na pódiu) na jedné straně a publikem přítomným v sále na straně druhé.\nU dobrého moderátora vysoce je oceňována nejen vysoká kvalita jeho řeči, tedy vysokou úroveň jeho mluveného slova, ale také jeho přirozená schopnost vkusným způsobem zasahovat přímo do děje v sále, důvtip, osobní šarm, dobrá pohotovost, umění improvizace i osobní noblesa a charizma.\n\nJedná se o takové osobní vlastnosti, kterými moderátor dokáže společensky přijatelným způsobem okamžitě vyřešit jakoukoliv neočekávanou událost, která během příslušné akce může nastat. Tyto osobní vlastnosti jsou velmi důležité například při živém televizním či rozhlasovém vysílání, kde žádnou chybu nelze opravit pozdějším střihem či jinou technickou úpravou. Mezi české nejlepší české moderátory patří Libor Bouček, Leoš Mareš, Ondřej Sokol, Marek Eben, Daniel Stach a další.\n"}
{"id": "266046", "url": "https://cs.wikipedia.org/wiki?curid=266046", "title": "Keť", "text": "Keť\n\nKeť, na horním toku Velká Keť ( , ) je řeka v Krasnojarském kraji a v Tomské oblasti v Rusku. Je 1 621 km dlouhá. Povodí má rozlohu 94 200 km².\n\nPramení v bažinách na rozvodí Obu a Jeniseje. Teče přes Západosibiřskou rovinu. Na horním toku nad ústím Orlovky je říční koryto velmi členité. Na dolním toku se rozděluje na četná ramena, na nichž se vyskytují peřeje a některá při nízkém stavu vody vysychají. Do Obu ústí zprava dvěma rameny. Togurské rameno ústí pod městem Kolpaševo, zatímco Narymské rameno teče rovnoběžně s Obem a ústí do něj až u města Narym.\n\n\nPrůměrný roční průtok vody ve vzdálenosti 236 km od ústí činí přibližně 502 m³/s. Nejvyšších vodních stavů dosahuje od května do srpna. Zamrzá v říjnu až na začátku listopadu a rozmrzá na konci dubna až na začátku května.\n\nPrůměrné měsíční průtoky řeky ve stanici Rodionovka v letech 1955 až 2000:\n\nVodní doprava je možná od vesnice Usť-Ozjornoje. Na konci 19. století byla vybudována Obsko-jenisejská vodní cesta. Spojovala řeku přes její přítok řeku Lomovataja s přítokem Jeniseje řekou Kae. Tato cesta však nenabyla praktického významu a v roce 1917 byla uzavřena.\n"}
{"id": "266058", "url": "https://cs.wikipedia.org/wiki?curid=266058", "title": "Zinko-uhlíkový článek", "text": "Zinko-uhlíkový článek\n\nZinko-uhlíkový článek je druh galvanického článku, bývá také společně s zinko-chloridovým článkem označován jako „suchý článek“. Označovány bývají jako „general purpose“ (obecné použití).\n\nByl vynalezen na základě Leclancheova článku, s nímž má stejné chemické složení.\nJeho jméno je odvozeno ze zinku tvořícího zápornou elektrodu a uhlíkové tyčinky, tvořící kladný kontakt článku.\n\nKatodu tvoří zinkový kalíšek, který zároveň tvoří vnější obal článku.\n\nAnodu tvoří práškový oxid manganičitý (MnO, burel), který je pro lepší vodivost smíchán s práškovým uhlíkem. Do této směsi je vložena uhlíková tyčinka umístěná v ose článku.\n\nElektrolyt tvoří vodný roztok chloridu amonného (NHCl, salmiak).\nElektrolyt se v článku nenachází volně kapalný, ale je nasáknut do kladné elektrody (práškové směsi uhlíku a burelu) – odtud pochází staré označení „suchý článek“.\nMezi kladnou elektrodou (práškem) a zinkovým obalem se nachází separátor ze savého papíru kvůli zabránění přímému kontaktu mezi elektrodami a přitom umožňuje průchod elektrolytu mezi elektrodami.\n\nČlánek je nejčastěji konstruován tak, že zinkový kalíšek tvoří zároveň vnější obal článku. Toto řešení sice snižuje cenu, ale v případě, že zde není přítomen žádný další nepropustný obal, může dojít k vytečení článku. V současnosti bývá přítomna plastiková fólie a/nebo kovový plášť.\nV průběhu vybíjení je spotřebováván zinek a vytvoří se voda (viz chemické rovnice níže). Při „poddimenzování“ tloušťky zinkového obalu výrobcem může nastat situace, kdy se zinek proděraví a elektrolyt obsahující nyní hodně vody začne vytékat ven a způsobovat korozi uvnitř napájeného přístroje.\n\nCelková reakce:\nNa záporné elektrodě:\nVzniklé zinečnaté ionty následně reagují s amonnými ionty NH = [H(NH)]:\nNa kladné elektrodě:\n\nTato reakce je poněkud zjednodušená, protože iont H se ve skutečnosti ve vodném roztoku nevyskytuje volně, ale je vázán koordinačně-kovalentní vazbou na vodu, čímž vznikne hydroxonium HO.\n\nJmenovité napětí článku je 1,5 V. Bývá vyráběn nejčastěji ve velikostech AAA (mikrotužková baterie), AA (tužková baterie), C (malý monočlánek) a D (velký monočlánek). Kromě toho se vyrábějí také baterie těchto článků: 3 články – „plochá baterie“ a 6 článků – „devítivoltová baterie“.\n\nVe srovnání s jinými druhy baterií (zinko-chloridové, alkalické) nemají takovou kapacitu a schopnost dodávat větší proud. Naopak jejich výhodou je nízká cena. Z těchto důvodů jsou vhodné především pro méně náročné použití např. do hodin a budíků, rádií nebo některých svítilen.\nKapacita tužkové baterie se pohybuje okolo 600–800 mAh při vybíjení proudem 100 mA do konečného napětí 0,9 V.\n\nZinko-chloridový článek je vylepšená verze zinko-uhlíkového článku.\nHlavním rozdílem mezi zinko-chloridovým a zinko-uhlíkovým článkem je náhrada elektrolytu z chloridu amonného z větší části za chlorid zinečnatý (ZnCl).\nPři výrobě je také použito kvalitnějších chemikálií, což se pozitivně projeví na vyšší životnosti.\nOznačovány bývají jako „heavy duty“ (vysoký výkon). Stále ovšem ani zdaleka nedosahují vlastností alkalických baterií.\n\nreakce katody je proto odlišná\n\ncelková reakce:\n\nZáměna elektrolytu se projeví na tvorbě vody v článku. Zatímco v případě klasického zinko-uhlíkového voda vznikala a bylo riziko vytečení do přístroje, v tomto případě se voda při vybíjení spotřebovává, tím pádem je článek na konci své životnosti opravdu suchý.\n\nV současné době je již většina vyráběných článků zinko-chloridových. Najdou se ovšem i výrobci používající staré složení – je totiž o něco levnější.\n\n"}
{"id": "266064", "url": "https://cs.wikipedia.org/wiki?curid=266064", "title": "Čertovo břemeno (Jistebnická vrchovina)", "text": "Čertovo břemeno (Jistebnická vrchovina)\n\nČertovo břemeno je skalní útvar na katastru Cunkova, části města Jistebnice v okrese Tábor v Jihočeském kraji. Čertovo břemeno se nachází na území stejnojmenného mikroregionu mezi vesnicemi Cunkov a Ounuz jižně od sportovního areálu Moninec.\n\nPodle Čertova břemene se označuje typ granitoidů vyskytující se v jihovýchodní části středočeského plutonu. Jedná se o durbachity (tj. na tmavé minerály bohaté syenity až granity). Tyto durbachity typu Čertovo břemeno vystupují na povrch v celé jižní části Sedlčanska. Skalní tvary Čertova břemene byly formovány vlivem dlouhodobých erozních procesů.\n\nDle pověsti čert, který letěl s těžkým břemenem, již v tomto místě nemohl dále, a tak si chtěl odpočinout. Uviděl skalní výchoz a zastavil se na něm. Jak tam stál, tak pod tíhou břemene obtiskl své kopyto do skály. Za pozůstatek po čertově odpočinku je považován důlek na vrcholku skalního výchozu.\n\nPodle jiné verze chtěl čert skálou zničit stavbu kostela v Nadějkově, ale zjistil, že přiletěl pozdě a kostel je již vysvěcen. Ze vzteku pak u Cunkova mrštil balvanem k zemi.\n"}
{"id": "266070", "url": "https://cs.wikipedia.org/wiki?curid=266070", "title": "Trolejbusová doprava v Arnhemu", "text": "Trolejbusová doprava v Arnhemu\n\nVe městě Arnhem je v provozu jediná nizozemská trolejbusová síť.\n\nJiž ve třicátých letech 20. století chystala společnost \"Gemeente Electrische Tram Arnhem\" (GETA; místní dopravní podnik, který v Arnhemu od roku 1911 provozoval tramvaje) plány na stavbu trolejbusové sítě, které ale nebyly uskutečněny. Během druhé světové války byla tramvajová síť (stejně jako celé město) zničena a bylo rozhodnuto o její náhradě právě trolejbusy. GETA změnila jméno na \"Gemeente Vervoersbedrijf Arnhem\" (GVA) a po stavbě první trati byla 5. září 1949 slavnostně uvedena do provozu první trolejbusová linka vedoucí z Arnhemu do blízkého města Velp. V následujících letech byly otevřeny další tratě (např. do Oosterbeeku, Malburgenu, Alteveeru nebo Hoogkampu).\n\nNa konci 60. let a začátkem 70. let 20. století byla trolejbusová doprava páteří arnhemské MHD. Přesto bylo nedávno zrealizované prodloužení tratě z konečné \"'t Broek\" do Presikhaafu uzavřeno (v roce 1970). Další rušení tratí ale nepokračovalo, naopak ve druhé polovině 70. let došlo k otevření dvou prodloužení stávajících linek (do Alteveeru a do Het Duifje). Také v dalším desetiletí byla zprovozněna nová trať (1984 do De Laar-Westu). Roku 1990 byla postavena odbočka k městské zoo.\n\nV roce 1999 převzala provoz arnhemských trolejbusů společnost \"Connexxion\", která provozuje MHD a taxislužbu po celém Nizozemsku. Vzhledem k tomu, že trolejbusy jsou nosným prostředkem MHD, schválilo město program \"Trolley 2000\", jehož cílem jsou velké investice právě do elektrické nekolejové trakce. V roce 2002 bylo linkové vedení zcela přeorganizováno (v současnosti je v provozu šest linek na síti o celkové délce přesahující 50 km), na začátku 21. století také došlo k nákupu nových moderních, nízkopodlažních trolejbusů typu Berkhof Premier AT 18. Kromě nich jsou v provozu také nízkopodlažní vozy Van Hool AG 300 T z druhé poloviny 90. let a také několik trolejbusů Volvo ze začátku 90. let. Vozový park celkem čítá přibližně 40 vozidel.\n\nV Arnhemu jsou také zachovány čtyři historické trolejbusy.\n\n"}
{"id": "266077", "url": "https://cs.wikipedia.org/wiki?curid=266077", "title": "SPA", "text": "SPA\n\nSpojení písmen S, P, A může označovat následující:\n\n"}
{"id": "266078", "url": "https://cs.wikipedia.org/wiki?curid=266078", "title": "Fusion", "text": "Fusion\n\nFusion může znamenat:\n\n\n"}
{"id": "266091", "url": "https://cs.wikipedia.org/wiki?curid=266091", "title": "Povinná školní docházka", "text": "Povinná školní docházka\n\nPovinná školní docházka ( ) je zákonná povinnost dětí navštěvovat v určitém věkovém rozmezí školu. Z toho vyplývá povinnost zákonných zástupců děti příslušného věku do školy posílat a povinnost státních orgánů a orgánů samosprávy zajistit provoz potřebných školních zařízení. Bezplatné povinné základní vzdělání ustanovila jako jedno z lidských práv v roce 1948 také Všeobecná deklarace lidských práv (článek 26).\n\nJako první na světě zavedlo povinnou školní docházku roku 1592 protestanské vévodství Pfalz-Zweibrücken (na území dnešního Německa). Na českém území, tehdy souč. habsburské monarchie, byly základy školní docházky položeny za vlády Marie Terezie roku 1774. Povinnou školní docházku pak uvedl do praxe říšský školský zákon z roku 1869. V současné době upravuje povinnou školní docházku v České republice zákon č. 561/2004 Sb., o předškolním, základním, středním, vyšším odborném a jiném vzdělávání (Školský zákon), který vymezuje práva a povinnosti fyzických a právnických osob při vzdělávání. Podle tohoto zákona je školní docházka povinná po dobu devíti školních roků, nejvýše však do konce školního roku, v němž žák dosáhne sedmnáctého roku věku.\n\nPrvním územím na světě s povinnou školní docházkou pro chlapce a děvčata se stalo v roce 1592 kalvinistické Falcko-zweibrückenské vévodství v rámci Svaté říši římské. V roce 1598 následovalo na území SŘŘ město Štrasburk. V 17. století zavedla všeobecnou povinnou školní docházku vévodství Sasko-gothajské (1642), knížectví Brunšvicko-Wolfenbüttelsko (1647) a vévodství Württemberské (1649), v 18. století pak následovalo s vyučovací povinností Pruské království (1717) – jehož školní systém se stal vzorem pro řadu dalších států, včetně neevropských – dále např. Norské království (tehdy součást Dánsko-norské unie) roku 1739, knížectví Lichtenštejnsko (1805), v roce 1835 Saské království, v letech 1870–80 Velká Británie (v jejímž rámci byla v Anglii regulace školní docházky svěřena do pravomocí jednotlivých obcí, kdežto ve Skotsku spadala pod církevní farní správu), od roku 1882 také Francie atd. Na začátku 20. století již byla povinná školní docházka uzákoněna ve většině zemí Evropy, většině států USA, Kanadě a v Japonsku.\n\nDalší vlna uzákoňování školní docházky přicházela zejména se vznikem nových, post-koloniálních států Afriky a Asie pod druhé sv. válce; ovšem ne všude byla či je s povinností základní školní výuky zaručena také její bezplatnost, zejména ne v zemích Třetího světa (např. Indie zákonně umožnila bezplatnou povinnou školní docházku pro všechny děti až roku 2010).\n\nV rámci zemí Koruny české byla povinná školní docházka poprvé zavedena roku 1683 ve slezském protestantském Olešnickém knížectví, a to předpisem \"Fuerstlich Oelsnische deutsche Stadt und Landschulordnung\" („Knížecí olešnický řád německých městských a venkovských škol“). Povinná docházka se vztahovala na všechny děti od 6 do 9 let.\n\nKromě toho malého slezského území se ale školství v habsburské monarchii nacházelo ještě v polovině 18. století ve velmi neutěšeném stavu. Císařovna Marie Terezie podle vzoru protestanského Pruska započala s reformami, které odpovídaly i postupnému růstu manufakturní a strojové výroby a filozofii osvícenství. Marie Terezie pověřila přípravou školské reformy pruského opata Johanna Ignaze Felbigera. Felbigerova reforma byla na svou dobu velmi moderní. V platnost vstoupila vydáním \"Všeobecného školního řádu pro německé normální, hlavní a triviální školy\" ve všech císařských dědičných zemích 6. prosince 1774. Zimní kurz na venkovských školách začínal 1. prosince a trval až do konce března. Letní kurz začínal pondělkem po první neděli velikonoční a končil koncem září. Návštěva škol nebývala kvůli využívání dětské práce velká a pracující žáci od devíti do dvanácti let byli proto osvobozeni od školní docházky. Školy poskytovaly vzdělání nejen chlapcům, ale také dívkám.\n\nS novým tereziánským školským zákonem vyšel v roce 1774 také nový slabikář Johanna Ignaze Felbigera \"ABC- Namenbüchlein zum Gebrauche der Schulen in den kaiserlich-königlichen Staaten\" („Slabikář pro potřebu škol v císařsko-královských státech“), který císařovna Marie Terezie jako jediný pro výuku čtení v rakousko-českých školách povolila a vycházel ve velkých nákladech až do roku 1851. V roce 1775 byl vydán v českém jazyce. Slabikář neobsahoval z pedagogických, metodických i finančních důvodů žádné ilustrace. V roce 1817 vyšel slabikář pro venkovské školy \"Nahmenbüchlein zum Gebrauch der Landschulen in den kaiserl. königl. Staaten\".\n\nCísařským patentem 5. listopadu 1855 byl zaveden mezi státem a církví pro celou rakouskou monarchii konkordát vyhlášený papežem v bule \"Deus humanis salutae auctor\" („Bůh je původcem lidské spásy“). Povinná školní docházka začínala podle říšského školského zákona (tzv. Hasnerův zákon) z roku 1869 v 6 letech a trvala po dobu 8 let jak pro chlapce tak i pro dívky. Novela říšského zákona z roku 1883 přinesla z povinné školní docházky možnost úlev. Základní školství se dělilo na 2 stupně: školu obecnou a školu občanskou (měšťanskou). Obecné školy navštěvovaly děti v prvních pěti letech školní docházky (6–11 let) a v dalších třech letech děti, které nepokračovaly ve studiu na školách občanských nebo středních. Na obecných školách vyučoval třídu zpravidla jeden učitel. Náboženství, ruční práce nebo nepovinný předmět (čeština) měl na starosti zvláštní učitel. Výuku náboženství zastávali v obcích místní faráři.\n\nČs. vláda nepřijala žádný zákon, který by změnil školský systém rakousko-uherské monarchie. Snažila se ale po celou dobu upravit dějepisný obsah výuky. Pozornost věnovala dějinám Slovanů a značně omezila dějiny rakouské a německé, zejména zkrátka přišel dějinný výklad o habsburské dynastii. V roce 1920 vyšla Ústava č. 121/1920 Sb., jejíž součástí byl i jazykový zákon č. 122/1920 Sb., dále několik zákonů vydaných národním shromážděním upravovalo školskou soustavu (Zákon č. 276/1920 Sb. o učitelských zkouškách mimo jiné upravoval obsazování učitelských míst na základě konkurzu, Zákon č. 292/1920 Sb. o správě školství, vládní nařízení č. 605/1920 Sb. o místních školních radách a městských školních výborech). První větší změny přinesl v roce 1922 tzv. malý školský zákon. Zákon zrušil úlevy z povinné školní docházky, zavedl společné třídy chlapců a dívek na všech stupních škol, zrovnoprávnil učitele a učitelky. Nadále všechny děti od 6 do 11 let navštěvovaly obecnou školu a pokračovaly na vyšší obecné škole, na škole měšťanské (občanské) či na jedné ze středních škol. Obce mohly také při měšťanských školách zřizovat jednoroční kurzy tzv. čtvrté třídy. Mládež ve věku od 14 do 16 let (pokud nestudovala na pokračovacích školách živnostenských, kupeckých, lidových školách hospodářských nebo na jiných školách vyšších a odborných) navštěvovala povinně pokračovací školy nebo kurzy při školách obecných či občanských.\n\nPovinná školní docházka na územích přiřazených po Mnichovu k Třetí říši se řídila Říšským školským zákonem (\"Reichsschulpflichtgesetz\") z 6. července 1938. Pro všechny děti, které ke 30. červnu dosáhly 6. roku, začínala s počátkem školního roku také povinná školní docházka na národních školách. Děti, které dosáhly v rozmezí 1. července – 30. září 6. roku, mohly navštěvovat školu na žádost rodičů, pokud tomu odpovídal jejich duševní a tělesný stav. Po malých úpravách z roku 1941 se stala školní docházka povinná pro všechny děti, které dosáhly 6. roku během kalendářního roku a povinně navštěvovaly národní školu (\"Volksschule\"), pokud nedocházely na hlavní školu (\"Hauptschule\") nebo pokud nebylo dostatečně postaráno o jejich vzdělávání a odbornou přípravu jinak.\n\nProtektorátní školství zpočátku přejímalo školský systém Československé republiky, kde mohl být zřizovatelem školy stát, orgány místní samosprávy, soukromý subjekt či církev. Vedle českých škol existovaly i školy německé, polské, maďarské, židovské apod. Od léta 1942 (po uzavření židovských škol) se dělilo školství z hlediska národnostního na české a německé. České školství mělo vychovávat českou mládež k loajálnímu postoji vůči Velkoněmecké říši a národně socialistické ideologii. Od roku 1941 docházelo k výběru žáků na měšťanskou školu. Kdo se na měšťanskou školu nedostal, dokončoval povinnou osmiletou školní docházku na škole obecné. Děti českého původu mohly po přezkoušení rodinného prostředí (rasovém, zdravotním, politickém i sociálním) navštěvovat i školy německé a to za předpokladu, že jejich počet nepřekročil jednu čtvrtinu počtu žáků ve třídě.\n\nNejvětší devastací prošlo školství za vlády komunistů. Neustálá snaha připodobnit školský systém sovětskému modelu a zajišťování přístupu na vysoké školy dělnické třídě zjednodušeným procesem k dosažení maturitní zkoušky, vedly k mnoha školským reformám.\n\nV poválečném vývoji československého školství se část politiků a pedagogických pracovníků zasazovala o obnovu prvorepublikové školní docházky. Levice se snažila využít politické atmosféry a usilovala o vytvoření jednotné školy. V čele školských reforem propagující jednotnou školu stál ministr školství Zdeněk Nejedlý. Podporu shledával Nejedlý zejména u levicových učitelů a představitelů KSČ. Diferencovaná školská úprava se neslučovala s marxistickou ideologií. Václav Příhoda (poradce ministra školství) zastával jednotnou diferencovanou úpravu a nakonec musel ministerstvo opustit. V dubnu 1947 přijal prezident Eduard Beneš delegaci Svazu zaměstnanců školství a osvěty ROH a vyslovil souhlas s jednotnou školou.\n\nPo únorovém převratu vešel v platnost 1. září 1948 Zákon o základní úpravě jednotného školství. KSČ prosadila základní devítileté obecné vzdělání pro všechnu mládež od šesti do patnácti let. Povinná školní docházka tak byla prodloužena o jeden rok, ale povinné základní vzdělání končilo de facto až po absolvování povinného základního odborného vzdělání. Všechny typy dosavadních středních škol byly zrušeny. Škola se stala politickou institucí, která vychovávala „politicky uvědomělé občany lidově demokratické republiky, ochránce vlasti, zastánce pracujícího lidu a socialismu“. Krátce po přijetí zákona vešly v platnost nové učební plány, osnovy a učebnice. Politická výchova se stala novým vyučovacím předmětem (později Občanská nauka). Na základě usnesení sekretariátu ÚV KSČ přijalo ministerstvo školství po čtyřech letech novou reformu připodobněnou sovětskému školství.\n\nŠkolský zákon z 24. dubna 1953 zaváděl osmiletou základní školní docházku (OSŠ) a jedenáctiletou střední školu (JSŠ). Žáci ukončovali osmiletou docházku závěrečnými zkouškami ze dvou povinných a jednoho výběrového předmětu. Poslední tři výběrové ročníky jedenáctiletky nahrazovaly studium gymnázia. Ministerstvo školství zavedlo pro pracující při JSŠ a výběrových odborných školách celou řadu mimořádných forem studia při zaměstnání. Kvůli zkrácení základní školní docházky došlo na prvním stupni ke zrušení předmětů prvouky, psaní a vlastivědy a pátý ročník převzal předměty obvyklé pro studium druhého stupně jako zeměpis, přírodopis a dějepis. Straničtí představitelé obviňovali ze školních neúspěchů učitele, ačkoliv bylo zřejmé, že žákům činil skok ze čtvrtého do pátého ročníku značné potíže a s učební látkou se nedokázali vyrovnat (20 procent propadajících žáků). Na 11. sjezdu UV KSČ v roce 1958 rozhodlo vedení strany sice o prodloužení školní docházky, ale usnesení sjezdu z roku 1959 propagovalo těsné spojení školy se životem. Škola v pojetí komunistické ideologie měla mimo vědy žákům zprostředkovat teoretické a praktické poznatky z výroby. Novodobý středoškolák tak mohl zastávat i dělnické povolání.\n\nZákon o soustavě vzdělávání a výchovy z roku 1960 prodloužil školní docházku znovu na devět let a mírně se odklonil od sovětského modelu školství. Povinná školní docházka se odehrávala na tzv. Základních devítiletých školách (ZDŠ) s novým polytechnickým předmětem pracovní vyučování. První stupeň znovu vyučoval předměty psaní a vlastivědu, k tomu přibyly odborné výchovy: tělesná, hudební a výtvarná a cizí jazyk ruština. Středoškolské vzdělávání sestávalo z odborných učilišť, učňovských škol a středních odborných škol. Střední všeobecně vzdělávací školy (SVVŠ) nahradily poslední tři ročníky jedenáctiletky. Na středních školách byly připuštěny ve větší míře nepovinné předměty. Střední škola pro pracující měla internátní podobu a během jednoho roku na ní dělničtí kádři získali úplné středoškolské vzdělání s maturitou. Pražské jaro 1968 napomohlo 19. prosince k přijetí Zákona o gymnáziích (č. 168/1968 Sb).\n\nNormalizační obnova socialistického školství započala přijetím usnesení ÚV na červencovém XIV. sjezdu KSČ v roce 1973. Další rozvoj československé výchovně-vzdělávací soustavy nastavil přijatý školský zákon o školských zařízeních z roku 1978 s desetiletou školní docházkou., který umožnil žákům osmých ročníků základní devítileté školy přecházet na všechny druhy středních škol a zřizovat střední odborná učiliště (SOU). Mládež na SOU mohla skládat maturitní zkoušky, které ji umožnily vstup na vysoké školy. Dělnická mládež mohla maturity dosáhnout i po absolvování kratšího než čtyřletého oboru večerním nebo dálkovým studiem a samotné maturity, jichž se dosahovalo předchozím náročným studiem, tak ztratily na své pověsti.\n\nPosledním školským zákonem před převratem byl Zákon o soustavě základních a středních škol v roce 1984. Soustavu základních a středních škol tvořily: základní škola, střední odborné učiliště, gymnázium, střední odborná škola a školy pro mládež vyžadující zvláštní péči. Základní škola měla nadále osm ročníků; ročníky první až čtvrtý tvořily první stupeň základní školy, ročníky pátý až osmý druhý stupeň základní školy. V podstatě došlo pouze ke zrušení základní devítileté školy a zůstala desetiletá povinná školní docházka. Ke zrušení zákona došlo až v lednu 2005.\n\nPo sametové revoluci byla v roce 1990 novelou školského zákona povinná školní docházka opět zkrácena na devět roků a současně byla prodloužena základní škola na devět let. Novela umožňovala žákům odcházet na střední školy již z 8. ročníku základní školy a v devátém ročníku, který nebyl povinný, postupně klesal počet žáků. Nakonec vznikl jakýsi sběrný devátý ročník sestávající hlavně z žáků s nezájmem o další studium. Problém nastal u posledního 9. ročníku také se zformováním koncepce výuky. V letech 1990–1994 byl školský zákon několikrát novelizován. V červnu 1995 vydalo ministerstvo školství, mládeže a tělovýchovy další novelu školského zákona, která stanovila první stupeň základní školy opět v délce 5 roků a zároveň 9. ročník základních škol povinným. Povinná devítiletá školní docházka probíhala podle novely na základní škole, případně na víceleté střední škole – gymnáziu a konzervatoři v oboru tanec.\n\nV současné době upravuje povinnou devítiletou školní docházku školský zákon č. 561/2004 Sb., o předškolním, základním, středním, vyšším odborném a jiném vzdělávání z roku 2004. V rámci výuky žáků se speciálními vzdělávacími potřebami je možný i desetiletý studijní program. Děti nabývají základního vzdělání na základní škole (první stupeň zahrnuje ročníky 1.–5., druhý stupeň ročníky 6.–9). Část žáků absolvuje vzdělávání odpovídající druhému stupni základní školy nebo jeho část na víceletých gymnáziích (šestiletém oboru po ukončení 7. ročníku ZŠ či osmiletém oboru po ukončení 5. ročníku ZŠ) nebo v osmiletých oborech tanec na konzervatořích. Cílem novelizace školského zákona podle návrhu z roku 2015 je mimo jiných úprav také zavedení povinného roku předškolního vzdělávání před zahájením povinné školní docházky a úloha obcí při zajištění povinné školní docházky. Žáci mohou plnit povinnou školní docházku i mimo území České republiky nebo „v evropské škole působící na základě Úmluvy o statutu Evropských škol nebo formou individuální výuky v zahraničí”. Pokud plní žák povinnou školní docházku jedním z výše uvedených způsobů, je zároveň žákem tzv. kmenové české školy, kde je zapsán.\n\nPovinný rok předškolního vzdělávání začal být účinný od září 2017.<ref name=\"zpravy.idnes.cz/povinne-predskolni-vzdelavani-dochazka-skolka-skolsky-zakon-novela-1iz-/domaci.aspx?c=A170907_133222_domaci_nub\"></ref> Podmínky pro uvolňování dětí ze školky stanovuje školní řád mateřské školky, doložení důvodu nepřítomnosti je možné provést písemným vyjádřením zákonného zástupce nebo jiným způsobem uvedeným ve školním řádu. Děti musí do školky chodit pětkrát týdně na čtyři hodiny denně, nepřihlášení dítěte do povinného předškolního vzdělávání je považováno za přestupek.\n\nZákon o povinném roce předškolního vzdělávání zaměřen především pro děti ze sociálně vyloučených lokalit, protože tyto děti podle zpráv pedagogicko-psychologických poraden nenastupovaly do školy dostatečně připraveny. Podle zákona o povinném roce předškolního vzdělávání musí povinný rok povinného předškolního vzdělání absolvovat všechny děti, které do 31. srpna dosáhnou věku pěti let.\n\nV případě dětí, které mají výrazné problémy s výslovností nebo s formulováním vět, nezapamatují si běžnou větu pro nesoustředěnost, nedokáží se alespoň v základech orientovat v čase, nejsou schopny prostorové orientace, neumí se obléci, neumí samostatně jíst a pít, nedodržují základní hygienu, neznají ani základní data o sobě, neposedí ani chvilku, nezvládnou odloučení od matky, nebo u kterých lze očekávat dlouhodobou nepřítomnost ve škole spojenou s léčbou a rekonvalescencí je vhodný odklad povinné školní docházky.<ref name=\"vitalia.cz/clanky/odklad-skolni-dochazky-byvala-ostuda\"></ref> Podmínky pro možnost odkladu povinné školní docházky vymezuje školský zákon. V době zavedení množinové matematiky lze vysledovat nárůst počtu odkladů, od té doby počet odkladů nástupu do první třídy roste.\n\n\n\n"}
{"id": "266094", "url": "https://cs.wikipedia.org/wiki?curid=266094", "title": "Ålesund", "text": "Ålesund\n\nÅlesund je město v Norsku se 45 000 obyvateli rozkládající se na třech ostrůvcích, jež jsou navzájem propojeny mosty. Městský znak je tvořen rybářskou lodí a třemi rybami, což odkazuje na jeho minulost úspěšného obchodního a rybářského města. Je největším rybářským přístavem v Norsku a jedním z největších vývozců solených a sušených ryb.\n\nPrvním významným obyvatelem města byl vikinský vůdce Rollo, první vévoda normanský a předek Viléma Dobyvatele.\n\nV roce 1027 navštívil oblast sv. Olaf, který po celé zemi šířil křesťanství. Již ve 12. století ve městě postavili kamenný kostel jako jeden z prvních v Norsku. Statut města dostal Ålesund až v roce 1848, mimo jiné proto, že konkurenční rybářská města Bergen a Trondheim nechtěla, aby se Ålesund tolik rozvíjel, a tak jeho vývoj cílevědomě brzdila. V té době zde žilo 1100 obyvatel.\n\nObyvatelé města často používají frázi: \"„To jsme ještě od požáru v Ålesundu nezažili“\". Myslí tím pohromu, která město postihla z 23. na 24. ledna 1904 během mohutného pozáru. 10 000 lidí se náhle ocitlo bez přístřeší, ale díky rychlým obětavým záchranným akcím a významné pomoci od německého císaře Viléma II. bylo město během krátké doby obnoveno. Dostalo úplně nový vzhled v podobě tehdejšího stylu Art nouveau. Podoba města se dochovala dodnes, proto je Ålesund světovou raritou secesní architektury.\n\nNa vrchu Aksla, vysokém 189 m, je vyhlídka na celé město a okolní ostrovy. Přístup je po silnici, nebo schodištěm se 418 schody. V parku je památník Viléma II.\n\n\n\n\n"}
{"id": "266100", "url": "https://cs.wikipedia.org/wiki?curid=266100", "title": "Malá Kuberle", "text": "Malá Kuberle\n\nMalá Kuberle ( ) je řeka v Rostovské oblasti v Rusku. Je 152 km dlouhá. Povodí má rozlohu 1460 km².\n\nPramení na Salsko-manyčské vrchovině. Protéká zúrodněnou stepí v širokém říčním údolí. Ústí zleva do Salu (povodí Donu).\n\nZdrojem vody jsou především sněhové srážky. Nejvyšších vodních stavů dosahuje na jaře. V zimě promrzá až do dna po celé délce toku.\n\nLeží na ní vesnice Zimovniki.\n"}
{"id": "266103", "url": "https://cs.wikipedia.org/wiki?curid=266103", "title": "Ojířové z Očedělic", "text": "Ojířové z Očedělic\n\nOjířové z Očedělic byl český šlechtický rod. Psali se po vsi Očedělice () u Verušiček, ale Antonín Profous spojil název Očedělice s vesnicemi Horní a Dolní Záhoří.\n\nPrvní známou osobnosti rodu byl Ojíř připomínající se roku 1399. V roce 1421 byl velitelem vojenské posádky v Kadani. Když Češi před Němci z Kadaně ustoupili, zůstal ve věži, kde uhořel. Snad jeho potomky byli bratři Pechanec jinak Ojíř, Mikuláš a Jan Švamberk, který je připomínán v roce 1447. První z nich držel Vintířov a druhý Hlubany. Pechanec se vyskytuje od roku 1445 často v rozličných jednáních, od roku 1454 žil v Praze. Jeho syn byl snad byl Bedřich, jenž byl roku 1459 dvořanem českého krále. Od roku 1464 pravděpodobně měl v držení Kmetiněves, kterou v roce 1467 prodal. Pak byl v letech 1472–1473 pánem na Červeném hrádku, do roku 1474 na Vysokém Chlumci a na Frýdštejně. Albrecht Ojíř z Očedělic, Bedřichův bratr byl v letech 1475–1477 purkrabím Pražského hradě. Pak asi od roku 1478 místosudí, kromě toho sedal na zemském soudě. Pro jeho právní potřebu sebral právní nálezy z roku 1378–1438 a dal je čistě přepsat. Až do roku 1478 držel nějaký statek u Sedlčan, později držel Lobkovice. \n\nKe konci 15. století se tento rod rozrodil. Bohuslav připomínající se v letech 1497–1515 měl statky u Pacova. Jan držel roku 1507 hrad Jenštejn a zemřel v roce 1521. Zdeslav držel okolo roku 1520 Hrochův Hrádek, který prodal a sloužil pánům ze Švamberka na Orlíku. Bohuslav Ojíř z Očedělic byl v roce 1558 purkrabím na Strakonicích, později sloužil Rožmberkům, byl hofmistrem na hradě v Českém Krumlově a sedával na soudě nejvyššího purkrabství. Byl to muž vzdělaný a pobožný. Složil utěšené modlitby, jenž byli roku 1584 vytištěny. Je doloženo, že v roce 1585 ještě žil. Jindřich Ojíř z Očedělic byl zchudlý a v roce 1560 bydlel v Sušici. Albrecht Ojíř z Očedělic v roce 1562 držel Modřejovice, v roce 1571 byl hejtmanem na Želči, v roce 1572 purkrabím na Choustníku a v roce 1583 pánem na Tisovém.\n\nRod se připomíná ještě v roce 1589 v tituláři s Jindřichem, který držel Kamenný. Buď těmito dvěma pány rodina vymřela nebo živořila v chudobě.\n\nRod měl v erbu tři modré a tři bílé pruhy pokosené, nad helmou byly tři péra, dvě modrá a prostřední bílé.\n\n"}
{"id": "266112", "url": "https://cs.wikipedia.org/wiki?curid=266112", "title": "Antilopa Derbyho", "text": "Antilopa Derbyho\n\nAntilopa Derbyho (\"Taurotragus derbianus\" či antilopa středoafrická nebo antilopa obrovská) je největší ze všech antilop, která obývá otevřené savany s hustým porostem. Můžeme ji zpozorovat převážně ve Středoafrické republice, Súdánu, Kamerunu a v Senegalu. Rozeznáváme u ní dva poddruhy: kriticky ohrožený T. d. derbianus, obývající senegalský Národní park Niokolo-Koba, a málo dotčený T. d. gigas, obývající střední Afriku.\n\nZápadní poddruh antilopy Debyho se vyskytuje pouze v národním parku Niokolo Koba v Senegalu v počtu posledních 100-200 jedinců. Záchranný program pro kriticky ohrožený západní poddruh probíhá v rezervacích Bandia a Fathala v Senegalu již 10 let pod vedením odborníků a studentů z Fakulty tropického zemědělství České zemědělské univerzity v Praze. Národní park Niokolo Koba je pod velkým tlakem pytláků a budoucnost antilop v něm je nejistá. Proto bylo v roce 2000 odchyceno z volné přírody 9 zvířat a umístěno do ochranné obory v rezervaci Bandia. Díky senegalsko-české spolupráci se počet těchto zvířat rozrostl již na 62 jedinců (2010), kteří se ve čtyřech chovných stádech úspěšně rozmnožují.\n\nZatímco západní poddruh antilopy Derbyho nenajdeme v žádné zoo, východní poddruh je chován v počtu přes 50 jedinců v několika zoologických zahradách ve Spojených státech a v JAR.\n\nAntilopa Derbyho dosahuje 150 až 175 cm výšky v kohoutku a hmotnosti 300 až 1080 kg. Délka těla se pohybuje od 540 do 360 cm a délka ocasu mezi 50 až 90 cm. Srst má kaštanovou barvu, u samců je tmavší než u samic. Na ní se táhne od hřbetu až téměř k břichu deset až sedmnáct bílých svislých pruhů. Na nohách, krku a obličeji má výrazné černobílé znaky. Na krku má také dlouhý černobílý lalok kůže a na hřbetě tmavou a krátkou hřívu, která se táhne od hlavy téměř až k ocasu. Obě pohlaví mají poměrně dlouhé, ostré a zakroucené rohy, které jsou u samců většinou větší (dosahují obvykle 120 centimetrů) a silnější. Mláďatům vyrůstají po narození krátké rovné růžky, které se postupně stáčejí až do 4 let věku, podle počtu zákrutů lze tedy přibližně odhadnout věk zvířete.\n\nAntilopy Derbyho obývá otevřené savany s hustým porostem, který jim slouží především jako ochrana před predátory. Jsou to převážně denní živočichové, ale výjimkou není zpozorovat tuto antilopu i na večer nebo v noci. Živí se převážně listy, větvičkami a různými výhonky, patří mezi okusovače. Žijí převážně v kočovných skupinách tvořených zhruba z dvaceti zvířat, ačkoli je možné je zahlédnout i v párech.\n\nSamice rodí po 8-9měsíční březosti jediné mládě, které odstavuje asi ve 4-6 měsících. Mládě má již po narození typické pruhování, které se po celý život nezmění a pro každého jedince je jedinečné jako otisk prstu.\n\nAntilopa Derbyho získala svůj název podle Edwarda Smith-Stanleye, 13. hraběte z Derby, který ve své době vynikal jako vášnivý průzkumník zvěře, kterou pozoroval převážně v oblastech Středoafrické republiky a v Kamerunu.\n\n"}
{"id": "266114", "url": "https://cs.wikipedia.org/wiki?curid=266114", "title": "Ojířové z Protivce", "text": "Ojířové z Protivce\n\nOjířové z Protivce byli český šlechtický rod, jehož přídomek je odvozen od jejich sídla v Protivci u Strunkovic. Rod vymřel po meči v roce 1621.\n\nPrvní zmínky o rodu jsou z roku 1454, kdy Ojíř z Protivce získal Jaroslavice a Hlubokou. Jako majitel byl ještě uváděn v roce 1478.\n\nV roce 1468 sídlil v Jaroslavicích Jan Ojíř z Protivce, který je prodal v i s tvrzí Bohuslavu Malovcovi z Malovic a v roce 1519 koupil Lhotku. Jeho bratr Mikuláš se vystěhoval z Čech a díky manželce Saloméně Petřvaldské z Petřvaldu držel v letech 1532 až 1539 Drždovice v Krnovském knížectví.\n\nJan Ojíř z Protivce měl syny Jindřicha a Jiřího. V roce 1541 získali Římov a Habří a rozdělili si je. Jindřich měl Římov a Jiří Habří.\n\nJindřich Ojíř z Protivce koupil v roce 1553 Vracov a v roce 1568 zdědil Stradov. V roce 1570 získal Hamr a roku 1554 prodal Lhotku. Se svou manželkou Annou Dubenskou z Chlumu měli dva syny. Prvorozený Ctibor Ojíř z Protivce sídlící v roce 1590 na Římově a Dubném zemřel bezdětný v roce 1597.\n\nMladší syn Jáchym měl v držení Hamr a po bratru Římov a Dubné zemřel také v roce 1597. S manželkou Mandalénou z Dlouhé Vsi měl syna Ctibora, který se po dosažení dospělosti v roce 1602 ujal otcových statků (kromě Vracova, který byl v roce 1601 prodán). Ctibor Ojíř z Protivce zemřel roku 1621 bez mužských potomků a v roce 1622 byla za účast v stavovském povstání dědicům zkonfiskována část majetku.\n\nDvě vzhůru postavené stříbrné střely v červeném poli.\n\n"}
{"id": "266122", "url": "https://cs.wikipedia.org/wiki?curid=266122", "title": "Gotthardský masiv", "text": "Gotthardský masiv\n\nGotthardský masiv je horská skupina ležící na území tří kantonů: Uri, Valais a Ticino ve Švýcarsku. Jedná se o plošně malé (1100 km²) a turisty méně vyhledávané pohoří. Název skupiny je spjat s jménem silničního sedla Gotthardpass (2108 m), které přechází napříč pohořím a spojuje tak sever Švýcarska s jižními oblastmi země a Itálií. Nejvyšším vrcholem pohoří je ostrý dvojvrchol Pizzo Rotondo (3192 m).\n\nPohoří zaujímá prostor mezi Glarnskými Alpami, které leží severně, kde je odděluje významné sedlo Furkapass, Tessinskými Alpami ležícími na jihu, kde tvoří hranici tok řeky Ticino a masivem Adula Alpen na východě území.\n\nHorstvo se dělí na několik menších částí, které jsou určeny většinou samotnými vrcholy, nebo jejich blízkým okolím. Jsou to Rotondo, Lucendro, Pizzo Centrale, Maighels, Curnera, Sole Gruppe.\n\n\n\nHlavním stavebním kamenem pohoří je rula. Geologickým vrásněním je rula v masivu Gotthard nasunuta přes mladší vrstvy, podobně jako u pohoří Vysoké a Nízké Taury. Hloubkový geologický průzkum horského masívu provedl Karl von Fritsch v roce 1870, ještě než ukončil docenturu v Curychu. Jeho první geologická mapa pohoří Gotthard (vydaná v r. 1873) a jeho dílo \"Gotthardgebiet\" tvořily základy pro pozdější stavbu Gotthardského tunelu.\n\nSoučasně probíhá přes Gotthardský masiv rozvodí mezi Středozemním mořem a Severním mořem. Poblíž také pramení dva významné evropské přítoky Rýnu s přítoky Přední Rýn a Zadní Rýn, řeky Rhôna, Reuss a Ticino.\n"}
{"id": "266126", "url": "https://cs.wikipedia.org/wiki?curid=266126", "title": "Státní znak Bosny a Hercegoviny", "text": "Státní znak Bosny a Hercegoviny\n\nStátní znak Bosny a Hercegoviny byl schválen v roce 1998 ovšem jeho podoba pochází z roku 1991 po vyhlášení nezávislosti na Jugoslávii.\n\nNa státním znaku jsou stejné symboly jako na bosenské vlajce. Žlutý trojúhelník symbolizuje tři národy žijící v Bosně a Hercegovině. Bílé hvězdy už symbolizují pouze Bosňáky, hvězdy jsou převzaty z vlajky Evropské unie.\n\n\n"}
{"id": "266130", "url": "https://cs.wikipedia.org/wiki?curid=266130", "title": "Jan z Rožmberka", "text": "Jan z Rožmberka\n\nJméno Jan z Rožmberka neslo více osob z rodu Rožmberků:\n\n"}
{"id": "266139", "url": "https://cs.wikipedia.org/wiki?curid=266139", "title": "Cesta krve", "text": "Cesta krve\n\nCesta krve je dvoudílná kniha Jiřího Kulhánka, vydaná v roce 1996 (první část – Dobrák), respektive v roce 1997 (druhá část – Cynik).\n\nVeškeré výtisky knihy byly vyprodány, poté co autor knihu prohlásil za nepovedené dílo. Nepovolil její dotisk a z knihy se stal sběratelský kousek.\n\nTato kniha zpracovává dvě ohraná témata (mimozemšťané a zombie) netradičním způsobem, čímž se stává přes nijak zvlášť duchaplný námět neuvěřitelně čtivou, tomu také napomáhá vybroušený černý (leckdy dosti brutální) humor.\n\nČást první – Dobrák\n\nDěj se odehrává kolem roku 2060 na českém území, tedy aspoň jeho počátek. Svět oné doby je plný ekoterorismu, vybuchující neekologická auta jsou na denním pořádku.\n\nHlavním hrdinou je Maxmilián, pomocný redaktor ekologického plátku, který si jednoho dne vybere dovolenou a jede do hor na chatu po svém dědečkovi. Následné dny je napaden vlky, je sice vyzbrojen, ovšem neodvažuje se vlky zastřelit, a to právě kvůli zmíněnému ekoterorismu. O několik dní později se s vlky a vším kolem stane něco podivného, ze všech živočichů se stanou tzv. „mrtváci“, zombie schopná například si otevřít dveře. Hlavní rozdíl mezi klasickými hororovými zombie a těmito mrtváky je v tom, že ačkoli mrtváci vznikali z živých tvorů, tak se nemnoží pohryzáním. Maxmilián se po jisté době dilematu sebevražda/nesebevražda rozhodne vyzbrojit, přežít a zjistit co se to vlastně stalo.\nPrvní Maxmiliánova cesta vede do Plzně, cestou zjišťuje, že se na obloze občas objevuje něco podivného co si sám pro sebe nazve popelnice. Podle vzhledu usuzuje na mimozemšťany a během vyzbrojování v Plzni se přesvědčí, že tito mimozemšťané nejsou přátelští. Jedna \"popelnice\" se ho pokusí zabít a bohužel pro něj se ukáže, že spolupracuje s dalšími. Naštěstí vyvázne a navíc se setká s dalším přeživším člověkem což je kluk, který má za sebou evidentně šok (sněhobílé vlasy a ztráta řeči). A poté následuje další dozbrojení v plzeňských kasárnách a výběr cíle: předpokládané tajné vojenské továrny, která by měla pracovat na nějakém supermoderním a superúčinném vozidle. Továrnu nakonec nalezne, jedno z vozidel dokončí (jde o pokročilý model štábního vozidla, v knize je to silně předimenzovaný obrněný transportér Alvis Saladin) a zamíří s ním a Jonášem (jak říká klukovi) do střední Afriky. Tam čeká, že by mohlo v tamních lesích přežít více lidí, což se ukáže jako správný předpoklad. S těmito lidmi naváže přátelský kontakt a rozhodne se s mimozemšťany skoncovat.\n"}
{"id": "266147", "url": "https://cs.wikipedia.org/wiki?curid=266147", "title": "Marie Vágnerová", "text": "Marie Vágnerová\n\nProf. PhDr. RNDr. Marie Vágnerová, CSc., (* 16. června 1946 Čáslav) je česká psycholožka, přední odbornice v oblasti pedopsychologie, vývojové psychologie a psychologie handicapu.\n\nV letech 1970–1990 byla zaměstnána jako klinická psycholožka v Oftalmopedickém ústavu FN v Motole. Následujících pět let (1990–1995) vyučovala psychologii na Pedagogické fakultě UK jako externí učitel. Od roku 1995 až dosud působí na Husitské teologické fakultě UK, kde vyučuje psychologii (psychopatologii, vývojovou psychologii a psychologii nemocných a zdravotně postižených) pro posluchače oborů učitelství.\n\nJe autorkou řady monografií, vysokoškolských učebnic a metodických příruček.\n\n\n"}
{"id": "266150", "url": "https://cs.wikipedia.org/wiki?curid=266150", "title": "Batouchovice", "text": "Batouchovice\n\nBatouchovice (s předložkou 2. pád \"do Batouchovic\", 6. pád \"v Batouchovicích\") jsou vesnice, místní část obce Bochovic. Ve vesnici žije obyvatel.\n\nNázev se vyvíjel od varianty Bathuchowicz (1381), Batauchowitz (1674), Patauchowitz (1720), Batochowitz (1751), Batauchowitz a Batuchowice (1846) až k tvarům Batouchowitz a Batouchovice v roce 1872. Místní jméno znamenalo ves lidí Batouchových. Pojmenování je rodu ženského, čísla pomnožného, genitiv zní Batouchovic.\n\nZastavěné území Batouchovic je od obce Bochovic vzdáleno necelý kilometr jihovýchodně po silnici č. III/34910. Tato silnice pokračuje dál na východ, kříží se se silnicí č. III/3499, která dál vede k Novému Telečkovu, nebo sama pokračuje pod kopcem Telečkovem (604 m n. m.) k obci Vlčatínu.\n\nK Batouchovicím od lesa na jihu přitéká místní potůček, protéká jimi a severně od obce se vlévá do Bochovického potoka. Ten je přítokem Svatoslavského potoka, který pak napájí potok Balinku.\n\nPrvní písemná zmínka o Batouchovicích pochází z roku 1381. Tehdy patřila obec Přibíkovi Ostruhovi z Črčína, ten pak roku 1393 předal část vsi klášteru v Třebíči. Další část vsi postupně byla prodávána a předávána společně s Bochovicemi. Po zrušení kláštera pak byly Batouchovice jako součást kláštera v zástavě, ta pak byla postoupena Vratislavovi z Pernštejna, roku 1558 pak Vratislav vložil Batouchovice Burianu Osovskému z Doubravice. Jeho syn Smil Osovský pak Batouchovice předal Janovi z Žerotína - tím se obec stala součástí náměšťského panství. \n\nRoku 1881 pak byly Batouchovice, stejně jako Bochovice, Hroznatín a Vlčatín prodány bratrům Ludvíkovi a Jindřichovi Hellerovi a Adolfovi Lieblichovi. Syn Ludvíka pak koupil podíl Adolfa Lieblicha, zdědil podíl svého strýce a své matky a spojil tak opět Batouchovice do jednoho majetku.\n\n\n\n"}
{"id": "266151", "url": "https://cs.wikipedia.org/wiki?curid=266151", "title": "Gotthardský železniční tunel", "text": "Gotthardský železniční tunel\n\nGotthardský tunel je 15 km dlouhý železniční tunel ležící ve Švýcarsku mezi městy Göschenen a Airolo. Tunel prochází napříč Gotthardským masivem. Dopravu v tunelu provozuje především společnost SBB.\n\nTunel je dvojkolejný normálněrozchodný. Severní portál leží u města Göschenen ve výšce 1106 m a jižní portál leží nedaleko města Airolo ve výšce 1142 m. Nejvyšší bod tunelu je v nadmořské výšce 1151 m, přibližně v osmém km od severního portálu. V desátém km tunel prochází hranicí mezi kantonem Uri a kantonem Ticino. Jízda tunelem trvá asi 7–8 minut.\n\nTunel byl stavěn v letech 1871–1881. Stavba byla vedena švýcarským inženýrem Louisem Favre, který zemřel na infarkt uvnitř tunelu v roce 1879. Stavba byla znesnadňována obrovskými finančními, technickými a geologickými problémy; nedostatek financí měl za následek ztížené pracovní podmínky a úspory v oblasti zajištění bezpečnosti ražby.\n\nV tunelu během stavby zemřelo kolem 200 pracovníků (přesné číslo není známo) a to zejména kvůli průvalům vody a následným zátopám. Mnozí byli také zabiti vlaky, které vyvážely vydolovanou horninu z tunelu. V roce 1875 proběhla velká stávka dělníků rozehnaná švýcarskou armádou, jejímiž oběťmi byli čtyři mrtví a 13 zraněných. Blízko nádražní budovy v Airolo je památník věnovaný pracovníkům, kteří zemřeli při stavbě tunelu. Památník vytvořil umělec Vincenzo Vela.\n\nTunel byl nakonec uveden do provozu v roce 1882 a byl provozovaný privátní společností Gotthardbahn, která vedla z Immensee (na trase z Zürichu) do Chiassa na italské hranici. V roce 1920 projela tunelem první elektrifikovaná souprava. Kvůli potížím vzniklým při současném provozu parních a elektrických lokomotiv muselo být sníženo napětí z běžných 15 kV na 7.5 kV, protože špína a mastnota usazená na izolátorech způsobovala zkraty.\n\nBudoucnost tunelu po otevření Gotthardského úpatního tunelu (Gotthard Basistunnel), jehož zprovoznění pro pravidelnou dopravu se uskutečnilo 11. prosince 2016, je zatím nejistá. Předpokládá se využití pro těžké nákladní vlaky, zatímco rychlá osobní doprava (200–250 km/h) bude využívat nový tunel. Těžké nákladní vlaky s maximální rychlostí pouze 100–120 km/h by tak nenarušovaly provoz. Na staré trati je ve vrcholovém tunelu maximální povolená rychlost pro všechny druhy vlaků 80 km/h. To je však v rozporu s tezí využívat úpatní tunel pro dlouhé a těžké vlaky bez nutnosti využívat přípřež nebo postrk.\n\nV sousedství Gotthardského železničního tunelu, jsou vybudovány ještě dva tunely. Jeden z nich je Gotthardský silniční tunel (16,4 km, otevřen v roce 1980) a Gotthardský úpatní tunel (57 km, otevřen 11. prosince 2016). Tento tunel je nejdelší na světě.\n\n"}
{"id": "266152", "url": "https://cs.wikipedia.org/wiki?curid=266152", "title": "Greg Lake", "text": "Greg Lake\n\nGregory Stuart „Greg“ Lake (10. listopadu 1947 Poole, Anglie – 7. prosince 2016 Londýn) byl britský hudebník, zpěvák, producent a skladatel, zakládající člen skupin King Crimson a Emerson, Lake & Palmer.\n\nGreg Lake se zajímal o hudbu již od mládí. Největší hit skupiny Emerson, Lake & Palmer „Lucky Man“ napsal když ještě chodil do školy. V roce 1968 byl Lake členem skupiny, která se jmenovala The Gods. V této skupině byli někteří pozdější členové skupiny Uriah Heep. Lake opustil skupinu v létě 1968, ještě než vydali své debutové album.\n\nLake odešel, aby s Robertem Frippem, starým přítelem ze školy, založil skupinu King Crimson. Protože Fripp i Lake byli původně oba kytaristé, Lake začal hrát na baskytaru.\n\nNa prvním albu skupiny King Crimson \"In the Court of the Crimson King\" Lake účinkoval jako skladatel a zpěvák. Album mělo být původně produkováno producentem Tony Clarkem, který pak byl producentem pro The Moody Blues. Po pár prvních dnech Clarke odešel, protože nemohl pochopit, co se to skupina pokouší vytvořit. Lake se ujal role producenta, ačkoliv na albu je jako producent uvedena celá skupina.\n\nKing Crimson se vydali na turné po Severní Americe se skupinou The Nice, pro kterou to bylo „rozlučkové“ turné. V dubnu 1970, po tomto turné Lake opustil King Crimson a společně s klávesistou Keithem Emersonem z The Nice a bubeníkem Carl Palmerem z Atomic Rooster založili trio Emerson, Lake & Palmer. I přes svůj oficiální odchod od King Crimson souhlasil Lake s tím, že jim pomůže dokončit druhé album King Crimson \"In the Wake of Poseidon\".\n\nELP měli v sedmdesátých letech ohromné úspěchy (prodali přes 30 miliónů alb) a měli výrazný podíl na vývoji progresivního rocku. Lake přispěl do repertoáru ELP mnoha písničkami, ale nejvýraznějšími byly soulově laděné kytarovky „C'est la vie“ (\"Works Volume I\"), „Still… You Turn Me On“ (\"Brain Salad Surgery\") a \"The Sage\" („Pictures at an Exhibition“). Lake se stal populárním též po vydání singlu „I Believe in Father Christmas“ v roce 1975, který byl později přidán na ELP album Works Volume II.\n\nV roce 1973 Lake založil značku Manticore a podepsal smlouvy s některými velmi talentovanými umělci jako byli italští Premiata Forneria Marconi a Banco del Mutuo Soccorso či textař King Crimson a Emerson, Lake & Palmer Peter Sinfield.\n\nPo zrušení skupiny ELP, Lake v roce 1983 jezdil po turné se skupinou Asia jako dočasná náhrada za Johna Wettona a vydal dvě sólová alba \"Greg Lake\" (1981) a \"Manoeuvres\" (1983), obě za účasti ex-Thin Lizzy kytaristy Gary Moorea. V roce 1986 společně s Emersonem a Cozy Powellem vydali album \"Emerson, Lake and Powell\", což bylo jakési znovusjednocení ELP s Powellem nahrazujícího Palmera, který pak hrál na bicí se skupinou Asia.\n\nEmerson, Lake & Palmer se znovu sešli začátkem roku 1990 a s progressive rockovým repertoárem objížděli zejména letní koncerty a vydali dvě studiová alba. V roce 1998 zavládla mezi členy ELP špatná nálada a Lake skupinu opustil.\n\nKeith Emerson ve svých memoárech „Pictures of an Exhibitionist“ (Obrázky exhibicionisty) z roku 2004, podává nelichotivý obrázek Grega Lakea. Ten na to zareagoval prohlášením, že už nikdy nebude s ELP vystupovat. Od té doby nebyl na hudební scéně moc vidět, zvláště když cestoval v roce 2001 s Ringo Starrem jako člen All-Starr Band. Koncem roku 2003 hrál baskytaru v písni „Real Good Looking Boy“ skupiny The Who.\n\n22. října 2005 začal Lake koncertní turné se svou úplně novou skupinou „Greg Lake Band“, která se dočkala pozitivních ohlasů. Ve skupině hráli David Arch na klávesy, Florian Opahle na kytaru, Trevor Barry baskytaru a Brett Morgan na bicí. Firma Warner Bros/Classic Pictures vydala začátkem roku 2006 dvojalbum, na kterém byl Greg Lake v plné formě, jeho hlas byl hlubší a hlasitější než kdy předtím. Skupina Greg Lake Band se měla zúčastnit turné v září 2006, to ale bylo na poslední chvíli odvoláno kvůli „problémům s managementem“.\n\nGreg Lake 21. prosince 2006 přednesl skladbu „Karn Evil 9“ společně s Trans Siberian Orchestra v Nassau Coliseum v Uniondale v New Yorku.\n\nZemřel v Londýně dne 7. prosince 2016 ve věku 69 let po boji s rakovinou.\n\n\n\n"}
{"id": "266155", "url": "https://cs.wikipedia.org/wiki?curid=266155", "title": "Římskokatolická farnost Rudíkov", "text": "Římskokatolická farnost Rudíkov\n\nŘímskokatolická farnost Rudíkov je územní společenství římských katolíků v Rudíkově, s farním kostelem svatých Petra a Pavla.\n\nDo farnosti náleží území těchto obcí:\nPrvní písemná zmínka o obci pochází z roku 1234.\nOd 1. září 2004 zde byl farářem R. D. Mgr. Václav Knotek. Od srpna 2017 byl farářem jmenován R. D. Mgr. Milan Těžký.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. červen. Adorační den připadá na nejbližší neděli po 3. květnu.\n\nV říjnu 2019 uděloval ve farnosti biskup Pavel Konzbul svátost biřmování.\n\n"}
{"id": "266174", "url": "https://cs.wikipedia.org/wiki?curid=266174", "title": "Haploskupina Y (mtDNA)", "text": "Haploskupina Y (mtDNA)\n\nHaploskupina Y je haploskupina lidské mitochondriální DNA.\n\nHaploskupina Y byla objevena na jihu Sibiře a to zhruba u 1 % populace. Zvýšený výskyt byl však zaznamenán též mezi Ainy a Nivky. \n\nHaploskupina Y se vydělila z haploskupiny N\n\n"}
{"id": "266175", "url": "https://cs.wikipedia.org/wiki?curid=266175", "title": "Haploskupina W (mtDNA)", "text": "Haploskupina W (mtDNA)\n\nHaploskupina W je haploskupina lidské mitochondriální DNA.\n\nHaploskupina W se vyskytuje především v západní části pohoří Ural a ve východním Pobaltí. Nalezena byla též v Indii, Španělsku, Finsku, Polsku, Íránu, Pákistánu a Thajsku. Její předchůdkyní byla haploskupina N.\n\n"}
{"id": "266177", "url": "https://cs.wikipedia.org/wiki?curid=266177", "title": "Piece of Me", "text": "Piece of Me\n\nPiece of Me je druhým singlem americké popové zpěvačky Britney Spears z jejího 5. studiového alba \"Blackout\". Singl vyšel v lednu 2008.\nVideo k písničce se natáčelo 27. a 28. listopadu v hollywoodském nočním klubu Social Hollywood a natáčení videa stálo 500 000 $. Režisérem videa je Wayne Isham, který spolupracoval s Britney již dříve na jejím hitu \"I'm Not a Girl, Not Yet a Woman\". Video mělo exkluzivní premiéru 14. prosince na MTV.\n"}
{"id": "266178", "url": "https://cs.wikipedia.org/wiki?curid=266178", "title": "Meganeura", "text": "Meganeura\n\nMeganeura je rod obřího prehistorického hmyzu, jehož zástupci žili v období prvohorního karbonu (asi před 300 miliony let).\n\nByli to vývojoví příbuzní dnešních vážek s velmi členitým tělem a s rozpětím křídel až kolem 75 centimetrů. Jedná se tedy o největší známé druhy létajícího hmyzu v historii života na Zemi. Gigantický růst zřejmě umožnilo složení atmosféry (především výrazně vyšší obsah kyslíku) v mladších prvohorách. Zástupci rodu \"Meganeura\" také patří do skupiny těch živočichů, kteří se poprvé vznesli do vzduchu. Byli to draví živočichové, lovící jiné bezobratlé a snad i menší obojživelníky.\n\nZkameněliny meganeur byly nalezeny v Anglii, Francii a Česku.\n\n"}
{"id": "266179", "url": "https://cs.wikipedia.org/wiki?curid=266179", "title": "Stará severština", "text": "Stará severština\n\nStará severština (švédsky \"fornnordiska\", dánsky a norsky \"urnordisk\", islandsky \"fornnorræna\") byl germánský jazyk, z nějž se později vyvinuly dnešní severogermánské jazyky – dánština, švédština, norština, faerština a islandština.\n\nV praseverském období – zhruba v letech 200–800 – se tímto jazykem hovořilo ve Skandinávii. O vlastní staré severštině se obvykle hovoří mezi roky 800 (začátek vikinského období) a 1300. V 9. století došlo postupnému nářečnímu štěpení na východní a západní větev. Východní starou severštinou se hovořilo na území dnešního Dánska a Švédska – jazyky označované jako stará dánština a stará švédština byly v tomto období v podstatě identické. Západní stará severština byla používána na území dnešního Norska, odkud Vikingové pronikali do dalších oblastí, jako je Island. Proto je stará islandština totožná se starou norštinou. Rozdíly mezi východními a západními nářečími spočívají v odlišném vývoji fonologického systému samohlásek a dvojhlásek. Mimo toto rozdělení stojí stará gotlandština, která prošla odlišným vývojem.\n\nNejstarší písemné památky jsou psány runovým písmem. S příchodem křesťanství (od 11. století) byla postupně zavedena latinka. Stará severština byla flektivní jazyk se systémem 4 pádů, 3 rodů a bohatým časováním podle osoby a čísla. Tento starý mluvnický systém se zachoval v ostrovních skandinávských jazycích (islandština, faerština), zatímco v kontinentálních (dánština, norština, švédština) byl v pozdějším období zjednodušen a tyto jazyky nabyly charakter analytických jazyků.\n\n"}
{"id": "266182", "url": "https://cs.wikipedia.org/wiki?curid=266182", "title": "Carl Peter Thunberg", "text": "Carl Peter Thunberg\n\nCarl Peter Thunberg (11. listopadu 1743 – 8. srpna 1828) byl švédský přírodovědec. Dříve byl známý také jako „otec jihoafrické botaniky“ nebo „japonský Linnaeus“.\n\nNarodil se v roce 1743 v Jönköpingu a stal se žákem Carla Linného na Uppsalské univerzitě, kde studoval přírodní filozofii a medicínu. V roce 1770 opustil Švédsko a odcestoval do Paříže, kde pokračoval ve studiích.\n\nV roce 1771, během pobytu v Amsterdamu a Leidenu, začal studovat zdejší botaniku. O něco později byl vyslán do holandských koloniích a Japonska, kde měl zkoumat zdejší floru pro holandskou botanickou zahradu. Po příjezdu do Kapského města se zde na tři roky usadil a zdokonaloval si zde holandštinu aby mohl projít jak do Holandska, tak do Japonska, kam v té době směli jen protestanští holandští obchodníci. Stal se také doktorem medicíny a během jeho tří expedic prozkoumal několik druhů fauny i flory.\n\nV březnu roku 1775 se plavil na Jávu, konkrétně do Batávie, kde setrval dva měsíce.\n\nV srpnu téhož roku se dostal na obchodní stanici Dedžima v Japonsku Nizozemské Východoindické společnosti (V.O.C., Verenigde Oost-Indische Compagnie). Dedžima byl malý umělý ostrov v zátoce u města Nagasaki, který byl s městem propojený jen jediným malým mostem.\n\nJeho vědecká aktivita přinesla své plody v jeho prvním velkém díle \"Fauna Japonica\", kde se zabýval detailním popisováním květeny a fauny Japonska. Japonsko opustil v listopadu roku 1776. Po kratším pobytu v Jávě se v červenci roku 1777 přemístil na dnešní Srí Lanku. Zde podnikl několik cest, při kterých získal několik důležitých poznatků.\n\nDo svého rodného Švédska se vrátil až v březnu 1779, rok poté, co se dozvěděl, že jeho učitel a velký vzor Carl Linné zemřel. Nejprve však navštívil Londýn a seznámil se se sirem Josephem Banksnem. V roce 1781 nastoupil na Uppsalskou univerzitu, kde působil jako profesor medicíny a přírodní filozofie. Své dílo \"Fauna Japonica\" vydal v roce 1784 a v roce 1788 začal vydávat své cestopisy. V roce 1800 dokončil své dílo \"Prodomus plantarum\", v roce 1805 \"Icones plantarum\" a v roce 1813 \"Flora capensis\". Za svůj život vydal také mnoho monografií. Zemřel poblíž Uppsaly 8. srpna v roce 1828.\n\nBylo po něm pojmenováno přibližně kolem 254 živočišných a rostlinných druhů.\n"}
{"id": "266185", "url": "https://cs.wikipedia.org/wiki?curid=266185", "title": "Fridtjuv Berg", "text": "Fridtjuv Berg\n\nJohan Fridtjuv Berg (20. března 1851 – 29. února 1916) byl švédský politik, ministr školství a poslanec parlamentu. V roce 1906 prosadil radikální reformu švédského pravopisu.\n"}
{"id": "266190", "url": "https://cs.wikipedia.org/wiki?curid=266190", "title": "Alfons III. Aragonský", "text": "Alfons III. Aragonský\n\nAlfons III. Aragonský, zvaný \"Svobodomyslný\" ( \"Alfonso III de Aragón\", 1265 – 18. června 1291) byl králem aragonským, valencijským a hrabětem barcelonským v letech 1285 až 1291.\n\nAlfons byl prvorozeným synem aragonského prince Petra a Konstancie, dcery sicilského krále Manfréda. V bitvě u Formigues 4. září 1285 dobyl Mallorské království, kterému vládl jeho strýc Jakub II.\n\n15. srpna 1282 se zasnoubil s třináctiletou princeznou Eleonorou, dcerou anglického královského páru Eduarda I. a Eleonory Kastilské. K sňatku ale nedošlo, protože ženich zemřel v létě 1291 a byl pohřben ve františkánském klášteře v Barceloně. Roku 1835 došlo k demolici klášterních budov a Alfonsovy ostatky byly společně s dalšími přeneseny do katedrály sv. Kříže a sv. Eulálie. Ve 20. století byly společně s pozůstatky Jakuba z Urgellu uloženy v tumbě od Frederica Marèse.\n\n"}
{"id": "266193", "url": "https://cs.wikipedia.org/wiki?curid=266193", "title": "Västgötalagen", "text": "Västgötalagen\n\nVästgötalagen (Vestgótské právo) je nejstarší švédský text psaný latinkou Jedná se o nejstarší švédský provinční zákoník. Byl vytvořen začátkem 13. století byl používán v oblasti Västergötlandu. Kompletní text je datován do roku 1281. Zachovaly se však i malé zlomky starších textů z doby kolem roku 1250. \n\nTento právní kód existuje ve dvou verzích, Äldre Västgötalagen a Yngre Västgötalagen (Starší a Mladší Vestgótské právo). První tisk v moderní době byl publikován Hansem Samuelem Collinsem a Carlem Johanem Schylterem v roce 1827, druhý byl publikován v roce 1976 Göstem Holmem. \n\nModerní novodobý list Křesťanských Švédských králů byl přidán jako dodatek k Äldre Västgötalagen knězem Laurentiem z Veldumu okolo roku 1325. Jeho zadroje jsou neznámé. Seznam začíná Olofem Skötkonungem a končí Janem I. Sverkerssonem.\n"}
{"id": "266195", "url": "https://cs.wikipedia.org/wiki?curid=266195", "title": "Program Phoenix", "text": "Program Phoenix\n\nFénix bylo označení operace CIA v Jižním Vietnamu mezi lety 1967 a 1972, jež spočívala v likvidaci civilních osob, které sympatizovaly se Severním Vietnamem a komunistickými partyzány. Cílem bylo zlikvidovat infrastrukturu povstalců.\n\nNebyl však nijak zvláště úspěšný, vedl k proudu uprchlíků, velké nespokojenosti obyvatelstva a k růstu korupce, protože jihovietnamský bezpečnostní personál, se kterým CIA spolupracovala, jej využíval k vydírání a likvidaci konkurentů.\n\n"}
{"id": "266196", "url": "https://cs.wikipedia.org/wiki?curid=266196", "title": "Švédská akademie", "text": "Švédská akademie\n\nŠvédská akademie (švédsky \"Svenska Akademien\") byla založena roku 1786 švédským králem Gustavem III.. Jejím primárním úkolem bylo pečovat o čistotu, sílu a povznesení švédského jazyka. Je všeobecně známa každoročním rozhodováním o tom, kdo se stane nositelem Nobelovy ceny za literaturu udělované na památku jejího zakladatele Alfreda Nobela. V současnosti vydává tyto následující slovníky:\n"}
{"id": "266197", "url": "https://cs.wikipedia.org/wiki?curid=266197", "title": "Aféra Írán-Contras", "text": "Aféra Írán-Contras\n\nAféra Írán-Contras (: \"Iran-Contra Affair\"), též známá jako Irangate, byl politický skandál v USA v roce 1987. \n\nV roce 1986 bylo zjištěno, že Reaganova administrativa prodávala ilegálně zbraně Íránu, který válčil proti Iráku v irácko-íránské válce, a z výtěžku financovala protivládní povstalce Contras v Nikaragui. Írán byl však v té době na seznamu zemí podporujících terorismus a nebylo tedy možné tam exportovat zbraně. Od tohoto postupu si administrativa slibovala, že docílí propuštění amerických rukojmí, kteří byli zadržováni v Libanonu. Aféra Írán-Contras byla největší americkou politickou aférou 80. let. Reagan tvrdil, že o ničem neví, a volal po nezávislém vyšetřování. Mezinárodní soudní dvůr konstatoval, že Spojené státy v Nikaragui porušily mezinárodní právo, protože se v rozporu s mezinárodními úmluvami a mezinárodní zvyklostí vměšovaly do vnitřních záležitostí jiného státu.\n\nJohn Tower, Edmund Muskie a Brent Scowcroft byli jmenováni Reaganem, aby utvořili komisi, která má vyšetřit skandál. Konstatovali, že prezident neměl kompletní informace o programu, a tudíž nelhal úmyslně americkému lidu. Byl však komisí kritizován za to, že na své podřízené dostatečně nedohlížel a neměl ponětí o jejich činnosti, čímž bylo umožněno financování Contras. Zpráva, kterou vypracoval Kongres, tvrdila: „Pokud prezident nevěděl, co dělali jeho poradci pro bezpečnost, měl to vědět.“ Ministr obrany Caspar Weinberger byl obviněn z křivé přísahy, ale později byl prezidentem Bushem sr. omilostněn.\n\nMnoho Středoameričanů kritizovalo Reagana za jeho podporu Contras a tvrdili, že to byl fanatický bojovník proti komunismu, který nehleděl na lidská práva, zatímco jiní tvrdí, že „zachránil střední Ameriku.“ Daniel Ortega, sandinistický vládce Nikaragui v letech 1979 - 1990, prohlásil, že doufá, že Bůh Reaganovi promine jeho „špinavou válku proti Nikaragui“.\n\nBěhem vyšetřování kromě toho vyšlo najevo, že Contras s vědomím CIA propašovali do USA několik tun kokainu.\n\n"}
{"id": "266199", "url": "https://cs.wikipedia.org/wiki?curid=266199", "title": "Svenska Akademiens ordlista", "text": "Svenska Akademiens ordlista\n\nSvenska Akademiens ordlista (\"Švédský akademický seznam slov\", zkratkou SAOL) je jednosvazkový slovník švédštiny, vydávaný Švédskou akademií vždy jednou za několik let. Představuje aktuální a závaznou pravopisnou podobu každého obvyklého slova, má tedy podobnou funkci, jako v českém prostředí příručka \"Pravidla českého pravopisu\". \n\nPoprvé příručka vyšla v roce 1874 ve snaze zabránit radikálním pravopisným reformátorům. První vydání připravil Johan Erik Rydqvist v návaznosti na první oficiální pravopisnou příručku Carla Gustafa Leopolda z roku 1801. Zatím poslední vydání je třinácté, z roku 2006.\n\nNové vydání mívá za následek bouřlivé diskuse o pravopisných změnách, v důsledku čehož se následující vydání někdy opět vrací ke starému pravopisu (jako u slova \"Jos\" - \"juice\"). \n\n"}
{"id": "266202", "url": "https://cs.wikipedia.org/wiki?curid=266202", "title": "Otto Albert Tichý", "text": "Otto Albert Tichý\n\nOtto Albert Tichý (14. srpna 1890 Martínkov – 21. října 1973 Praha) byl český hudební skladatel, hudební pedagog a varhanní interpret. \n\nPocházel z vesnické učitelské rodiny a hudbě se věnoval už od dětství. Studoval na gymnáziu v Brně, kde se seznámil s Jakubem Demlem a jeho prostřednictvím s Josefem Florianem, který na něho měl velký vliv. Po maturitě odešel roku 1910 do Prahy studovat kompozici u Vítězslava Nováka, studium ale nedokončil a řadu let pomáhal jako dobrovolník ve Staré Říši Florianovi při vydávání jeho \"Dobrého díla\". \n\nV roce 1919 se vrátil k hudbě studiem na Schole Cantorum v Paříži, kde byl ředitelem hudební skladatel Vincent d'Indy. Pod jeho vedením studoval skladbu, gregoriánský chorál a hru na varhany. Po dvou letech už působil jako varhaník postupně ve třech kostelích.\n\nV roce 1920 vstoupil do manželství s Veronikou Bloy, jejíž otec, významný francouzský spisovatel Léon Bloy, byl Tichému známý již ze Staré Říše, kde s Josefem Florianem přeložili velkou část jeho díla.\n\nV roce 1926 Tichý přijal nabídku ze švýcarského Lausanne, kde působil jako řeitel kůru u Notre Dame, učil na gymnáziu, na Akademii sv. Cecílie se stal profesorem varhan, gregoriánského chorálu a skladby. Od roku 1932 řídil kantonální sjezdy hudebních ceciliánských jednot.\n\nRoku 1936 se Tichý vrátil do Prahy, kde se stal kapelníkem v katedrále sv. Víta. Přestože česká hudební společnost ho dlouho vnímala jako nežádoucího cizince, založil s vynikajícím sbormistrem Miroslavem Venhodou soukromou internátní hudební školu \"Schola Cantorum\", která se svými žáky pořádala koncerty duchovní hudby. Současně vydávali také „Praporec – časopis pro lidovou hudbu duchovní“. Komunisté Scholu i Praporec v roce 1950 zakázali. Tichý přispíval také do jiných časopisů, do novin psal pravidelně hudební kritiky a přeložil řadu knih z francouzštiny.\n\nNapsal také rozsáhlou (dosud nevydanou) studii o Césaru Franckovi.\n\nRoku 1946 byl Tichý na doporučení profesora B. A. Wiedermanna jmenován profesorem varhanní hry, sborového zpěvu, dirigování a improvizace na Pražské konzervatoři. Krátce působil i na nedávno založené Hudební akademii (pozdější Akademie múzických umění), zde však musel po převzetí moci komunisty jako politicky nežádoucí skončit. Na konzervatoři však jeho působení ředitel Václav Holzknecht obhájil, hlavně proto, že Tichý byl neobyčejně mnohostranný učitel. Působil tam až do roku 1965, kdy odešel do důchodu; o rok dříve se vzdal místa varhaníka a dirigenta u svatého Víta. Až do svých 83 let se však věnoval kompozici zejména církevní a komorní hudby a také překládal z francouzštiny. Zemřel v katedrále sv. Víta po mši den poté, co dokončil sborovou skladbu „Rodné zemi“.\n\nSeznam hudebního díla O. A. Tichého obsahuje přes 320 položek, část skladeb vyšla ještě za jeho života v cizině. Ve Švýcarsku vyšlo také CD s jeho skladbami: „Messe en l'honneur de l'Enfant-Jésus de Prague“, sbor „Pražští pěvci“ řídí Stanislav Mistr, varhaníci Tomáš Flégr a Petr Čech. Vyd. Gallo, Lausanne 2002. \n\nMezi jeho nejznámější díla patří:\n\nDále napsal čtyři kvarteta, řadu sonát a sonatin pro klavír, varhany nebo různé další nástroje s doprovodem klavíru, desítky klavírních skladeb, několik desítek písní jak světských tak duchovních, několik desítek sborových motet, celkem 12 mší na latinské texty, mnoho liturgických skladeb k různým svátkům církevního roku, 3 vánoční pastorely. Rozsáhlá kantáta \"Rodné zemi\" nebyla dosud koncertně provedena.\n\n\n\n"}
{"id": "266205", "url": "https://cs.wikipedia.org/wiki?curid=266205", "title": "Götaland", "text": "Götaland\n\nGötaland (čti \"jétaland\", švédsky ) (Gothia, Gothland, Gothenland, Gotland, Gautland, Geatland, Gautjod, Gauthiod) je historické území Švédska rozkládající se v jeho jižní části. Na severu hraničí se Svealandem.\n\nProvincie Småland (\"Malá země\") je pokryta hustými lesy. V nejjižnější části, Skåne, se nachází řada zemědělských statků. Obojí, tedy lesy i hospodářství, je zastoupeno ve Västergötlandu i Östergötlandu. Pobřeží je relativně ploché s písečními plážemi a mnoha malými ostrovy.\n\nGötaland v současnosti není oficiální správní jednotkou. Jako historické území však v sobě zahrnuje celkem 10 provincií:\n\n\nPůvodní centrum osídlení se nacházelo ve Västergötlandu (Západní Götland). Jak je dochováno ve středověkých islandských a norských literárních pramenech, označení Gautland (Götland) není etymologicky shodné s Götalandem.\nPtolemaios (2. století př. n. l.) zmiňuje obyvatele jako \"goutai\" a Beowulf (8. století n. l.) jako \"Géatas\". V norských a islandských zdrojích se někdy užívá označení \"Gautar\" pouze pro obyvatele Västergötlandu, ale někdy i jako obecné etnické označení lidí z Västergötlandu i z Östergötlandu (Východní Götland).\n\nJméno Götaland nahradilo staré Götland v 15. století, pravděpodobně proto, aby se odlišilo označení širšího regionu od původního centra ve Västergötlandu. Jméno Götaland pravděpodobně původně označovalo pouze Västergötland a Östergötland, ale později bylo rozšířeno i na přilehlé okresy. Götaland je pravděpodobně plurálovou konstrukcí s významem „země Gótů“, kde Göta- je genitiv plurálu ethnomyma Gót (Göt, Geat).\n\nPůvodní království Västergötland a Östergötland, kdysi rivalové, vytvořila vlastní Götaland. Gótští králové však patří do norské mytologie.\n\nGeatland je země, ve které údajně žil hrdina středověké báje Beowulf. Teprve v pozdním středověku začal být Götaland považován za součást Švédska.\n\nBo Jonsson Grip ve své závěti z roku 1384 uvedl, že švédské království (vlastnil více než polovinu) se skládá ze Swerige (Švédsko, tj. Svealand), Österlandu (Východní země, tj. Finsko) a Göthalandu (Götaland).\nMalá hrabství jižně od Finnvedenu, Kind, Möre, Njudung, Tjust, Tveta, Värend a Ydre, se spojila do provincie Småland (Malá země). Ostrov Öland u pobřeží Smålandu se stal oddělenou provincií. Dal na severozápadě stal provincií Dalsland. Småland, Öland a Dalsland se ve středověku (12.–15. století) považovaly za země náležející k Götalandu. Dohodou z Roskilde (1658) postoupilo Dánsko Švédsku Blekinge, Skåne, Halland a Bohuslän. Tyto provincie se též staly součástí Götalandu.\n\nOstrov Gotland změnil příslušnost ke Švédům a Dánům vícekrát. Ačkoliv se jeho vazby ke Svealandu či Dánsku mohou jevit silnější, rovněž se považuje za součást Götalandu.\n\nZačátkem 19. století připadla pod správu Odvolacího soudu pro Svealand provincie Värmland, která historicky náležela k Götalandu.\n"}
{"id": "266212", "url": "https://cs.wikipedia.org/wiki?curid=266212", "title": "Norrland", "text": "Norrland\n\nNorrland je historické území Švédska rozkládající se v jeho severní části. Zabírá asi 59 % území státu. Na jihu hraničí se Svealandem.\n\nNorrland je osídlen velmi řídce, většina obyvatel žije na pobřeží. Na území Norrlandu žije přibližně 12 % obyvatel Švédska.\n\nBěhem Průmyslové revoluce v 19. století se Norrland stal centrem dřevařského průmyslu. V současnosti se v této části Švédska nachází většina vodních elektráren, které ve Švédsku tvoří významný zdroj elektrické energie.\n"}
{"id": "266216", "url": "https://cs.wikipedia.org/wiki?curid=266216", "title": "Orsa", "text": "Orsa\n\nOrsa je obec v Dalarnanském kraji ve Švédsku. Orsa leží na břehu jezera Orsasjön, přibližně 15 km severně od městečka Mora. Je známá především díky nedalekému lyžařskému středisku Orsa Grönklit a zvířecímu parku Orsa Björnpark.\n\n"}
{"id": "266217", "url": "https://cs.wikipedia.org/wiki?curid=266217", "title": "Melvil Dewey", "text": "Melvil Dewey\n\nMelvil Dewey (10. prosince 1851 – 26. prosince 1931) byl americký knihovník a vynálezce Deweyho desetinného systému.\n\nNarodil se v Adams Center v americkém státě New York jako Melville Louis Kossuth Dewey. Od devatenácti let pracoval jako asistent knihovníka v univerzitní knihovně Amherst College, kde studoval. Již v té době se začal zabývat myšlenkou na vhodnější uspořádání zdejšího knihovního fondu.\n\nV době Deweyho mládí, do 70. let 19. století, existovaly pouze nepraktické klasifikační systémy, založené na jmenném pořádání a neměnném, přesně stanoveném umístění knih v policích. Navíc měla každá knihovna odlišný systém. Deweyho snahou bylo nahrazení tohoto nekvalitního řešení novým, efektivnějším a univerzálnějším systémem. Usiloval o to, aby knihy byly řazeny dle určitého systému a ne fixovány na konkrétní místo jako dosud. V roce 1873 Melvil Dewey navrhl a 1876 publikoval a nechal si patentovat systém založený na desítkové soustavě, ve kterém byly knihy řazeny podle jejich obsahu. Poprvé tento svůj systém zavedl v univerzitní knihovně Amherst College, kde studoval a pracoval. Následovaly další knihovny a do Deweyho smrti již bylo pomocí Deweyho desetinného systému (DDC) organizováno 96% všech amerických knihoven.\n\nV roce 1876 založil Dewey v Bostonu knihovní společnost \"Library Bureau\" a byl také jedním ze zakládajících členů \"American Library Association\" (ALA), kde zastával funkce tajemníka a prezidenta. Založil také knihovnické periodikum \"Library Journal\", které mělo výrazný vliv na budoucí vývoj amerických knihoven. Roku 1887 pak zřídil první knihovnickou školu \"Columbia University's School of Library Economy\". Byl také delegátem vlády Spojených států na Mezinárodní knihovnické konferenci v Londýně v roce 1897. Deweymu právem náleží titul \"Otce moderního knihovnictví\".\n\nDalší Deweyho zásluhou byla snaha o zjednodušení anglického pravopisu (\"spelling\"). Již v mládí zjednodušil psanou podobu svého jména Melville na Melvil a vypustil svá dvě prostřední jména. Stejně tak zkrátil mnoho anglických slov, například \"Catalogue\" na \"Catalog\". Tato úprava se jako jedna z mála uplatnila, zbytek Deweym zkrácených slov však bohužel zůstal zapomenut (například zjednodušení slova \"spelling\" na \"spelin\", apod.) V roce 1886 založil společnost pro reformu hláskování \"Spelling Reform Association\". Se svojí ženou založil Dewey roku 1894 klub Lake Placid, místo kulturního a společenského vyžití.\n\nMelvil Dewey zemřel 26. prosince 1931 na Floridě.\n\n"}
{"id": "266220", "url": "https://cs.wikipedia.org/wiki?curid=266220", "title": "Viktor Rydberg", "text": "Viktor Rydberg\n\nAbraham Viktor Rydberg (18. prosince 1828 – 21. září 1895) byl švédský spisovatel, publicista, překladatel a básník. Patřil mezi nejvýznamnější představitele švédské kultury.\n\n"}
{"id": "266222", "url": "https://cs.wikipedia.org/wiki?curid=266222", "title": "Přídech", "text": "Přídech\n\nPřídech neboli aspirace je způsob obměny výslovnosti souhlásek. Vzniká v hlasivkách v některých jazycích při výslovnosti konstriktiv.\n\nPři přepisu výslovnosti se v mezinárodní fonetické abecedě označuje horním indexem za příslušným symbolem, např. .\n"}
{"id": "266223", "url": "https://cs.wikipedia.org/wiki?curid=266223", "title": "Maroon 5", "text": "Maroon 5\n\nMaroon 5 je americká pop rocková kapela z Los Angeles, Kalifornie. Skupina původně vznikla v roce 1994 pod jménem Kara’s Flowers, zatím co byli členové ještě na střední škole. V sestavě Adam Levine, Jesse Carmichael, Mickey Madden a Ryan Dusick sepsali smlouvu s Reprise Records a vydali album The Fourth World v roce 1997. Po nečekaném neúspěchu (po celém světě se prodalo přibližně jen 5000 kusů) se kapela rozloučila s jejich nahrávacím studiem a členové chodili na vysokou školu. V roce 2001 se skupina znovuzrodila jako Maroon 5 a přidal se k ní kytarista James Valentine.\n\nDále Maroon 5 podepsali smlouvu s Octone Records a nahráli své debutové album v roce 2002. Album Songs About Jane bylo vypuštěno v červnu 2002. Singl z něj \"Harder to Breathe\" pomohl album proslavit a dosadit ho na číslo 6 na seznamu Billboard 200. Druhý a třetí singl \"This Love\" a \"She Will Be Loved\" se staly celosvětovými hity v roce 2004. Poté kapela získala cenu Grammy - Best New Artist - v roce 2005. V příštích několika letech Maroon 5 cestovali po celém světě na podporu Songs About Jane a vydali dvě živé nahrávky: 2004's 22.1. 03 a Acoustic a 2005's Live - Friday the 13th. V roce 2006 bubeník Ryan Dusick opustil kapelu a byl nahrazen Matt Flynnem. Potom skupina nahrála své druhé album It Won’t Be Soon Before Long na počátku roku 2007. Album bylo vydáno v květnu a dostalo se na první místo na Billboard 200. První singl \"Makes Me Wonder\" se stal pro Maroon 5 prvním singlem číslo jedna na US Billboard Hot 100.\n\nHands All Over - třetí studiové album skupiny vyšlo v září 2010. Singl \"Misery\" byl top 15. hit na Billboard Hot 100, zatímco čtvrtý singl alba, \"Moves Like Jagger\" se stal pro Maroon 5 druhým singlem, jenž se dostal na vrchol Hot and Spicy 100 a prodal přes 8,5 milionu (červen 2012) kopií po celém světě. Zatím poslední, čtvrté studiové album skupiny - Overexposed bylo vydáno v červnu 2012. Album se dostalo až na 2. místo Billboard 200. Jeho první dva singly, \"Payphone\" a \"One More Night\" se oba staly mezinárodními hity a dosáhly také vrcholu v Billboard 200 (1. a 2. místo). Od roku 2002 skupina vydala ve Spojených státech již 10 alb.\n\nČtyři původní členové Maroon 5 se setkali při navštěvování Brentwoodské školy v Los Angeles. Zatímco chodili na Shooting Stars školu, Adam Levine a Jesse Carmichael se spojili s Mickey Madden a Ryan Dusick a založili Kara‘s Flowers, popovou kapelu. Název byl převzat podle dívky, do které byli členové skupiny kolektivně zamilovaní. Kapela odehrála svůj první koncert ve Whisky a Go Go 16. září 1995. Zatímco hráli na beach party v Malibu, producent Tommy Allen je slyšel hrát a nabídl, že by jim mohl dělat manažera a poskytnout kontakt na skladatele John De Nicola (Dirty Dancing), se kterým by nahráli záznam své hudby. Tým Roba Cavallo slyšel záznam, který Allen a DeNicola produkoval, což nakonec vedlo k dohodě Kara’s Flowers s Reprise Records a producentem Robem Cavallo. V roce 1997 vydali album The Fourth World. Jejich žánr a styl se inspiroval Britpopem ze šedesátých let. Přes velká očekávání kapely a nahrávací společnosti se album nedokázalo uchytit a jejich singl, \"Soap Disco\" byl neúspěch. Podle Levina bylo selhání \"velkým zklamáním\", až téměř vedlo k rozpadu v roce 1998. Alb se po celém světě prodalo pouze 5000 kopií a po jednom jediném měsíci byli shozeni z prodeje. Když se v roce 2000 vrátili, přinesli následky z této události s sebou. Sam Farrar (baskytarista kapely Planet Phantom, od roku 2012 člen Maroon 5) říká, že píseň Aaliyah \"Are You That Somebody?\" měla na kapelu efekt a ovlivnila píseň \"Not Coming Home\". Výrobce Tim Sommer je podepsal k demo-dohodě s MCA Records a produkoval s nimi v Los Angeles v polovině roku 2000 společně s Markem Dearnley. Proti Sommerově radě, MCA odmítli vyzvednout kapelu a tyto nahrávky nikdy nebyly zveřejněny. Jordan Feldstein, přítel Levinovi rodiny a junior agent v ICM přerušil jednomu z kapely zkoušku a byl tak překvapen tím, co uslyšel, že opustil jeho zaměstnání s cílem řídit kapelu na plný úvazek. Kapela dala dohromady demo, které bylo odmítnuto hned několika vydavateli, než spadlo do rukou vedoucím Octone Records - James Diener, Ben Berkman a David Boxenbaum. Při hledání nových talentů dostal Berkman do rukou spoustu dem od bratra bývalého kolegy z Columbia Records, ale píseň \"Sunday Morning\", která upoutala jeho pozornost popisoval jako „geniální“. Berkman byl neuvěřitelně překvapen, že byla napsána Kara’s Flowers - zněla zcela odlišně, než to co slyšel, zatímco byl u Warner Brothers.\nBerkman doporučil Dienerovi a Boxenbaumovi, aby letěli do L.A. sledovat ukázkový koncert ve Viper Room, kde měla čtyřčlenná skupina vystoupit. Po sledování Levina na jevišti byli přesvědčeni. Berkman řekl HitQuarters, že to co kapela potřebuje je „pátý člen, co bude hrát na kytaru a uvolnění zpěváka, aby se stal hvězdou, za jakou jsem ho vycítil\". Octone ihned trval na tom, že kapela musí změnit jméno ke skrytí minulosti - Kara’s Flowers. O. Records také začali hledat kytaristu na plný úvazek, aby se Levine mohl zaměřit naplno na bytí frontmanem. James Valentine (od skupiny Square) byl přijat. Svůj vstup komentoval následovně: \"Spřátelil jsem se s nimi a tak nějak jsme spolu začali jammovat. Připadalo mi, že jsem podváděl svojí kapelu – měli jsme jakési problémy a já je opustil, abych se mohl přidat k Maroon 5.\". Přesto jejich repertoár obsahoval pouze písně \"Sunday Morning\" a \"She Will Be Loved\" z nichž ani jeden Octone neschválil jako první singl. Skupina cestovala celý rok, než vstoupila do studia s producentem Mattem Wallace. Levinova frustrace a požadavky Berkmana na singl ho inspirovaly k napsání písně \"Harder To Breathe\".\n\nRyan Dusick: \"V době, kdy jsme začali dělat album (\"Songs About Jane\") v roce 2001 a 2004 dosáhlo vrcholu, odešli jsme od životního stylu hladovějících muzikantů a začali jsme přemýšlet, co přinese budoucnost - od jízdy na vlně úspěchu po naše nejdivočejší očekávání\"\nJames Valentine navštěvoval v roce 1996 společně s Johnem Mayerem Berklee College of Music, kde se seznámili. V roce 2002 se znovu setkali při vystoupení Maroon 5 v Mayer radio. Když Mayer slyšel jejich album, byl tak zaujatý (zejména \"This Love\", který se stal nejúspěšnějším z alba a zároveň jakýmsi pohonem kapely), až jim nabídnul, že by za něj mohli zahájit jeho časné 2003 turné. První singl \"Harder To Breathe\" pomalu zvedal airplay, čímž urychlil prodej alba. V březnu 2004, Songs About Jane dosáhl Top 20 na Billboard 200 (album vyvrcholilo u čísla 6 v září 2004) a \"Harder To Breathe\" se dostal do vrcholných 20 na Billboard Hot 100 singlových hitparád. Poté Mayer pozval kapelu k zahajování znovu v roce 2004. V průběhu následujících tří let kapela cestovala prakticky non-stop, včetně návštěvy sedmnácti zemí. Během této doby zpívali s Michelle Branch, Nikka Costa, Vanessa Carlton, Graham Colton a The Rolling Stones. A byli i po boku s Cowboy Mouth, Gavin DeGraw, Matchbox Twenty, Sugar Ray, Counting Crows, Fantoma Planet, The Hives, Dashboard Confessional, Big City Rock, The Like, Simon Dawes, Jason Mraz, Thrills, Tersty Merc, Marc Broussard, The Donnas, RedWest, Michael Tolcher a Guster.\n\nSongs About Jane nakonec dosáhlo čísla 2 na Australan albums charts, zatímco \"Harder To Breathe\" tvořilo vrchol Top 20 hitparády singlů v USA a Velké Británii, Top 40 v Austrálii a na Novém Zélandu. Nakonec vyšplhalo až na č. 1 ve Spojených královstvích. Druhý singl \"This Love\" dosáhl č. 5 v USA, č. 3 ve Velké Británii a č. 8 v Austrálii. Třetí singl, \"She Will Be Loved\" dosáhl vrcholu ve Spojených státech a Spojených královstvích a vybojoval si č. 1 v Austrálii. Čtvrtý singl \"Sunday Morning \"dosáhl Top 40 v USA, UK a Austrálii. Maroon 5 také hráli na Live 8, ve Philadelphii v roce 2005. Jejich výstup zahrnoval cover Neila Younga \"Rockin 'In The Free World\" a frontman Levine hrál s jedním z jeho hrdinů, Stevie Wonderem. Dne 13. května 2005, v Santa Barbaře v Kalifornii se kapela zúčastnila Honda Civic Tour, kterou tam vedla. Dne 9. června 2005 vystupovali na počest amerického filmaře George Lucas. Lucas sám vybral Maroon 5 na akci, jelikož v té době byli hudebními favority jeho dítěte. V průběhu let turné kapely trpěl jejich bubeník, perkusista a doprovodný zpěvák Ryan Dusick kvůli tomuto cestovatelskému způsobu života. Téměř non-stop koncerty zhoršily jeho staré sportovní zranění. Po několika absencích na turné s Rylandem Steenem (bubeník bývalé kapely Jamese Valentina – Square; Ryland je v současné době členem ska punkové kapely Reel Big Fish) John Day přijal na chvíli jeho místo. Dusick oficiálně opustil Maroon 5 v září 2006. Matt Flynn, bývalý bubeník Gavin DeGraw a B-52, se připojil ke skupině jako náhrada.\n\n\n\n"}
{"id": "266224", "url": "https://cs.wikipedia.org/wiki?curid=266224", "title": "Kalk", "text": "Kalk\n\nKalk je lingvistický pojem označující výraz vzniklý buď jako doslovný překlad cizího výrazu (kalky lexikální), nebo výraz podle cizí předlohy konstituovaný (kalky sémantické a frazeologické). Kalky gramatické se vyznačují tím, že každý morfém zdrojového jazyka je přeložen morfémem cílového jazyka, např. česky \"mrakodrap\" a německy \"Wolkenkratzer\" z anglického \"sky-scraper\" (\"sky\" nebe, \"scraper\" škrabač od \"scrape\" škrábat). Příkladem kalku je také např. české slovo \"předmět\", které je doslovným překladem latinského \"obiectum\" – „co se staví před“ (smysly), „co je předhozeno“ (smyslům).\n\nHybridní kalk je kalk, v němž jsou přeloženy jen některé morfémy a alespoň jeden morfém pochází z cílového jazyka, příkladem je pravděpodobně slovo \"Vánoce\" (z něm. \"Weihnachten\"). Tvorba kalků, kalkování, je jedním z druhů obohacování slovní zásoby.\n\nPodstatou sémantického kalku je přenesení významu českého slova podle cizího vzoru, např. \"myš\" ve významu ovladač počítače z angličtiny.\n\nPříkladem frazeologických kalků je např. spojení \"udělat (něčemu) konec\" – z něm. \"Ende machen\"; \"o to jde\" z něm. \"es geht um\", \"běžný účet\" z italského \"conto corrente\", nebo \"mějte hezký den\" či \"vemte místo\" z anglického \"have a nice day\" resp. \"take a seat\".\n\n\n"}
{"id": "266226", "url": "https://cs.wikipedia.org/wiki?curid=266226", "title": "Duch", "text": "Duch\n\nDuch (od dýchati, dech; podobně jako řec. \"pneuma\" od \"pneó\", dýchat, vanout a lat. \"spiritus\" od \"spirare\", dýchat) znamená původně oživující princip, odlišující živé od mrtvého. Později náboženský a filosofický pojem s velmi širokým a proměnlivým významem, někdy zaměňovaný s ženskou formou „duše“:\n\nV přírodních náboženstvích se oživující princip chápe jako podíl člověka na něčem, co ho přesahuje. Ve smrti opouští duch (duše) mrtvé tělo a může se případně zjevovat pozůstalým ve snu. Lze ho žádat o pomoc a o radu, může chránit dům a majetek. Pokud ale nebyl zemřelý řádně pohřben, může se jeho duch vracet (srv. anglické \"revenant\", strašidlo) a pozůstalé sužovat. Duch v nad-individuálním smyslu je potom jakési zosobnění tohoto společného principu, nadpozemská a nehmotná, ale osobní síla, kterou se lidé mohou snažit oslovit, ovlivnit a naklonit si ji (srv. indiánský Velký Duch).\n\nV mnoha světových náboženstvích existuje víra v nehmotné bytosti, které se nazývají duchové. V tomto smyslu je používáno i slovo démon, odvozené od řeckého daimón, označující dobré i zlé nižší duchovní bytosti. Někdy se jako duchové označují také zemřelí předkové, římští lárové a penáti.\n\nDuchové bývají spojeni s přírodními jevy a mohou na sebe brát lidskou podobu, ale v tomto případě mají obvykle nějaké neobvyklé rysy, od člověka je odlišující. Dále se věří že můžou vstoupit do těla živé bytosti a tak způsobit nemoc či posedlost. Mohou být dobří nebo zlí a často jsou v tradičních náboženstvích uctíváni. Příkladem označení ducha jsou slovanští běsové, řečtí daimóni, japonští kami nebo arabští džinové.\n\nVe Starém zákoně se vyskytuje „duch Boží“ jako přímé působení Hospodinovo, jeho „slovo“ ve světě a mezi lidmi: účastní se stvoření světa (např. , oslovuje proroky a ukládá jim, co mají hlásat (např. ; ). Provází své vyvolené, dodává jim odvahu a moudrost v rozhodování. Naopak duchům zemřelých se má Izrael vyhýbat.\n\nPodobně je tomu i v Novém zákoně (např. , kde ale už slovo duch zpravidla neznamená životní princip, nýbrž na jedné straně je Duch Boží, Duch svatý (např. a na druhé zlí, nečistí duchové (např. . Vyskytuje se také protiklad ducha a těla (např. a důležitý protiklad ducha a „litery“, doslovného znění Zákona (např. ; Duch potom znamená také svobodu .\n\nV dějinách filosofie se pojem duch i v užším smyslu (řec. \"pneuma\", lat. \"spiritus\") vyskytuje v mnoha různých souvislostech a významech, kterým je společné snad jen to, že se jedná o něco nehmotného, stálého a významného, o nositele rozumnosti a smyslu (řec. \"nús\", lat. \"ratio\"). Duch se zpravidla vyskytuje v různých protikladech (opozicích), které význam zpřesňují.\nNa rozdíl od hmotného, jednotlivého a pomíjivého těla znamená duch tu druhou, trvalou a neproměnnou stránku člověka, jeho rozum, který má tělu vládnout. Duch znamená schopnost poznávat, rozlišovat a jednat s ohledem na vzdálenější budoucnost.\n\nNa rozdíl od neproniknutelné a těžké hmoty, jež tvoří vždy jedinečná a oddělená jsoucna, znamená duch společný smysl či význam a projevuje se zejména v zacházení s nehmotnými, zejména matematickými a logickými předměty. Vyznačuje se průhledností, přesností a zálibou v poznání. Alchymisté hledali „ducha“ v různých látkách, například destilací; odtud pochází spojení \"spiritus vini\", doslova „duch vína“ tj. alkohol.\n\nTento původně křesťanský protiklad vyjadřuje rozdíl mezi lpěním na něčem přesně daném a svazujícím, na rozdíl od otevřeného porozumění, které každou danost překračuje a směřuje k vytouženému smyslu. V tomto významu je světový Duch tím, co spojuje různé fáze vyvíjejícího se lidstva v Hegelově filosofii dějin.\nI když se někdy užívají jako synonyma, znamená duše cosi individuálního až intimního, \"ženského\", kdežto duch má blízko k obecnému, pravidelnému a zákonitému. Duch je to, co je různým lidem společné, co se dá vyjádřit a sdělit, o čem lze diskutovat a argumentovat. Protiklad ducha a duše (\"animus\" a \"anima\") hraje velkou roli v psychologii C. G. Junga.\n\nRůzné stránky toho, co se ve filosofické tradici označovalo pojmem ducha, snaží se současné vědy zkoumat empiricky, například pod titulem mysl (angl. \"mind\"), případně vyšší nervová činnost. Míní se tím však pouze individuální činnost jednotlivého člověka. Naopak to, co určitou společnost spojuje, se obvykle zkoumá pod titulem racionalita nebo kultura.\n\nKromě toho se slovo duch užívá v různých metaforách, od metafor tradičních („v duchu“, „neklesat na duchu“, „duchapřítomný“ a podobně) až po nedávné příklady přenesených významů – například: „duch Postupimské smlouvy“, „duch Studené války“, „duch doby“, „v duchu přátelství“ a podobně.\n\n\n"}
{"id": "266230", "url": "https://cs.wikipedia.org/wiki?curid=266230", "title": "ISO 3166-2:RS", "text": "ISO 3166-2:RS\n\nKódy ISO 3166-2 pro Srbsko identifikují 2 autonomní oblasti, 1 město a 29 obvodů (stav v roce 2015). První část (RS) je mezinárodní kód pro Srbsko, druhá část sestává z dvou čísel identifikujících obvod.\n\n RS-KM autonomní oblast Kosovo a Metohije\n\n"}
{"id": "266236", "url": "https://cs.wikipedia.org/wiki?curid=266236", "title": "Karosa LC 757", "text": "Karosa LC 757\n\nKarosa LC 757 (známější pod označením Karosa HD 12) je luxusní autokar se zvýšenou podlahou, který v letech 1992–1996 vyráběla Karosa Vysoké Mýto. Krátce po uvedení na trh získal v roce 1992 zlatou medaili na veletrhu Autotec.\n\nAutobus LC 757 je konstrukčně téměř shodný s kratším vozem Karosa LC 737 (HD 11). Jedná se o dvounápravový luxusní autokar se zvýšenou podlahou určený především pro dálkové linky nebo zájezdy. Výroba vozu probíhala skeletově, pro zakulacené tvary byly v hojném počtu použity lamináty. Okna, oplechování boků, střecha a podlaha jsou na základní skelet přilepeny. Design vozu, který se shoduje s vozem LC 737, je odlišný od ostatních typů řady 700. V interiéru jsou pohodlné, polohovatelné sedačky pro cestující rozmístěny 2+2. Pod podlahou mezi nápravami je umístěn zavazadlový prostor o objemu 9 m³. Přístup do vozu zajišťují dvoje jednokřídlé výklopné dveře: první se nachází před přední nápravou, druhé před nápravou zadní. U druhých dveří se nachází ložnice řidiče.\n\nUž v základní výbavě má vůz LC 757 například systémy ABS a ASR, klimatizaci, chemické WC, videosystém, chladničku, kuchyňku nebo kávovar. Na přání zákazníka nabízela Karosa mimo jiné alarm, vyhřívání sedadla řidiče či palubní telefon.\n\nAutobus LC 757 vznikl jako delší varianta vozu LC 737, který byl vyroben na začátku 90. let pouze v jednom prototypu. Produkce typu LC 757 probíhala v letech 1992 až 1996, poté byl nahrazen vozem Karosa LC 957, jehož označení ale bylo také HD 12.\n\nLC 757 byl vyráběn kusově; každý autobus byl totiž vyroben podle přání zákazníka. Celkem opustilo brány Karosy 95 kusů modelu HD 12 (LC 757 a LC 957 dohromady), z toho 76 vozů LC 757.\n\nJeden z autobusů LC 757 (rok výroby 1995) byl upraven dle požadavků Jedličkova ústavu v Praze pro přepravu imobilních občanů. Vůz může přepravit 34 cestujících + řidiče, případě 16 cestujících + 8 invalidních vozíků + řidiče. V přední části vozu jsou přepravováni cestující, zadní prostor slouží jako „technologický“: nachází se zde chemické WC, umývadlo, přebalovací stoly, kuchyňka a sprcha. K ohřevu vody slouží elektrický bojler. K usnadnění nástupu imobilních osob byla do vozu nainstalována elektrická zvedací plošina.\n\n"}
{"id": "266237", "url": "https://cs.wikipedia.org/wiki?curid=266237", "title": "Komunitní server", "text": "Komunitní server\n\nKomunitní server je platforma zajišťující interakci mezi uživateli. Využívá technologii web 2.0. Komunitní server má velkou spoustu funkcí, které mohou uživatelé využívat. Jde například o blogy, fotogalerie, emailovou schránku, vlastní webový prostor… Převážná většina jejich obsahu či provozu je tvořena samotnými uživateli.\n\n\nPoužívání komunitních serverů s sebou přináší velké výhody pro uživatele, avšak také velká rizika.\n\n\n\n\n\n"}
{"id": "266238", "url": "https://cs.wikipedia.org/wiki?curid=266238", "title": "Eva Birnerová", "text": "Eva Birnerová\n\nEva Birnerová (* 14. srpna 1984 Duchcov) je česká profesionální tenistka. Na okruhu WTA dosud vyhrála tři turnaje ve čtyřhře. Je dcerou bývalého československého tenisty Stanislava Birnera a sestrou české profesionální tenistky Hany Birnerové.\n\nOd října 2005 ji trénuje kouč Tim Sommer, mírně preferuje trávu. Tenis začala hrát ve věku čtyř let pod vedením svého otce.\n\nV roce 2002 vyhrála Mistrovství Evropy do 18 let a v roce 2006 získala svůj první titul na okruhu WTA ve čtyřhře na turnaji ve Stockholmu, společně se slovenskou hráčkou Jarmilou Gajdošovou.\n\nPostoupila do 3. kola Australian Open 2007, kde podlehla obhájkyni titulu Amélii Mauresmové ve dvou setech.\n\nV roce 2013 se probojovala z kvalifikace do hlavní soutěže Wimbledonu, kde se dostala do 3. kola. Na cestě do 3. kola porazila 26. nasazenou hráčku Varvaru Lepchenko 6:2, 4:6, 6:4; Lesyu Tsurenko 6:3, 6:4; ve třetím kole podlehla nadějné portorické tenistce Mónice Puig 6:4, 3:6, 4:6.\n\n"}
{"id": "266240", "url": "https://cs.wikipedia.org/wiki?curid=266240", "title": "Nicolas Leblanc", "text": "Nicolas Leblanc\n\nNicolas Leblanc (6. prosince 1742, Ivoy-le-Pré – 16. ledna 1806, Saint-Denis) byl francouzský lékař a chemik, který objevil postup výroby sody z obyčejné soli.\n\nNarodil se jako syn malého úředníka v železárně. Otec již v roce 1751 zemřel a malý Nicolas byl poslán do Bourges k blízkému rodinnému příteli doktoru Bienovi, který se stal jeho poručníkem. Pod jeho vlivem rozhodl se Leblanc pro studium mediciny na École de chirurgie in Paris, kam byl přijat nedlouho předtím, než jeho poručník v roce 1759 zemřel. Školu dokončil a otevřel si lékařskou praxi.\n\nV roce 1775 se oženil a po čtyřech letech se manželům narodilo první dítě. Když příjmy z jeho lékařské praxe nebyly pro zajištění rodiny dostatečné, přijal v roce 1780 postavení soukromého lékaře v rodině Ludvíka Filipa II., vévody orleánského.\n\nV roce jeho sňatku (1775) vypsala Francouzská akademie věd cenu pro toho, kdo vynalezne postup výroby sody (nedostatkového uhličitanu sodného) z kuchyňské soli (z levného chloridu sodného). V roce 1791 získal Leblanc patentová práva (na 15 let) na postup výroby sody ze soli, kyseliny sírové, vápence (křídy) a dřevěného uhlí. S podporou (a s kapitálovou účastí) svého zaměstnavatele, který byl od doby francouzské revoluce nazýván \"Filip Egalité\", vybudoval továrnu (nazvanou \"La Franciade\"), která produkovala 320 tun sody ročně.\n\nO dva roky později (1793) však revoluční vláda Leblancovu továrnu zkonfiskovala a Leblancův podílník – Filip Egalité – byl 6. listopadu 1793 veřejně popraven gilotinou. Továrnu, která mezi tím zpustla, vrátil Leblancovi teprve Napoleon v roce 1801. Soud také uznal své finanční závazky francouzského státu vůči Leblancovi, avšak v tak malé výši, že to nestačilo na dluhy, natož na obnovení provozu továrny. Zlomený zakladatel chemického průmyslu skončil v chudobinci, kde se jako 63letý zastřelil.\n\nZůstala po něm výroba sody, která proměnila dějiny: mýdlo přestalo být luxusním zbožím a vytvořilo podmínky pro vyšší úroveň hygieny. Výroba spotřebního skla, včetně optického skla pro brýle a dalekohledy, se výrazně zlevnila. Teprve od 70. let 19. století byla Leblancova technologie nahrazována Solvayovým postupem.\n"}
{"id": "266242", "url": "https://cs.wikipedia.org/wiki?curid=266242", "title": "Robert Fripp", "text": "Robert Fripp\n\nRobert Fripp (* 16. května 1946 Wimborne Minster) je britský kytarista, producent a hudební skladatel, známý jako jediný stálý člen progressive rockové skupiny King Crimson. Jeho dílo překlenující čtyři desetiletí prošlo několika hudebními styly. Fripp se umístil na 42. místě v anketě časopisu \"Rolling Stone\" „100 nejlepších kytaristů všech dob“. Jeho manželkou je herečka a zpěvačka Toyah Willcox.\n\nFrippova profesionální dráha začala v roce 1967, když odpověděl na inzerát hledající zpívajícího varhaníka, pro skupinu založenou baskytaristou Peterem Gilesem a bubeníkem Michaelem Gilesem. Skupina Giles, Giles and Fripp dosáhla vydání dvou singlů a jednoho alba \"The Cheerful Insanity of Giles, Giles and Fripp\", které však nebyly úspěšné.\n\nPo rozpadu skupiny Giles, Giles and Fripp spřádal společně s bubeníkem Michaelem Gilesem plány na založení nové skupiny, kterou s nimi v roce 1968 založili Greg Lake, Peter Sinfield a Ian McDonald. Jejich první album, \"In the Court of the Crimson King\", bylo vydáno koncem roku 1969 a kritiky bylo přijato různě. Kvůli hudebním odlišnostem Gilese a McDonalda, King Crimson se rozpadli brzy po vydání prvního alba a byli pak reformováni ještě několikrát. Fripp svým spoluhráčům nabídl, že opustí skupinu, ale Giles a McDonald cítili, že King Crimson jsou jeho, a tak Robert Fripp zůstal jediným stálým členem skupiny. Crimson pak prošli několika změnami v sestavách skupiny, dokud se v roce 1974 nerozpadli.\n\nBěhem období slabší aktivity skupiny King Crimson se Fripp zabýval mnoha postranními projekty. Pracoval s Keith Tippettem (a dalšími, kteří se objevili na nahrávkách King Crimson) na projektech vzdálených rockové hudbě, produkoval \"Septober Energy\" v roce 1971 a \"Ovary Lodge\" v roce 1973. Během tohoto období pracoval též s Van der Graaf Generator, kdy hrál na jejich albu z roku 1970\" H to He, Who Am the Only One\" a v roce 1971 na \"Pawn Hearts\". Ve spolupráci s Brianem Eno nahrál \"No Pussyfooting\" (1972) a \"Evening Star\" (1974). Tato dvě alba byla plná experimentů s různými hudebními technikami, včetně zpožďovací časové smyčky, kterou praktikoval na dvou cívkových magnetofonech Revox. Tato technika pak hrála důležitou úlohu v pozdější Frippově práci a systém se stal známým jako Frippertronics. Fripp a Eno též v roce 1975 odehráli mnoho živých vystoupení po celé Evropě.\n\nFripp pak strávil nějaký čas mimo hudební průmysl, když se v roce 1970 věnoval studiu, které pak mělo vliv na jeho kytarové umění. K hudební práci se pak vrátil jako studiový kytarista na prvním albu Petera Gabriela \"Peter Gabriel (I)\" v roce 1976, vydaném následující rok. Fripp se pak ještě zúčastnil Gabrielova turné na podporu alba, ale na pódiu skrytý a pod pseudonymem „Dusty Rhodes“.\n\n\n\n"}
{"id": "266243", "url": "https://cs.wikipedia.org/wiki?curid=266243", "title": "Projekt MKULTRA", "text": "Projekt MKULTRA\n\nProjekt MKULTRA je kódové jméno pro projekt CIA s několika cíli, většina z nichž zkoumala metody psychické manipulace lidí. Mezi ně patřily:\nVýzkum byl velmi rozsáhlý – vedlo jej 80 institucí, včetně 44 univerzit, stejně jako nemocnice, věznice a farmaceutické společnosti. CIA výzkum v těchto institucích ovládala přes organizace působící jako zástěrka za tento program, nicméně někteří jedinci ve vedení těchto zařízení o skutečnosti, že je výzkum řízen CIA, věděli.\n\nPod dohledem Alana Dullesse jej řídil a měl na starost Sidney Gotlieb. V rámci projektu byl prováděn výzkum na nic netušících osobách v USA a v Kanadě, při němž jim mimo jiné byly podávány drogy, jako např. LSD.\n\nProgram byl tajný a z vícero důvodů neústavní a ilegální. Poté, co informace o něm vypluly na povrch, veřejnost byla pobouřena.\n\nProjekt byl spuštěn na začátku 50. let, pravděpodobně již v roce 1950. Z dokumentů, které se dostaly veřejnost, se můžeme dozvědět, že projekt byl v roce 1953 oficiálně schválen, v roce 1964 redukován ve svém rozsahu, v roce 1967 ještě více omezen na rozpočtu a v roce 1973 oficiálně zastaven. Ve stejném roce nařídil Richard Helms, tehdejší ředitel CIA, zničit velkou část dokumentů o tomto programu.\n\nV letech 1974–1975, v důsledku aféry Watergate, se však v tisku objevily zprávy o MKULTRA a dalších ilegálních aktivitách CIA, včetně pokusů na lidech, což vyústilo v rozsáhlý skandál a vyšetřování. Vyšetřování prováděla komise prezidenta Forda (Rockefeller Commission), která zveřejnila některé informace o nezákonném postupu CIA proti občanům USA, např. porušování listovního tajemství, o projektu MKULTRA a některé materiály, které měly vyvrátit spekulace o zapletení CIA do atentátu na Kennedyho. Výsledná zpráva komise však nebyla uspokojivá a proto vznikl opoziční vyšetřovací orgán, senátní výbor pod vedením demokratického senátora Franka Churche (Church Committee). V roce 1977 byl vznesen požadavek k CIA na dodání dokumentace o MKULTRA (v rámci zákona Freedom of Information Act); na povrch se tak dostalo cca 20 tisíc stránek dokumentů, které nebyly v roce 1973 zničeny. Poznatky z těchto dokumentů vedly k několika senátním slyšením.\n\nV roce 1979 John Marks ve své knize The Search for the Manchurian Candidate napsal:Než program MKULTRA v roce 1963 v podstatě skončil, výzkumní pracovníci agentury nenašli žádnou spolehlivou cestu k vymývání mozku jinou osobou. „Všechny experimenty v určité fázi vždy selhaly“, řekl veterán agentury MKULTRA, „protože subjekt se z nějakého důvodu zaseknul, nebo trpěl amnesií nebo katatonií.“ Úředníci agentury zjistili, že by mohli vytvářet „pomatence“ (doslova „zeleninu“) bez jakéhokoliv provozního využití.V roce 1985 Nejvyšší soud, který se MKULTRA také zabýval, prohlásil:\n\nV červenci 2001 byla zbylá dokumentace k programu MKULTRA oficiálně odtajněna.\n\n"}
{"id": "266246", "url": "https://cs.wikipedia.org/wiki?curid=266246", "title": "Francouzská akademie věd", "text": "Francouzská akademie věd\n\nFrancouzská akademie věd ( Académie des sciences) je učenou společností založenou v roce 1666 Ludvíkem XIV. na návrh jeho ministra financí Jeana-Baptista Colberta s cílem podpořit a chránit francouzské vědecké bádání.\n\nPrvní roky fungovala tato společnost neformálně a bez stanov. Malá skupina učenců se scházela dvakrát týdně v Královské knihovně na pracovních setkáních.\n\n20. ledna 1699 dal Ludvík XIV. této společnosti první pravidla: Akademie dostala název Královská akademie věd a byla usídlena v pařížském Louvre (odtud též neoficiální název \"Pařížská akademie věd\"). Slovo „královský“ v názvu bylo možná důvodem k tomu, že Národní konvent dne 8. srpna 1793 veškeré Akademie zrušil. 22. srpna 1795 však byl vytvořen Národní ústav věd a umění, který sloučil všechny dříve zrušené akademie včetně Francouzské akademie a Francouzské akademie věd. Téměř všichni původní členové zrušené Akademie byli formálně znovuzvoleni a zaujali svá dávná křesla – jednou z výjimek byl například Dominique hrabě Cassini, který odmítl své křeslo převzít.\n\nV roce 1816 se Královská akademie věd stala znovu samostatnou, avšak brzy se stala součástí Francouzského institutu (Institute de France). Rokování Akademie jsou publikovány pod názvem \"Comptes rendus de l´Académie des Sciences\" (1835-1965).\n\nV současné době je Akademie věd jednou z pěti akademií tvořících Francouzský institut. Její členové jsou voleni doživotně. Akademie má 150 řádných členů, 300 dopisujících členů (členů-korespondentů) a 120 zahraničních spolupracovníků. Je rozdělena na dvě vědecké skupiny: skupinu matematických a fyzikálních věd a skupinu věd chemických, geologických, biologických a lékařských.\n\nDne 19. srpna 1839 Akademie na slavnostním zasedání darovala celému světu bez nároku na odměnu fotografický proces daguerrotypie, který vynalezl fotograf a výtvarník Louis Daguerre.\n\n"}
{"id": "266247", "url": "https://cs.wikipedia.org/wiki?curid=266247", "title": "František Procházka (lední hokejista)", "text": "František Procházka (lední hokejista)\n\nFrantišek Procházka (25. ledna 1962, Brno, Československo – 27. dubna 2012 Most) byl český hokejový obránce. Byl členem československého týmu, který vybojoval bronz na Zimních olympijských hrách v Albertville v roce 1992. Získal také třikrát bronz na mistrovstvích světa (1989, 1990 a 1992).\n\nV československé lize hájil do roku 1989 barvy CHZ Litvínov, později hrál v Jokeritu Helsinky, v Německu, Itálii a Skotsku. Do Litvínova se před koncem kariéry vrátil v sezóně 1997–1998. Po ukončení hráčské kariéry působil jako trenér mj. v Teplicích a Bílině. Zemřel v dubnu 2012.\n\n"}
{"id": "266248", "url": "https://cs.wikipedia.org/wiki?curid=266248", "title": "František Procházka", "text": "František Procházka\n\nJméno a příjmení František Procházka má či mělo více lidí:\n\n"}
{"id": "266256", "url": "https://cs.wikipedia.org/wiki?curid=266256", "title": "Naši", "text": "Naši\n\nNaši (nebo také anglickým přepisem nashi; japonsky ナシ nebo 梨) je ovoce mírného pásu, pocházející z asijského druhu hrušně, hrušně písečné (jamanaši \"Pyrus pyrifolia\", japonsky 山梨/ヤマナシ). Někdy se s tímto ovocem lze setkat pod označením japonské nebo asijské hrušky.\n\nPůvodně pochází z Číny. V současnosti je rozšířeno v celé východní Asii a Japonsku. V posledních letech se s jeho pěstováním začíná i v Chile, Francii a Itálii. Plody jsou v Česku méně obvyklým druhem ovoce.\n\nPlod hrušky naši má kulovitý až mírně zaoblený tvar, čínské druhy se více podobají evropským hruškám. Plody mají žluto-zelenou až žlutavou barvu nebo oranžovou až hnědou. Pokožka je hladká nebo hustě pokrytá lenticelami. Je šťavnatější a sladší než evropská hruška, vypadá a chutná jako kříženec mezi hruškou a jablkem (ovšem kříženec to není, jedná se skutečně o samostatný druh).\nAsijské hrušky jsou cizosprašné, ale jejich pyl je povětšinou vzájemně kompatibilní. Opylují se i evropskými hrušněmi. Podmínkou je současná doba kvetení.\n\n"}
{"id": "266258", "url": "https://cs.wikipedia.org/wiki?curid=266258", "title": "Světový pohár v běhu na lyžích 2007/2008", "text": "Světový pohár v běhu na lyžích 2007/2008\n\nSvětový pohár v běhu na lyžích 2007/08 byl seriálem závodů v běhu na lyžích během zimní sezóny. Organizovala ho Mezinárodní lyžařská federace (FIS). První závod se již tradičně uskutečnil v Düsseldorfu (27. října 2007). Ukončen byl závodem v Bormiu 16. března 2008. Jeho součástí je Tour de Ski.\n1. Lukáš Bauer\n1. Ola Vigen Hattestad 450, 2. Emil Jönsson 448, 3. John Kristian Dahl 321, 4. Anders Gløersen 315, 5. Tor Arne Hetland 291, 6. Johan Kjølstad 278... 24. Dušan Kožíšek 94, 41. Lukáš Bauer 50, 68. Martin Koukal 18, 73. Martin Jakš 16, 87. Aleš Razým 8.\n"}
{"id": "266260", "url": "https://cs.wikipedia.org/wiki?curid=266260", "title": "Eldar Rønning", "text": "Eldar Rønning\n\nEldar Rønning (* 11. června 1982 Levanger) je bývalý norský reprezentant v běhu na lyžích, jeho nejsilnější disciplinou byly sprinty a střední vzdálenosti klasickou technikou. Je ženatý, s manželkou Lailou mají tři děti, žije v Trondheimu. K jeho zálibám patří horská turistika a fotbal.\n\n\nVýsledky E. Rønninga na stránkách FIS\n"}
{"id": "266261", "url": "https://cs.wikipedia.org/wiki?curid=266261", "title": "Alena Procházková", "text": "Alena Procházková\n\nAlena Procházková (* 9. srpna 1984, Banská Bystrica) je slovenská běžkyně na lyžích.\n\nAlena Procházková reprezentovala Slovensko na Zimních olympijských hrách 2006 v Turíně. Je svobodná, je vysoká 171 cm a váží 55 kg. Je členkou klubu LK Slávia Ekonóm UMB Banská Bystrica, trénuje ji Ján Valuška, jezdí na lyžích Fischer.\n\n1. prosince 2007 obsadila v závodě Světového poháru ve sprintu na 1,2 km ve finském Kuusamu 3. místo. Do té doby bylo jejím nejlepším umístěním ve Světovém poháru 22. místo. Poprvé v životě vyhrála závod SP 16. ledna 2009 v kanadském Whistleru ve sprintu na 1,2 km klasickou technikou. Startovala již na třech mistrovstvích světa (2003, 2005, 2007) – jejím nejlepším umístěním bylo 13. místo ve sprintu na Mistrovství světa v Sapporu 2007.\n\nVýsledky A. Procházkové na webu FIS\n"}
{"id": "266265", "url": "https://cs.wikipedia.org/wiki?curid=266265", "title": "Děkanát Konice", "text": "Děkanát Konice\n\nDěkanát Konice je územní součást arcidiecéze olomoucké. Tvoří ho 23 farností, děkanem je R. D. Mgr. Milan Ryšánek, farář v Konici. Místoděkanem je R. D. Martin Mališka. V děkanátu působí 1 řeholní a 6 diecézních kněží.\n\nDěkanát Konice vznikl v roce 1963 a je nejmladším děkanátem olomoucké arcidiecéze. V roce 2004 k němu bylo připojeno devět farností ze zaniklého děkanátu Litovel (Bílá Lhota, Bouzov, Cholina, Chudobín, Luká, Měrotín, Náměšť na Hané, Senice na Hané a Vilémov u Litovle), dvě farnosti byly přičleněny do děkanátu Prostějov (Ohrozim a Vícov) a čtyři farnosti začleněny do děkanátu Svitavy (Borotín na Moravě, Deštná u Velkých Opatovic, Roubanina a Velké Opatovice). \n\n\n"}
{"id": "266266", "url": "https://cs.wikipedia.org/wiki?curid=266266", "title": "Děkanát Kroměříž", "text": "Děkanát Kroměříž\n\nDěkanát Kroměříž je územní část olomoucké arcidiecéze. Tvoří ho 28 farností. Děkanem je R. D. Josef Lambor (dříve Josef Říha), místoděkanem byl do června 2019 R. D. Radomír Němeček, poté ho od července tohoto roku vystřídal R. D. Mgr. Bohumil Kindl. V děkanátu působí 13 diecézních a 4 řeholní kněží.\n\n\"Podle stránek arcidiecéze \"\n\n\n"}
{"id": "266269", "url": "https://cs.wikipedia.org/wiki?curid=266269", "title": "Sondáž", "text": "Sondáž\n\nSlovem sondáž označujeme lidskou činnost zvanou sondování. Jedná se o odborný průzkum zpravidla prováděný pomocí nějakého specializovaného technického zařízení (stroje, přístroje či pomůcky) - sondy. Technika sondáže se tedy používá především pro cílený průzkum míst, která jsou běžnými prostředky buďto zcela nedostupná nebo jsou jen velmi obtížně přístupná (např. živé lidské nitro, zemské nitro, vesmír, vyšší vrstvy atmosféry, podmořské hlubiny apod.).\n\nTechnika sondáže se používá zejména v meteorologii, geofyzice (popř. v geoologii) a v sociologii popřípadě i v dalších oborech lidské činnosti.\n\nPoužívají se zde meteorologické sondy respektive radiosondy pro zjišťování teploty, tlaku, vlhkosti vzduchu a dalších parametrů horních vrstev zemské atmosféry (jako sondy zde slouží např. meteorologické balóny).\n\nZde se prováději sondáže pomocí vrtů do zemské kůry.\n\nSondáží v sociologii rozumíne obvykle průzkum veřejného mínění, kdy se z menšího vzorku obyvatelstva provádí odhad platný pro celou populaci.\n\n"}
{"id": "266274", "url": "https://cs.wikipedia.org/wiki?curid=266274", "title": "Brutus (hudební skupina)", "text": "Brutus (hudební skupina)\n\nBrutus je česká rocková a taneční skupina, která pro svůj styl razí termín \"pravý bigbít\". Skupina je považována za legendu českého tancovačkového bigbítu.\n\nSkupina vznikla v roce 1966 pod jménem Mandragora v Rakovníku. V době normalizace byla několikrát nucena činnost pozastavit a vždy ji obnovila pod novým názvem (1973 – Elektronik, 1980 – Brutus, 1982 – Kyklop). Po sametové revoluci vystupuje pod názvem Brutus a objíždí se svými čtyřhodinovými, v osmdesátých letech pravidelně šestihodinovými, zábavovými koncerty celou Českou republiku, od sálů velkých měst po sokolovny v zapadlých vesnicích. V roce 1995 skupina hrála ve filmu \"Indiánské léto\" Saši Gedeona, podílela se na sitcomu \"Comeback\", kde fragment songu kapely \"Zdá se mi\" tvoří jeho znělku a samotní členové skupiny hrají ve dvou jeho dílech. Píseň \"Gorila\" zní i ve filmu Jana Prušinovského \"Okresní přebor\". Kapela vystupuje ve filmu Tomáše Svobody \"Dvě nevěsty a jedna svatba\". Brutus tam má několik známých songů a je i vidět několik minut na venkovské tancovačce. Skupina spolupracovala nebo vystupovala např. s legendárními UK Subs, TV Smith, Dr. Feelgood nebo slovenskými Zóna A či No Name. Úzce spolupracují s britskými The Vibrators.\n\nZa celou historii skupiny se v ní vystřídalo 49 muzikantů. V současnosti hraje kapela ve složení Vladimír Hasal (kapelník, manažer), Alexander „Sáša“ Pleska (frontman, umělecký vedoucí), Pavel Fišar, Milan Křížanovský, František Matějovský, Václav Trlica, Jan Prokop, Zbyněk Šlajchrt (občas), Jan Bitman (občas), Jan Nový (občas), Michal Cerman (občas).\n\nKapela hraje na svých koncertech zhruba čtyři hodiny, což činí cca 60–70 písní za večer. Celkový repertoár skupiny Brutus činí něco přes 100 písní. Během koncertů hrají rovněž některé coververze, převážně britských a amerických rock'n'rollových hudebníků (např. Chuck Berry, The Shadows, The Kinks, Eddie Cochran, Bob Dylan a mnoho dalších).\n\nTexty kapely jsou různorodé, avšak převážně mají veselý charakter – pojednávají o lásce, pití, tanci či rock and rollu. Některé jsou i téměř dadaistické, jako např. \"Dlažební kostka\".\n\nSkupina Brutus vydala v roce 1997 svoje první a doposud poslední výběrové album \"Best of Brutus\", avšak častým hraním velkého kvanta písní, včetně písní na přání, už téměř všechny zlidověly. I přesto je zde několik zásadových a populárních písní, jako např.:\n\na mnoho dalších.\n\n\n"}
{"id": "266280", "url": "https://cs.wikipedia.org/wiki?curid=266280", "title": "Grace Hopperová", "text": "Grace Hopperová\n\nGrace Murrayová Hopperová (9. prosince 1906, New York – 1. ledna 1992, Arlington, Virginie) byla americká matematička, informatička a důstojnice námořnictva Spojených států. Byla programátorkou prvních počítačů ve firmě Harvard Mark I a vyvinula první kompilátor pro počítačový programovací jazyk. Díky šíři jejích schopností byla někdy označována jako „úžasná Grace“ (Amazing Grace). Námořní hodnost kontradmirála v záloze dosáhla v roce 1986 jako první žena v historii.\n\nHopperová se narodila jako Grace Brewsterová Murrayová v New Yorku. Absolvovala školu Hartridge v Plainfieldu v New Jersey. V roce 1930 se provdala za Vincenta Hoppera, ale rozvedli se v roce 1945. Bakalaureátu dosáhla v roce 1928 na Vassar College, obor matematika a fyzika. Pokračovala na Yale University, kde absolvovala v roce 1930 postgraduální studium ve fyzice a matematice. V roce 1934 získala titul Ph.D. za matematiku. Její disertační práce se jmenovala \" New Types of Irreducibility Criteria\" (Nové typy kritérií neredukovatelnosti). Začala pak učit matematiku na Vassar College v roce 1931 a v roce 1941 se stala docentkou.\n\nV roce 1943 nastoupila do námořnictva Spojených států a s Howardem Aikenem začala pracovat na počítači Mark I. Po skončení války byla propuštěna z aktivní služby, ale pokračovala ve vývoji počítačů Mark II a Mark III. Když pracovala na Mark II, došlo k chybě stroje, jejíž příčinou byla můra zapadlá do relé. Hopperová to zaznamenala do protokolu jako první skutečný případ nalezeného „brouka“, anglicky „bug“, jak se slangově označuje programátorská chyba. Nesprávně je tato příhoda někdy citována jako původ výrazu „bug“, ačkoli výraz byl tehdy již široce používán.\n\nV roce 1949 se Grace Hopperová stala zaměstnankyní Eckert-Mauchly Computer Corporation a připojila se k týmu rozvíjejícímu UNIVAC I. Začátkem roku 1950 převzala firmu společnost Remington Rand Corporation. Hopperová zůstala jejich zaměstnankyní a vytvořila první překladač. Ten byl znám jako překladač A-0. Další verze byly zveřejněny komerčně jako překladače ARITH-MATIC, MATH-MATIC a FLOW-MATIC.\n\nPozději se Hopperová vrátila k námořnictvu, kde se podílela na vytvoření programovacího jazyka COBOL. Prosazovala myšlenku, že programy by měly být psány v jazyce, který se podobá angličtině, a ne ve strojovém kódu nebo jazyce blízkém strojovému (jako je jazyk symbolických instrukcí). COBOL byl založený z velké části na její filozofii.\n\nV roce 1970 Hopperová propagovala implementaci standardů pro testování počítačových systémů a součástí, nejvíce pro programovací jazyky jako FORTRAN a COBOL. V roce 1980 byly tyto testy převzaty úřadem pro technickou standardizaci National Bureau of Standards, známým dnes jako National Institute of Standards and Technology (NIST).\n\nGrace Hopperová odešla do důchodu poprvé na konci roku 1966. Tehdy byla nejstarší důstojnicí vojenského námořnictva USA. Znovu se vrátila do aktivní služby a definitivně odešla do výslužby 14. srpna 1986. Zemřela ve věku 85 let a byla pohřbena na Arlingtonském národním hřbitově (část 59, hrob 973).\n\n"}
{"id": "266290", "url": "https://cs.wikipedia.org/wiki?curid=266290", "title": "Murashige a Skoog (1962)", "text": "Murashige a Skoog (1962)\n\nMurashige a Skoog (1962) (zkráceně MS médium) je živné médium používané v explantátových kulturách ke kultivaci rostlinných částí, buněk, protoplastů, atp. Bylo vyvinuto v laboratoři profesora Skooga po několikaletém výzkumu a primárně aplikováno na explantátové kultury tabáku. Vyznačovalo se větší koncentrací dusíku a fosforu, než měla dřívější média (např. Miller et al. (1956), Hildebrandt el al. (1946)).\n\n6,2mg/l H3BO3, 22,3mg/l MnSO4 x 4H2O, 10,6mg/l ZnSO4 x 7H2O, 0,83mg/l KI\n\n0,25mg/l Na2MO4 x 2H2O, 0,025mg/l CuSO4 x 5H2O, 0,025mg/l CaCl2 x 6H2O\n\n30g/l sacharóza, 1g/l edaxin, 2mg/l glycin, 8g/l agar\n\n100mg/l inozitol, 0,5mg/l kyselina nikotinová, 0,5mg/l pyridoxin, 0,1mg/l thiamin\n\nKyselost média: pH 5,8.\n"}
{"id": "266292", "url": "https://cs.wikipedia.org/wiki?curid=266292", "title": "Zavíječ zahradní", "text": "Zavíječ zahradní\n\nZavíječ zahradní (\"Eurrhypara hortulata\", Linné 1758 synonymum \"Eurrhypara urticata\" a \"Anania hortulata\") je drobný motýlek z čeledi travaříkovitých. Housenky žijí na mátě, žahavce. Je to hojný druh. Motýl se vyskytuje v červnu a červenci.\n"}
{"id": "266297", "url": "https://cs.wikipedia.org/wiki?curid=266297", "title": "Dája Bedáňová", "text": "Dája Bedáňová\n\nDaniela „Dája“ Bedáňová (* 9. března 1983, Ostrava), je bývalá česká profesionální tenistka. Jejím manželem byl český tenista Jan Hájek.\n\nV roce 1999 se stala juniorskou mistryní světa ITF ve čtyřhře a o rok později v roce 2000, pak \"nováčkem roku\" na okruhu WTA.\n\n"}
{"id": "266302", "url": "https://cs.wikipedia.org/wiki?curid=266302", "title": "Luisa Landová-Štychová", "text": "Luisa Landová-Štychová\n\nLuisa Landová-Štychová, též Louisa Landová-Štychová, rozená Vorlíčková (31. leden 1885 Ratboř – 31. srpen 1969 Praha), byla česká novinářka, popularizátorka vědy a průkopnice feminismu a politička. Zasedala v československém parlamentu jako poslankyně za Československou stranu národně socialistickou, později za Socialistické sjednocení a Komunistickou stranu Československa.\n\nNarodila se jako Aloisie Vorlíčková v rodině majitele koloniálu a pekařství. V mládí se dostala do konfliktu s otcem, když odmítla v Ratboři převzít jeho obchod a místo toho vstoupila plně do víru dělnického hnutí. Mění si jméno na Landová (což bylo rodné jméno její babičky), seznamuje se s anarchistickým hnutím a v něm též s Ing. Jaroslavem Štychem (1881–1941), s nímž po svatbě v roce 1912 sdílela nejen názory a osudy politické, ale i zájem o astronomii.\n\nPoliticky na sebe poprvé upozornila v září 1907 účastí na antimilitaristických protestech českých anarchistů. Vstupuje do České anarchistické federace, ale více známou se stala až po roce 1912, kdy vystupuje s na svou dobu radikálně feministickými názory. Na jedné takové přednášce (na téma \"Manželství, rodina a volná láska\") kritizovala rodinu jako oporu kapitálu, militarismu a klerikalismu. Ač sama vdaná, považovala manželství za projev soukromého vlastnictví, kritizovala rovněž postavení ženy v domácnosti. Byla tak vlastně první, kdo v českém anarchistickém hnutí nadhodila ženskou otázku. Její tehdejší názory může považovat za prehistorii anarchofeminismu.\n\nV roce 1913 zakládá s manželem Svaz socialistických monistů, ateistickou organizaci napojenou na sociální demokracii. Jejím předsedou byl filozof F. V. Krejčí. Spolek neměl dlouhého trvání. Za první světové války byl zakázán, nicméně jeho činnost prakticky nadále pokračovala ve spolku Sdružení dělnických abstinentů a poté v Astronomickém kroužku.\n\nIdeové tříbení v anarchistickém hnutí dospělo až k pokusu o založení politické strany. Část anarchistů si uvědomovala dosavadní omezené možnosti politického boje. Z podnětu Bohuslava Vrbenského byla proto v dubnu 1914 založena Federace českých anarchokomunistů, v němž se výrazně angažovala také Landová-Štychová.\n\nSlibný vývoj narušila válka. Někteří anarchisté byli uvězněni (Václav Draxl na 10 let), jiní museli narukovat na vojnu (Bohuslav Vrbenský, Stanislav Kostka Neumann), další, mezi nimi manželé Štychovi, byli dáni pod policejní dohled.\n\nNicméně Astronomický kroužek navázal skrze J. Štycha spojení s Maffií a další aktivita anarchistů na sebe nenechala dlouho čekat. V květnu 1917 vytvořil Astronomický kroužek důvěrnický sbor, záhy přeměněný na dělnickou radu, kde se sešli anarchisté se sociálními demokraty i národními sociály. Za anarchokomunisty byla jedou z mluvčích také Landová-Štychová.\n\nPo návratu Vrbenského v lednu 1918 z internace se spolupráce s národními socialisty ještě prohloubila. Na anarchokomunistické konferenci 3. února 1918 v Duchcově padlo rozhodnutí o úplném sloučení s touto stranou. Jednáním s národními socialisty byla pověřena mimo jiné také Landová-Štychová. Ke spojení došlo na sjezdu 30. března – 1. dubna 1918. Pro anarchokomunisty byly v České socialistické straně (ČSS) (jak se národně sociální strana přejmenovala) rezervovány tři posty ve výkonném výboru.\n\nLandová-Štychová se zapojila jako členka výboru Socialistické rady do přípravy generální stávky 14. října 1918. Původně mělo jít o pouhou demonstraci proti vývozu potravin, ale díky akčnímu výboru (za ČSS zde byli Landová-Štychová, Emil Franke a Jiří Stříbrný, který upravil prohlášení koncipované Františkem Soukupem se stávka změnila v masový projev touhy po nezávislosti. Na návrh Landové-Štychové se v prohlášení otevřeně mluvilo o Republice československé – jednalo se o první proklamaci Československa jako republiky.\n\nV letech 1918–1920 zasedala za československé socialisty (pozdější národní socialisté) v Revolučním národním shromáždění, kam se dostali dva zástupci bývalých anarchokomunistů – Theodor Bartošek a Luisa Landová-Štychová. V parlamentních volbách v roce 1920 mandát obhájila, přičemž po těchto volbách k této skupině bývalých anarchokomunistů přibyli Bohuslav Vrbenský a Václav Draxl. Vrbenský krom toho zastával v Kramářově vládě post ministra zásobování.\n\nV tomto volebním období proslula především jako navrhovatelka zákona na zrušení potratových paragrafů z roku 1852. Přitom se dostala do polemiky s MUDr. Annou Honzákovou, která v tisku jako lékařka její návrh nepodpořila.\nZpočátku se cítili bývalí anarchokomunisté v ČSS dobře. Strana pod jejich vlivem zradikalizovala svůj program, přihlásila se k socialismu, neodmítala revoluční cestu a utlumila svůj předchozí nacionalismus a antisemitismus. Landová-Štychová v té době usilovala o přijetí nového zákona, legalizujícího potraty. Zákon však neprošel a vzbudil v konzervativních vrstvách společnosti značnou nevoli.\n\nRozpory však brzy vypluly na povrch. Sama Landová-Štychová se vyjádřila, že je „obětí psát do Českého Slova“, které bylo dle názoru anarchistů měšťáckým a protisocialistickým listem.\n\nMezi starými národními socialisty a anarchokomunistickým křídlem se lišily názory o socialistické revoluci, o přístupu k sovětskému Rusku i o spolupráci s dalšími českými socialistickými stranami. Landová-Štychová hájila úzkou spolupráci se soc. dem. levicí a veřejně dávala nejvíce najevo obdiv k ruské revoluci. Proto ji také rozhořčil postup státních orgánů ke generální stávce v prosinci 1920.\n\nLandová-Štychová, stejně jako ostatní bývalí anarchokomunisté odmítla snahu strany o revizi programu z roku 1918 a dokonce k návratu k původnímu názvu (národní socialisté). Radikální postoj s ní sdílela zejména čs. soc. mládež. Nakonec se podařilo úsilí vedení strany zvrátit. V programové komisi k IX. sjezdu ČSS zasedla jak Landová-Štychová, tak též Bohuslav Vrbenský.\n\nRozpory však existovaly i uvnitř anarchokomunistického křídla – hlavně v otázce, do jaké míry se hlásit či nehlásit k sovětskému Rusku a III. internacionále. Landová-Štychová se v té době už prakticky s ruskou revolucí ztotožnila. Rozhodný konflikt v ČSS byl jen otázkou času.\n\nVelkou pozornost veřejnosti vzbudilo vytvoření Přípravného výboru proletářské jednoty pro Velkou Prahu a Rady nezaměstnaných. Vytvořili ji komunisté a sociální demokraté, přidala se k nim ovšem také Landová-Štychová, která dokonce 14. listopadu 1922 vedla deputaci Rady nezaměstnaných na pražskou radnici. Vedení ČSS jednání Landové-Štychové odsoudilo (nežádala je totiž o svolení předem, ale až dodatečně). Dalo jí ultimátum – buď opustí Přípravný výbor, nebo stranu. Landová-Štychová se podrobila, pozice anarchokomunistů v ČSS slábly.\n\nÚplný rozchod se stranou nadešel o několik měsíců později. Během hlasování o zákonu na ochranu republiky dne 7. března 1923 pro něj zvedli ruku všichni poslanci ČSS kromě čtyř bývalých anarchokomunistů. Všichni byli vzápětí vyloučeni ze strany – Landové-Štychové a Vrbenskému bylo mimo jiné vytýkáno svolávání schůzek opozičníků po bytech. Tato skupina pak posléze přestoupila do nové politické formace nazvané Socialistické sjednocení. V červnu 1923 byli všichni zbaveni poslaneckých mandátů. Poslanecké křeslo po Landové-Štychové získal Jan Záhorský.\n\nVyloučení anarchokomunisté utvořili Nezávislou socialistickou stranu dělnickou (NZS). Navázali úzkou spolupráci s Neodvislou radikální socialistickou stranou a posléze utvořili Socialistické sjednocení, které se ale už na svém I. sjezdu v roce 1924 rozpadlo.\n\nLandová-Štychová stála i v NZS na levém křídle, opírajíc se o mládežnické hnutí a skauty (byla ostatně náčelnicí Skautek-socialistek). Usilovala o úzkou spolupráci s KSČ a blízká jí byla i\nKomunistická internacionála. V květnu 1923 byla delegátkou na sjezdu II. internacionály (propagovala tu spojení s III. internacionálou), v září 1923 se v obecních volbách dostal Bohuslav Vrbenský do pražského zastupitelstva, brzy však přenechal funkci Landové-Štychové, která tu hospitovala v klubu KSČ. Vrátila se také do Rady nezaměstnaných a stala se funkcionářkou Mezinárodní dělnické pomoci.\n\nV červnu 1925 byli nezávislí socialisté po delší spolupráci během oslav MDŽ, 1. máje atp. přijati do KSČ. O přijetí rozhodl definitivně 3. sjezd KSČ v září 1925. Žádost podepsala též Landová-Štychová jako I. místopředsedkyně, která už delší dobu prosazovala sloučení asi nejdůrazněji. Členkou KSČ zůstala až do smrti.\n\nV letech 1925–1929 byla Landová-Štychová poslankyní parlamentu za komunistickou stranu. Ve třicátých letech figurovala v mnoha komunistických spolcích (a spolcích pod komunistickým vlivem). Byla členkou Svazu proletářských bezvěrců, místopředsedkyní (v letech 1928–1931) Mezinárodní dělnické pomoci (předsedou byl Zdeněk Nejedlý), předsedkyní Rudé pomoci. Po zákazu jak dělnické, tak rudé pomoci (1932) pracovala v nástupnickém spolku Vzájemnost (zal. 1936), který nahradil Mezinárodní dělnickou pomoc, a Solidarita (zal. 1935).\n\nVystupovala jako aktivní anfifašistka, pomáhala německým levicovým emigrantům, kteří našli azyl v Československu, zvláště coby místopředsedkyně Antifašistického výboru (předsedou byl opět Zdeněk Nejedlý). Iniciovala též zakládání výborů pro pomoc španělským antifašistům během občanské války.\n\nPo roce 1945 politická činnost Landové-Štychové ustupuje do pozadí. Zato však vzrostla její aktivita v Československé astronomické společnosti, u jejíž kolébky kdysi stála spolu se svým manželem, Ing. Jaroslavem Štychem. Již ve dvacátých letech se manželé Štychovi zasazovali za postavení Štefánikovy hvězdárny na Petříně. Po květnové revoluci v roce 1945 se Luisa Landová-Štychová stala místopředsedkyní výboru Československé astronomické společnosti a po ustavení Československé astronomomické společnosti při ČSAV v roce 1959 byla jmenována její čestnou členkou. Dlouhá léta byla členkou redakční rady časopisu Říše hvězd, a když v době restrikce časopisů v padesátých letech měl být zastaven i tento jediný český astronomický časopis, pomohla svojí autoritou k jeho udržení.\n\nLuisa Landová-Štychová vycházela z marxistických pozic a astronomii považovala za jeden ze základních kamenů tzv. vědeckého světového názoru. Stala se vášnivou propagátorkou popularizace astronomie v různých společenských organizacích, kde většinou zastávala významné funkce; od r. 1952 byla místopředsedkyní Československé společnosti pro šíření politických a vědeckých znalostí.\n\nLandová-Štychová přispívala už od mládí do anarchistického tisku (Zádruha, po válce Červen vydávaný S.K.Neumannem), poté do Českého slova, později do tisku komunistického. Krom toho je autorkou několika brožur, z nichž některé prezentující její názory na ženskou otázku. (\"Sociálně revoluční význam 14. října 1918\", \"Žena v manželství. Právní postavení čsl. občanek v manželství podle dosud plat. občan. zákonů rakouských\", 1923), \"Výchova dětí v bezvěrecké rodině\" 1947, \"Astronomie v boji s Vatikánem\" 1951 aj.)\n\n\n"}
{"id": "266304", "url": "https://cs.wikipedia.org/wiki?curid=266304", "title": "Bell XP-76", "text": "Bell XP-76\n\nBell XP-76 byl prototyp stíhacího letounu z období druhé světové války, projektovaný jako vylepšení úspěšného typu Bell P-39 Airacobra. Ten měl nedostatečné výkony ve velkých výškách, což mělo být vyřešeno montáží výkonnějšího motoru a nového křídla s laminárním profilem.\n\nPočátkem projektu XP-76 bylo objednání přestavby trojice P-39D na kapalinou chlazený řadový motor Continental XIV-1430-1, vybavený turbodmychadlem. Upravené kusy byly nejprve označeny jako XP-39E. Měly křídlo s laminárním profilem a hranatými konci křídel, prodloužený trup pro uložení větší pohonné jednotky a upravený systém chlazení. Každý z prototypů měl jinak řešené ocasní plochy. Jelikož se vývoj pohonné jednotky opozdil, letouny provizorně poháněl čtyřdobý zážehový kapalinou chlazený přeplňovaný vidlicový dvanáctiválec Allison V-1710-47.\n\nV roce 1942 se označení projektu změnilo z XP-39E na XP-76. Americké armádní letectvo nejprve objednalo stavbu 4000 kusů P-76, ale nakonec byla sériová výroba zrušena, aby se firma Bell mohla plně věnovat licenční stavbě bombardérů Boeing B-29 Superfortress. Některá konstrukční řešení z XP-76 byla poté využita u nástupce P-39, typu Bell P-63 Kingcobra.\n\n\n\n"}
{"id": "266310", "url": "https://cs.wikipedia.org/wiki?curid=266310", "title": "Kognitivní religionistika", "text": "Kognitivní religionistika\n\nKognitivní religionistika je religionistická metodologická disciplína, která se zabývá náboženským myšlením a chováním z pohledu kognitivních věd. První práce, která se systematicky zabývala možností kognitivnícho studia náboženství je \"Rethinking Religion: Connecting Cognition and Culture\" od Thomase Lawsona a Roberta McCauleyho z roku 1990. V současné době se kognitivní religionistikou zabývají badatelé jako např. Harvey Whitehouse, Luther H. Martin či Pascal Boyer. V kontextu religionistického bádání je kognitivní religionistika novou metodou, jak přistupovat ke studiu náboženských fenoménů. Od roku 2008 v Česku existuje občanské sdružení „Česká společnost pro kognitivní studium kultury“, která se zabývá i právě kognitivní religionistikou.\n\n"}
{"id": "266313", "url": "https://cs.wikipedia.org/wiki?curid=266313", "title": "Denis Ivanovič Fonvizin", "text": "Denis Ivanovič Fonvizin\n\nDenis Ivanovič Fonvizin (vl. \"Denis von Wiesen\", \"Денис Иванович Фонвизин\", 14. dubna 1745 v Moskvě - 12. prosince 1792 v Petrohradu) byl nejvýznamnější ruský dramatik 18. století.\n\nPocházel z dávno poruštěné livonské šlechtické rodiny \"von Wiesenů\", která přesídlila do Moskvy již za vlády cara Ivana Hrozného. Patřil mezi první žáky nově založené moskevské univerzity, kde se zabýval lingvistikou. Již tehdy projevoval neobyčejnou zálibu v divadle a byl proslulý svými epigramy. Roku 1762 vstoupil do státní služby a stal se ministerským tajemníkem. Roku 1769 dokončil svou první komedii \"Brigadýr\", která položila základ jeho literární slávě a zjednala mu přístup ke dvoru carevny Kateřiny II. a do salonů nejvyšších ruských hodnostářů. Vrcholem jeho tvorby se pak stala komedie \"Výrostek\" z roku 1782, díky které je Fonvizin právem považován za zakladatele moderního ruského dramatu.\n\nJe jediným ruským dramatikem 18. století, jehož divadelní hry, se stále hrají. Ve svých satirických komediích nelítostně odsoudil nevolnictví, primitivnost venkovské šlechty, panskou zvůli i cynismus a nepoctivost úředníků, ale také zesměšňoval frankomanii, tj. nekritický obdiv ke všemu francouzskému. Reformy Kateřiny II. však jako příslušník umírněné a vzdělané aristokracie hodnotil kladně. Jeho dílo sice vychází převážně z klasicismu a osvícenství, ale především jeho nedokončená autobiografie napsaná pod vlivem Jeana-Jacquese Rousseaua již nese znaky nastupujícího preromantismu. Kromě divadelních her tvořil také básně a překládal z němčiny a francouzštiny\n\n\n\n"}
{"id": "266315", "url": "https://cs.wikipedia.org/wiki?curid=266315", "title": "Count Basie", "text": "Count Basie\n\nCount Basie, vlastním jménem William James Basie (21. srpna 1904, Red Bank, New Jersey – 26. dubna 1984, Hollywood, Florida) byl americký jazzový pianista, varhaník, kapelník a skladatel.\n\nVyrůstal v Kansas City. \nVšeobecně je považován za jednoho z nejdůležitějších jazzových kapelníků jeho doby. Basie vedl svou populární skupinu téměř padesát let. Pod jeho vedením se proslavilo mnoho známých muzikantů jako tenor saxofonista Lester Young a Herschel Evans, trumpetisté Buck Clayton a Harry \"Sweets\" Edison a zpěváci Jimmy Rushing a Joe Williams.\n\nBasie založil vlastní skupinu v roce 1934, ale časem se vrátil do skupiny Bennie Motena z Kansas City. Po Motenově smrti se skupina neúspěšně pokusila udržet pohromadě. Basie s mnoha Motenovými členy zformoval skupinu novou.\n\nMá hvězdu na Hollywoodském chodníku slávy.\n\n\n"}
{"id": "266332", "url": "https://cs.wikipedia.org/wiki?curid=266332", "title": "Community policing", "text": "Community policing\n\nCommunity policing (\"policejní služba veřejnosti\") a \"neighbourhood policing\" (neighbourhood = sousedství) je strategie a filosofie policejní práce založená na přesvědčení, že součinnost a podpora veřejnosti může přispět ke kontrole nad kriminalitou. Veřejnost může pomoci identifikovat to, co je podezřelé, a nasměrovat pozornost policie na existující problémy.\n\nPři využívání strategie community policing jsou policisté a policejní útvary chápáni jako součást veřejnosti. Města a země, které přijaly tuto filosofii, směřují více než tradiční policejní útvary k pojetí policejní práce jako služby veřejnosti. Community policing většinou spočívá spíše v důrazu na pěší obchůzkovou činnost, než na to, aby policisté kontrolovali lokality tím, že je objíždějí v autech. Základní ideou je vybudovat důvěru a pocit vzájemnosti mezi policií a veřejností.\n\nTento přístup vyžaduje, aby policisté byli vstřícní, nestranní a vnímaví k zájmům a problémům ostatních; je také známý jako nová forma policejní práce. I když policisté nesouhlasí s názorem stěžovatele (oznamovatele), měli by se pokusit porozumět jeho problému. Policie by měla dát najevo empatii a účast, ale rozhodně ne naučeným, automatickým způsobem. Policie se také musí zdokonalit v plánování, řešení problémů, organizaci, interpersonální komunikaci a co je nejdůležitější – v kritickém myšlení.\n\nPodstatou proměny policie ve službu veřejnosti je otázka, jak může policie rozpoznat, co je skutečně vysoce kvalitní servis a jak ho následně poskytovat veřejnosti. V minulosti policie vždy pouze reagovala na konkrétní problémy, a to navíc dost nepromyšleným způsobem, a nevěnovala téměř žádnou pozornost aktivnímu přístupu. Pro to, aby byla dnes policejní práce skutečně účinná, je potřeba:\n\nA právě v tomto smyslu se policie stává více vnímavá vůči potřebám veřejnosti a dokáže také lépe porozumět tomu, jaký má jejich práce dopad na společnost.\n\nŘíká se, že tuto filosofii vytvořil Tom Potter, bývalý policejní ředitel v Portlandu v Oregonu, v době, kdy ještě jako mladý policista vykonával obchůzkovou činnost. Jiné legendy mluví o tom, ze to byl Sir Robert Peel, kdo přišel s devíti zásadami, na kterých stojí moderní policejní práce.\n"}
{"id": "266333", "url": "https://cs.wikipedia.org/wiki?curid=266333", "title": "Pavel Fořt (hudebník)", "text": "Pavel Fořt (hudebník)\n\nPavel Fořt (* 26. dubna 1947 Praha) je český kytarista, baskytarista, kapelník, skladatel a především aranžér.\n\nAbsolvoval několik semestrů matematicko-fyzikální fakulty Univerzity Karlovy, ale láska k rockové muzice byla silnější. Na lidové škole umění studoval kytaru, housle, skladbu a instrumentaci, svou muzikantskou dráhu začínal jako hráč na doprovodnou kytaru ve skupině Mahagon, ze které v roce 1966 manažer Přemek Černý vytvořil dnes legendární Flamengo.\n\nS Flamengem hrál Pavel Fořt takřka po celou dobu existence kapely (do léta 1972) a jako výtečný aranžér a kytarista se výrazně podílel na klíčovém albu české rockové historie Kuře v hodinkách, spolupracoval i na prvním albu Mišíkova souboru Etc... \"Stříhali dohola malého chlapečka\". Poté přijal nabídku skupiny Luďka Švábenského, která v té době doprovázela Helenu Vondráčkovou. Hrál krátce s Viktorem Sodomou, Evou Pilarovou, aby se v roce 1974 stal jedním z nepřeslechnutelných hudebníků Orchestru Ladislava Štaidla.\n\nV roce 1977 založil Pavel Fořt vlastní studiovou formaci Labyrint Pavla Fořta a od konce sedmdesátých let se začal kromě aranžérské, instrumentální, producentské a kapelnické práce věnovat i komponování. Karel Gott natočil jeho melodie „Hvězda chodníků“ a „Srdcový král“.\n\nVedle Vladimíra Mišíka se rovněž dvoutřetinovým podílem podepsal na aranžích pro Generaci C&K Vocalu a kompletním zaranžováním alb skupiny Marsyas a Vladimíra Merty.\n\nV roce 1983 natočil vlastní studiové album \"Premiéra\", které v zahraničí vyšlo pod názvem \"First Night Show\". Na albu byly nahrány zejména předělávky slavných zahraničních hitů, ve kterých namísto sólového zpěvu figurovala elektrická kytara.\n\nV současné době se Pavel Fořt podílí jako aranžér a hudebník na albech mnoha populárních umělců. V posledních letech spolupracoval např. na albu Iva Jahelky, Miroslava Palečka a dalších. Po odstěhování z Prahy působil v hudební skupině Elefant, kde ho na baskytaru doprovázel jeho syn Karel (*1987), s nímž nadále hraje i v dalších projektech. Pravidelně vystupuje s pražskou Doo-wopovou kapelou Dum Doobie Doobie Band.\n\nOd roku 2006 vyučuje hru na elektrickou a basovou kytaru v ZUŠ Sedlčany a se svou ženou Jaroslavou Vašákovou provozují penzion Na Kačinách.\n\nV roce 2012 vyšla po 40 letech od původního vydání reedice desky Kuře v hodinkách a při této příležitosti se Pavel Fořt společně s Vladimírem Gumou Kulhánkem a Vladimírem Mišíkem rozhodli zorganizovat turné ke 40. výročí tohoto alba.\n\nPavel Fořt hraje na české lampové aparáty HOT, které na zakázku vyrábí Pavel Horký, a na ručně vyrobenou elektrickou kytaru vyrobenou českým kytarářem Peterem Jurkovičem. Také velmi často hraje na svou baskytaru Thor Sound Aria Pro II (TSB-400).\n\nVede v čele s Václavem Caltou taneční orchestr ZUŠ Sedlčany pod názvem Blue Orchestra, který byl založen v roce 2004.\n\nToto je neúplný výčet alb, na nichž se Pavel Fořt podílel, a to buď aranžérsky, nebo jako muzikant. Kromě toho se podílal na všech albech a singlech kapely Flamengo, na nahrávkách Karla Gotta a mnoha dalších interpretů.\n\n\n"}
{"id": "266334", "url": "https://cs.wikipedia.org/wiki?curid=266334", "title": "Rozvod (rozcestník)", "text": "Rozvod (rozcestník)\n\nRozvod může označovat\n\n\n\n\n"}
{"id": "266336", "url": "https://cs.wikipedia.org/wiki?curid=266336", "title": "Plyš", "text": "Plyš\n\nPlyš je vlasová textilie s povrchem z celých nebo řezaných smyček. \n\nVlas plyše je zpravidla delší, řidší a hebčí než u sametu, špičky vlasu mají odstávat od základní plochy nejméně 3 mm (podle některých odborníků nejméně 5 mm).\n\nVýraz plyš pochází ze střední Francie, kde se začal používat koncem 16. století. Je odvozen od slova \"peluchier\" = česat, které se vztahuje k počesávání vlasových nití při finální úpravě plyše.\n\nPojem plyš není jednoznačně definován. V popisech omaku a vzhledu jsou mezi jednotlivými druhy vlasových textilií jen nepatrné rozdíly, resp. hodnocení jsou vzájemně zaměnitelná.\n\nJedna z definicí pro přiřazení podle na délky vlasu je např.: \nsamet – do 2 mm, velur 2-4 mm, \"plyš\" - nad 4 mm \nZpůsob výroby plyšů je téměř shodný se tkaním sametů. Podrobnosti jsou popsány v článku Samet.\n\n\n\n- jednolícní technikou z jedné základní a jedné plyšové niti s pomocí platiny nebo s pomocí zvláštního kolečka, jehož kolíky zapadají do zářezů pletací jehly.\n\n- oboulícní technikou se zhotovují plyše ze dvou nití s použitím speciálního vodiče nití a platiny. Niti se kladou na dvoudílnou pletací jehlu tak, že se na platině tvoří plyšové smyčky.\nVe 2. polovině 20. století bylo vyvinuto několik technologií výroby vlasových netkaných textilií. Např.: \n\n\n\nPlyšový koberec je souhrnný pojem pro koberce se stříhaným vlasem. \nDo této skupiny patří: axminsterský koberec, wilton, všechny ručně vázané koberce a všechny všívané koberce \n"}
{"id": "266339", "url": "https://cs.wikipedia.org/wiki?curid=266339", "title": "Alcedo", "text": "Alcedo\n\nLedňáček (\"Alcedo\") je jediný rod čeledi ledňáčkovitých žijící i v Česku, lidově zvaný rybařík.\n\nLedňáčci tohoto rodu se vyskytují nejčastěji v okolí potoků, mangrovů, řek či stojatých vod, často i v blízkosti lidských sídel.\n\nV létě rod vyhledává místa se strženými břehy, ve kterých hnízdí. V zimě dává přednost nezamrzajícím tokům, často se potuluje po krajině. Velká část druhů žije v tropických oblastech a je stálá. V tuhých zimách větší část populace severských druhů táhne do jižních oblastí, dochází zároveň k velkým ztrátám na životech a kolapsům populace těchto ptáků. Ty jsou vyrovnávány vysokým počtem vajec ve snůšce, který je u stálých druhů nižší. V České republice existuje skupina pro výzkum ledňáčka říčního při ČSOP.\n\n"}
{"id": "266343", "url": "https://cs.wikipedia.org/wiki?curid=266343", "title": "Ledňáčkovití", "text": "Ledňáčkovití\n\nLedňáčkovití (Alcedinidae) jsou čeleď ptáků, jejíž druhy jsou rozšířené hlavně v Africe a Asii. Ve střední Evropě žije pouze ledňáček říční. Mají silnější tělo, krátký ocas a silný tupý zobák.\n\n\nLedňáčci mají široké spektrum potravy. Mohou jíst hmyz, korýše, ryby, malé plazy, obojživelníky, jejich pulce i malé savce a malé ptáky. Známí jsou ale pro lov ryb, kdy slétávají střemhlav do vody, kde chytí rybu a následně s ní odletí zpátky tam, kde seděli. Kořist usmrtí údery o větev.\n\nVšichni ledňáčci hnízdí v hlubokých zemních norách vyhrabaných ve svislých hlinitých nebo písčitých stěnách, často u vody. Na jejich konec kladou v závislosti na druhu od 2 do 7 kulovitých, leskle bílých vajíček.\n"}
{"id": "266345", "url": "https://cs.wikipedia.org/wiki?curid=266345", "title": "Peter Simon Pallas", "text": "Peter Simon Pallas\n\nPeter Simon Pallas (22. září 1741 Berlín — 8. září 1811 Berlín) byl německý zoolog a botanik, který trávil poměrně velkou část svého života v Rusku.\n\nPallas se narodil v Berlíně jako syn profesora medicíny. Nejprve studoval u soukromých učitelů a postupně projevil svůj zájem o přírodní vědy, později navštěvoval Halleanskou a Göttingenskou univerzitu. V roce 1760 přešel na Leidenskou univerzitu, kterou dokončil ve věku 19 let.\n\nPodnikl několik cest do Nizozemska a Londýna, kde si snažil zlepšit své lékařské znalosti. Později navštívil Haag a jeho nový systém v klasifikaci živočichů byl schválen i Georgesem Cuvierem. Ve svém díle \"Miscellanea Zoologica\" (1766) popsal několik nových druhů obratlovců, které zpozoroval v holandských muzejních sbírkách. Svou plavbu do jižní Afriky a východní Indie nakonec zrušil, jelikož se jeho otci přitížilo a tak se vrátil znovu do svého rodného Berlína. Zde také začal psát své druhé dílo \"Spicilegia Zoologica\" (1767-80).\n\nV roce 1767 navštívil Kateřinu II. Ruskou a stal se profesorem na petrohradské akademii věd a mezi lety 1768 až 1774 vedl výzkumnou výpravu do ruských provincií, Povolží, Uralu a na západní Sibiř, která získala nové poznatky o tamní fauně a floře. Pallas prozkoumal území u Kaspického moře, Uralu, Altaje a Amuru. Pravidelné zprávy, které poskytoval Pallas ze svých výprav, byly shromážděny a publikovány pod názvem \"Reise durch verschiedene Provinzen des Russischen Reichs\" [cesta přes různé provincie ruské Říše] (1771-1776). Tento soubor nejrůznějších poznatků obsahoval témata z oblasti geologie a mineralogie, zprávy o místních domorodcích, o jejich náboženství a popisy nových druhů rostlin a zvířat.\n\nPallas se v Petrohradě na delší dobu usadil, stal se vášnivým favoritem Kateřiny II. a učil přírodním vědám velkovévody Alexandra a Konstantii. Zde měl také možnost nahlídnout do sbírek jiných přírodovědců, což vyústilo k napsání dalšího díla \"Flora Rossica\" (1784–1815) a začal psát práci \"Zoographia Rosso-Asiantica\" (1811-31). Císařovna od něj také koupila jeho rozsáhlou přírodovědeckou sbírku za 2000 rublů, o 500 rublů víc, než Pallas požadoval.\n\nMezi lety 1793 až 1794 začal vést další výpravu, tentokrát do jižního Ruska, přičemž navštívil Krym a oblasti poblíž Černého moře. Této výpravy se zúčastnila i jeho dcera (kterou měl se svou první manželkou, která zemřela v roce 1782) a druhá manželka, umělci, vědci, poddaní a armáda. V únoru 1793 dorazili do Saratova a navštívili území poblíž Volgogradu. Na jaře téhož roku dorazili až k východu Ruska a v srpnu cestoval podél břehů Kaspického moře do kavkazských hor. V září dorazili na Krym a zimu převážně přečkali v Simferopolu. Na jaře roku 1794 začal Pallas směřovat na jihovýchod a v červenci se přes údolí Dněpru dostali za dva měsíce znovu do Petrohradu. Své zážitky a poznatky z cesty vydal v díle \"P. S. Pallas Bemerkungen auf einer Reise in die Südlichen Statthalterschaften des Russischen Reichs\" (1799-1801). Kateřina II. mu věnovala velký dům a pozemky v Simferopolu, kde žil až do smrti své druhé manželky v roce 1810. Poté se na základě svolení ruského císaře Alexandra opustit Rusko rozhodl vrátit do svého rodného Berlína, kde následující rok zemřel.\n\n\n"}
{"id": "266350", "url": "https://cs.wikipedia.org/wiki?curid=266350", "title": "Erlang (jednotka)", "text": "Erlang (jednotka)\n\nErlang (zkratka Erl) je bezrozměrná jednotka používaná původně v telefonii pro stanovení provozního zatížení. Nyní se používá v celé oblasti telekomunikací. Je pojmenována po dánském inženýru Agnerovi Krarupovi Erlangovi.\n\nProvozní zatížení o velikosti jednoho Erlangu vypovídá o nepřetržitém obsazení právě jednoho přenosového kanálu. Protože se ale tento provoz sleduje vždy za nějakou časovou periodu (v telekomunikační technice za 15 minut), jde vlastně o průměrnou obsazenost přenosových kanálů za tuto periodu. Provoz o velikosti jednoho Erlangu tak vygeneruje například jeden hovor trvající po celou sledovanou dobu nebo dva hovory o poloviční délce.\n\nProvozní zatížení je základním údajem pro dimenzování všech druhů telekomunikačních zařízení a tras. Již ve třicátých letech minulého století byl například samozřejmou součástí všech automatických telefonních ústředen registrační přístroj, který zapisoval průběh telefonního zatížení během dne - vznikal tzv. histogram. Z něj se poznalo, zda je ústředna poddimenzována, nebo předimenzována.\n\nSledování provozního zatížení je i dnes běžné - důvody nejsou ale ani tak technické, jako spíše ekonomické. Optimálně navržené telekomunikační zařízení má takovou kapacitu, aby bylo v provozní špičce využito přesně na 100% (takto přesně to ale nelze nikdy dosáhnout).\n"}
{"id": "266351", "url": "https://cs.wikipedia.org/wiki?curid=266351", "title": "Erlang", "text": "Erlang\n\nSlovo Erlang není zcela jednoznačné a může být označením více různých entit:\n\n"}
{"id": "266362", "url": "https://cs.wikipedia.org/wiki?curid=266362", "title": "Polootevřená zadní zaokrouhlená samohláska", "text": "Polootevřená zadní zaokrouhlená samohláska\n\nPolootevřená zadní zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 306, ekvivalentním symbolem v SAMPA je O.\n\n\nV češtině se vyslovuje středové , tato hláska se zaznamenává písmenem O, o. Délka samohlásky se vyznačuje čárkou nad písmenem Ó, ó. Dlouhé /ó/ je v domácích slovech okrajovým fonémem, během vývoje se postupně změnilo v /ů/ , nejčastěji se vyskytuje v cizích slovech, kde vyznačování délky kolísá, např. můžeme psát \"citron\" i \"citrón\".\n\nTendence k otevřenější výslovnosti je v Čechách, zejména v Praze. V některých fonetických pracích se proto setkáváme s přepisem výslovnosti symbolem , např. \"oko\" .\n"}
{"id": "266365", "url": "https://cs.wikipedia.org/wiki?curid=266365", "title": "Třída Nebula", "text": "Třída Nebula\n\nTřída \"Nebula\" je fiktivní třída hvězdných lodí vyskytujících se v universu sci-fi příběhů Star Trek. Plavidla této třídy Hvězdné flotily se objevovala především v různých epizodách seriálu \"\".\n\nDesign třídy \"Nebula\" vytvořili pro seriál \"\", kde se tyto lodě poprvé objevily, výtvarníci Ed Miarecki, Rick Sternbach a Michael Okuda.\n\nLodě třídy \"Nebula\" jsou multifunkční plavidla, která mohou plnit různorodé mise (průzkumné, transportní, hlídkové, bojové). Designově vychází z větší třídy \"Galaxy\", z které je převzat primární trup (talíř). Přímo pod ním, tedy bez spojovacího krku, který je pro \"Galaxy\" typický, se nachází sekundární trup s inženýrskými sekcemi. Po jeho bocích jsou z talíře zavěšeny warpgondoly. K zádi sekundárního trupu lze podle charakteru mise připojit nástavbu, která dosahuje větší výšky než primární trup. Může se jednat o speciální zbraňový či vědecký modul, případě zde mohou být umístěny i další warpgondoly.\n\nV pozdějších letech byla ze třídy \"Galaxy\" převzata i podoba sekundárního trupu a deflektorového talíře.\n\n\nKonstrukce třídy \"Nebula\" vychází z větších lodí třídy \"Galaxy\", jejíž prototyp byl do služby zařazen v roce 2357. První loď třídy \"Nebula\" byla vypuštěna před rokem 2363. Jejich stavba, která zpočátku probíhala v docích Flotily v solárním systému 40 Eridani A, byla později přesunuta do doků San Francisco na orbitě Země a pokračovala i po roce 2367. Lodě stavěla firma Yoyodyne Propulsion Systems.\n\nLodě této třídy se kromě vědeckých a průzkumných misí účastnily i různých válečných konfliktů. Bojovaly např. proti Borgovi (bitva o Wolf 359, bitva v sektoru 001) či ve válce proti Dominionu (druhá bitva o Chin'toku, bitva o Cardassii).\n\n\n\n\n\n\n\n\n\n\n\n\n\nKromě výše zmíněných lodí se v seriálech vyskytlo několik dalších nepojmenovaných a neidentifikovaných lodí třídy \"Nebula\".\n\nNaopak u některých dalších, v seriálech zmíněných lodí není jasná jejich třída. Podle oficiální, ale ne přímo kánonické publikace \"Star Trek Encyclopedia\" se jedná o lodě třídy \"Nebula\". Zde uvedená registrační čísla pocházejí z téže knihy.\n\n"}
{"id": "266366", "url": "https://cs.wikipedia.org/wiki?curid=266366", "title": "ISO 3166-2:IM", "text": "ISO 3166-2:IM\n\nKódy ISO 3166-2 pro ostrov Man neidentifikují žádné regiony (stav v roce 2015).\n\n\n"}
{"id": "266370", "url": "https://cs.wikipedia.org/wiki?curid=266370", "title": "Potopa (kniha)", "text": "Potopa (kniha)\n\nPotopa (polsky \"Potop\") je román od polského nositele Nobelovy ceny za literaturu Henryka Sienkiewicze vydaný v roce 1886. Kniha je druhou částí monumentální románové Trilogie, jejíž první částí je Ohněm a mečem a třetí Pan Wołodyjowski.\n\nKnihu v roce 1974 zfilmoval Jerzy Hoffman.\n\nKniha popisuje švédský útok na Polsko. Vysoká polská šlechta zaměstnaná vnitřními neshodami Švédům neklade odpor a někteří magnáti, jako Janusz Radziwill, s nimi dokonce spolupracují. Pouze malá část skládající se především z rytířů se postaví jak proti Švédům, tak proti zrádcům. Patří k nim i pan Skrzetuski a pan Wołodyjowski.\n\nHlavním hrdinou knihy je ale Ondřej Kmicic, žoldnéř ve službách knížete Radziwilla. Kmicic miluje Olenku, dceru žmuďského rytíře, která ho však odmítá jako zrádce. Kmicic má dokonce souboj s panem Wołodyjowským a rozejdou se jako nepřátelé. Poté se však Kmicic setká s Bohuslavem Radziwillem, bratrancem knížete Janusze. Je to odrodilec, vychovaný ve Francii, který odmítá mluvit polsky a plánuje, že si se Švédy rozdělí Polsko. Jeho cynismus Kmicice tak šokuje, že začne litovat své zrady a přidá se na stranu těch, kdo bojují proti Švédům.\n\nŠvédové mezitím dobudou Varšavu i Krakov a obléhají také poutní místo Jasná Hora u Čenstochové. Na obraně kláštera má výrazný podíl právě Kmicic, jemuž se podařilo zničit Švédům největší obléhací dělo. Klášter se dobýt nepodaří a útok na toto poutní místo Poláky velmi pobouří. Bez ohledu na nebezpečí začnou napadat a ničit menší švédské posádky a k povstání se přidává i vysoká šlechta pod vedením pana Czarnieckého.\n\nKmicic odjíždí do Slezska, kde žije vypuzený král Jan Kazimír II. Vasa a přesvědčí ho, aby vyrazil do protiútoku. Partyzánská válka Švédy vysiluje a švédský král Karel X. Gustav si začne uvědomovovat, že ji nemůže vyhrát. Polské oddíly vždy zaútočí, zničí malou švédskou posádku a pak jsou rozpuštěny, Švédové nemohou nikoho dopadnout a jsou postupně vytlačeni ze země. Polský protiútok přenese válku do Dánska, ale Polsko je zároveň z jihu napadeno žoldáky transylvánského knížete Rákócziho. Přesto válka končí polským vítězstvím. Pan Kmicic se v bojích velmi vyznamená, je těžce raněn a když se uzdraví, Olenka mu odpustí, že zpočátku stál na straně zrádců. Kniha končí svatbou Kmicice a Olenky.\n\n"}
{"id": "266372", "url": "https://cs.wikipedia.org/wiki?curid=266372", "title": "Lockheed XP-58 Chain Lightning", "text": "Lockheed XP-58 Chain Lightning\n\nLockheed XP-58 Chain Lightning bylo americké stíhací letadlo vyvíjené během druhé světové války. Jeho konstrukce vycházela z úspěšného typu Lockheed P-38 Lightning, ale na rozdíl od něj byl tento projekt provázen problémy s pohonnými jednotkami, které vedly až k jeho zrušení.\n\nPráce na zlepšeném typu, vycházejícího z modelu P-38 začala firma z vlastní iniciativy v roce 1940. Byly navrženy dvě varianty, obě poháněné motory Continental XIV-1440. První variantou byl jednomístný dálkový stíhač s výzbrojí jednoho 20 kanónu a čtyř 12,7 mm kulometů. Druhá varianta byla dvoumístná a měla navíc jeden dálkově ovládaný kulomet 12,7 mm na konci každé z motorových gondol.\n\nV červenci 1940 byla pohonná jednotka změněna na typ Pratt & Whitney XH-2600 a bylo rozhodnuto pokračovat ve vývoji dvoumístné varianty letounu. V té době mu bylo přiděleno označení XP-58. Rovněž vývoj druhé pohonné jednotky byl zrušen. Jako náhrada byl zvolen typ Wright R-2160 Tornado. Došlo i ke změně koncepce obranné výzbroje. Místo kulometů v koncích gondol byly použity dvě věže — jedna na hřbetě trupu a druhá pod ním, každá s párem 12,7mm kulometů. To vše vedlo k nárůstu hmotnosti letounu.\n\nPozději USAAF objednalo i druhý prototyp XP-58, který měl mít dolet až 4 800 km. V září 1942 ale USAAF zcela změnilo určení letounu z dálkového stíhače na bitevní letoun, který měl v malých výškách ničit tanky. To vývoj letounu dále zkomplikovalo. Po čase byla zrušena stavba druhého prototypu a určení XP-58 bylo opět změněno, tentokrát na výškový stíhací letoun.\n\nV únoru 1943 se ukázalo, že i vývoj motorů Tornado není slibný. Opět musela být změněna použitá pohonná jednotka, tentokrát se jednalo o motory Allison V-3420 a byla obnovena stavba druhého prototypu. První XP-58 nakonec poprvé vzlétl 6. června 1944, ale jeho testy už neměly vysokou prioritu (nikdy například nenesl přetlakování kabiny a výzbroj). Celkem proběhlo 25 letů. Ukázalo se, že letoun má stále řadu nedostatků. Prototyp byl přelétnut na letiště Wright Field pro vstupní testy USAAF, kam dorazil 22. října 1944. K nim už ale nikdy nedošlo, projekt byl zrušen a druhý prototyp zůstal nedokončen.\n\n\n\n\nVarianta 1:\n\nVarianta 2:\n"}
{"id": "266373", "url": "https://cs.wikipedia.org/wiki?curid=266373", "title": "Rekord (rozcestník)", "text": "Rekord (rozcestník)\n\nRekord může být:\n\n\n\n\n"}
{"id": "266374", "url": "https://cs.wikipedia.org/wiki?curid=266374", "title": "Petra Majdičová", "text": "Petra Majdičová\n\nPetra Majdičová (* 22. prosince 1979, Dol pri Ljubljani) je bývalá slovinská reprezentantka v běhu na lyžích. Žije v Brinje, které patří k obci Dol pri Ljubljani. Závodila za klub SD Atrans Trojane. Jezdila na lyžích Fischer.\n\nPetra Majdičová je nejúspěšnější slovinskou běžkyní na lyžích v historii - před ní žádný slovinský běžkař nezískal medaili ani ze Světového poháru, ani z mistrovství světa či olympijských her. Je vicemistryní světa ze Sappora 2007, desetkrát vyhrála závod Světového poháru. Její oblíbenou technikou je klasika, její nejsilnější disciplínou je sprint.\n\n\n\n\n\n"}
{"id": "266375", "url": "https://cs.wikipedia.org/wiki?curid=266375", "title": "ISO 3166-2:ME", "text": "ISO 3166-2:ME\n\nKódy ISO 3166-2 pro Černou Horu identifikují 24 opštin (stav v listopadu 2019). První část (ME) je mezinárodní kód pro Černou Horu, druhá část sestává ze dvou čísel identifikujících opštinu.\n\n ME-01 Andrijevica\n\n"}
{"id": "266378", "url": "https://cs.wikipedia.org/wiki?curid=266378", "title": "Ethel Lilian Voynich", "text": "Ethel Lilian Voynich\n\nEthel Lilian Voynich (rozená Boole, 11. května 1864, Cork, Irsko - 28. července 1960 New York) byla v Irsku narozená spisovatelka a hudební skladatelka, dcera anglického matematika George Boolea, manželka V. M. Voyniche, polského literátora a bibliofila, dočasného majitele tzv. Voynichova manuskriptu.\n\nPo přestěhování do Anglie začala intenzivně pracovat pro „Spolek přátel ruské svobody“.\n\nJejí nejznámějším dílem je \"Střeček\" (\"The Gadfly\"), které popisuje období Itálie, nacházející se pod nadvládou Rakouska. Příběh je o muži jménem Arthur Burton a o jeho nemilosrdném osudu.\n\nDíla \"Jack Raymond\", \"Olive Latham\" a \"An Interrupted Friendship\" jsou pokračováním Střečka.\n\n\n"}
{"id": "266379", "url": "https://cs.wikipedia.org/wiki?curid=266379", "title": "ISO 3166-2:JE", "text": "ISO 3166-2:JE\n\nKódy ISO 3166-2 pro Jersey neidentifikují žádné regiony (stav v roce 2015).\n\n\n"}
{"id": "266384", "url": "https://cs.wikipedia.org/wiki?curid=266384", "title": "ISO 3166-2:GG", "text": "ISO 3166-2:GG\n\nKódy ISO 3166-2 pro Guernsey neidentifikují žádné regiony (stav v roce 2015).\n\n\n"}
{"id": "266387", "url": "https://cs.wikipedia.org/wiki?curid=266387", "title": "Centromera", "text": "Centromera\n\nCentromera (centroméra) je oblast na chromozomu, kde se dotýkají obě chromatidy (tzv. primární konstrikce, tj. zaškrcení). Je tvořena unikátním typem chromatinu bohatým na typické tandemové repetitivní sekvence - satelitní DNA (u člověka α-satelitní DNA). Oblast centromery není transkripčně aktivní. Má velký význam v buněčném dělení a expresi genů. Připojuje se na ní dělící vřeténko při mitóze. Opticky se jeví jako zúženina chromozomu. \n\nKromě mnoha specifických proteinů vážících se na oblast centromery je v centromerickém chromatinu přítomen protein CENP-A. CENP-A nahrazuje ve struktuře nukleosomů histon H3 a to pouze v chromatinu aktivních centromer. Na oblasti chromatinu bohaté na CENP-A se formuje kinetochor.\n\nKe kinetochoru se v mitóze a meióze váží mikrotubuly dělícího vřeténka. Rozchod chromatid resp. chromosomů je zajištěn bipolární vazbou mikrotubulů ke kinetochorům sesterských chomatid. U monocentrických chromosomů (na rozdíl od holocentrických) je pro správný rozchod chromosomů důležitá přítomnost pouze jednoho vazebného místa pro kinetochor. Přítomnost více centromer na jednom chromosomu (např. dicentrický chromosom) vede ke vzniku zlomů v anafázi. Poruchy funkce centromery a vazby kinetochoru mají za následek aneuploidie a chromosomové přestavby.\n\nCentromera je na obou koncích ohraničena pricentrickým heterochromatinem, na kterém jsou epigenetické markery (metylace histonu H3K9 a heterochromatinový protein 1 - HP1). Na pericentrický heterochromatin se váže proteinový komplex cohesin. Cohesin zprostředkovává v průběhu mitózy soudržnost sesterských chromatid v oblasti centromery.\n\nNa chromosomech člověka se vzácně objevuje neocentromera - funkční centromera nově vytvořená v oblasti necentromerické DNA. Může vzniknout při chromosomových přestavbách, kdy je výsledkem acentrický fragment. Často bývá spojena s parciální trisomií, tetrasomií nebo ring chromosomem. Funkční neocentromera nemusí obsahovat α-satelitní DNA, nelze ji tedy prokázat metodou FISH s využitím centromerické sondy. V několika případech byly neocentromery nalezeny i na chromosomech nesoucích původní centomerickou DNA, která ale nebyla aktivní.\n\n\n"}
{"id": "266392", "url": "https://cs.wikipedia.org/wiki?curid=266392", "title": "Bhairab Naach", "text": "Bhairab Naach\n\nBhairab Naach je starodávný maskový tanec božstev a démonů s procesím vozů, prováděný v údolí Pokhara v Nepálu jako součást Indra Jatra festivalu. Tento tanec pochází z Bhaktapuru a byl přenesen před 236 lety mistrem Jitaramem z Bhaktapuru pole gurua Sarbagyamana Pradhananga (91 let) do údolí Pokhara během migrace obyvatel. Koná se každých 12 let v Bhaktapuru a jednou za 6 let také v údolí Pokhara pro upevnění zdejších kulturních tradic. Z útržku písně zpívaného při tanci se zachovalo, že byl tanec poprvé prováděn za časů posledního krále Malla, Ranajit Malla. V tanci se vyskytuje 12 bhairabů, jmenovitě Dagini, Kwancha, Bhuccha, Bhairab, Kali Bhairab (Budi Bhairab), Indrayani, Barah, Kumari, Bishnuvi, Bramhayani, Ganga a Ganéša. Bhairab je hlavní postavou této skupiny a kontroluje tanec od začátku do konce. V den konání tance se všichni účastníci vystrojí do tradičních kostýmů a nasadí si rituální masky. Žádný zúčastněný nesmí promluvit, dokud si nesundá masku. Tanec začíná ve chrámu Bhairaba večer a po několika kolech a obřadu puja se přenese do hostujícího paláce, kde se koná ještě asi 6 hodin. Tam teprve tančí všech 12 bohů a po obřadu puja začnou jednotlivé tance. První je Bhairab s Kwanchou a bohem Bhuccha, který si hraje jako dítě. Tato část se nazývá Jyoti Naach. Poté následuje část Char Bhairab, kdy tančí postupně Bhairab, Kálí, Indrayani a Barah. Jde o velmi energický tanec, který lidé s oblibou pozorují. Poté přijde Kumari, Bishnuvi, Bramhayani a Ganga. Ganéša tančí sólo. Následuje kwancha a bhuchha a nakonec Dagini. Poté co odtančí všech těchto dvanáct bhairabů se účastnici vrací zpět do Bhairabova chrámu a slavnost je u konce.\n"}
{"id": "266393", "url": "https://cs.wikipedia.org/wiki?curid=266393", "title": "Habří (Moravecké Pavlovice)", "text": "Habří (Moravecké Pavlovice)\n\nHabří () je místní část obce Moravecké Pavlovice. Nachází se v údolí řeky Bobrůvka, v nadmořské výšce 430 m, 5,5 km jižně od Dolní Rožínky. Žije zde zhruba 30 obyvatel.\n\nHabří je poprvé zmíněno k roku 1342. Během 16. století zde žily dva a v následujícím století tři svobodné rody. Od počátku 17. století se zde nacházel panský dvůr. V Habří také sloužil mlýn, pila a lihovar. Asi v roce 1832 zde Ignác Částka založil zkujňovací výheň.\n\nOd roku 1960 patřilo Habří pod obec Meziboří, mezi lety 1964–2007 pod obec Strážek.\n\n"}
{"id": "266402", "url": "https://cs.wikipedia.org/wiki?curid=266402", "title": "Centriola", "text": "Centriola\n\nCentriola je párová válcovitá buněčná eukaryotická organela schopná samostatného dělení, která se nachází ve většině eukaryotických buněk vyjma vyšších rostlin a hub.\n\nBuňka obvykle obsahuje v G fázi a G fázi dvě centrioly, spojené a vzájemně kolmo orientované. Každá z nich se vždy před buněčným dělením zmnoží na dvě – ta starší z páru je označována jako mateřská, mladší jako dceřiná.\n\nBuňky vzniklé tímto buněčným dělením získají vždy jednu mateřskou a jednu dceřinou centriolu. Každý pár centriol vytváří společně se svým okolím (centrosféra, astrosféra) tzv. centrozóm.\n\nStěny centrioly jsou u většiny organismů složené z devíti trojic mikrotubulů uspořádaných kruhově kolem centrální dutiny. Embrya octomilky \"Drosophila melanogaster\" ale obsahují devět dvojic a pohlavní buňky háďátka \"Caenorhabditis elegans\" jen devět samostatných mikrotubulů.\n\nZ centrioly vychází mikrotubuly cytoskeletu. Také z ní vyrůstá dělicí vřeténko. V určitém případě se může stát starší (mateřská) centriola bazálním tělískem bičíku nebo brv. Funkce centrioly však není zcela zřejmá, protože např. rostliny se bez ní obejdou.\n\n"}
{"id": "266403", "url": "https://cs.wikipedia.org/wiki?curid=266403", "title": "Vyhlazovací tábor Chełmno", "text": "Vyhlazovací tábor Chełmno\n\nVyhlazovací tábor Chełmno byl nacistický vyhlazovací tábor, umístěný 70 km od Lodže, poblíž vesničky Chełmno nad Nerem (německy \"Kulmhof an der Nehr\") na polském území obsazeném v roce 1939 Němci a začleněném do říšské župy Povartí (něm. Reichsgau Wartheland).\n\nJedná se o vůbec první nacistický vyhlazovací tábor a první tábor, kde se k likvidaci obětí používal jedovatý plyn. Nacisté ho provozovali ve dvou etapách:\n\nTábor byl určen k zabíjení židů z lodžského ghetta a celého území župy. Po dobu jeho existence zde bylo zavražděno nejméně 152 tisíc lidí, kromě zmíněných polských židů také polští a maďarští Romové, maďarští židé, Poláci, Češi a sovětští váleční zajatci. Pobyt v tomto vyhlazovacím táboře přežili jen tři lidé, jedním z nich byl i Simon Srebnik.\n\nV tomto koncentračním táboře bylo v nákladních vozech zplynováno mj. i 82 dětí z obce Lidice a 11 dětí z osady Ležáky.\n\n"}
{"id": "266405", "url": "https://cs.wikipedia.org/wiki?curid=266405", "title": "Adulské Alpy", "text": "Adulské Alpy\n\nAdulské Alpy (italsky \"Adula\") je pohoří ležící ve Švýcarsku v kantonu Ticino. Pohoří je mezi turisty poměrně málo známé a v odborné literatuře je udáváno jako nejvýchodnější masiv Západních Alp. Nejvyšším vrcholem je monumentální, zaledněný vrchol Rheinwaldhorn (3402 m). V Itálii se název Adula používá pouze pro samotný vrchol Rheinwaldhorn a pohoří se připisuje k Lepontským Alpám.\n\nPohoří zaujímá plochu 2100 km². Na severu a východě je pohoří ohraničeno přítoky Rýnu (Zadní Rýn, Přední Rýn). Podél toku řeky Moesa se táhne k jihu přes silniční sedlo Splügenpass (2113 m) až do hlavního města kantonu Ticino - Bellinzony. Západní hranici masivu tvoří údolí řeky Brenno a sedlo Lukmanierpass (1914 m), jenž jej oddělují od pohoří Gotthard.\n\nPohoří se rozděluje do devíti samostatných skupin, které jsou dány většinou jen samostatnými vrcholy nebo jejich blízkým okolím.\n\n\n"}
{"id": "266412", "url": "https://cs.wikipedia.org/wiki?curid=266412", "title": "STS-125", "text": "STS-125\n\nSTS-125 byl poslední start amerického raketoplánu programu Space Shuttle k jinému objektu než ISS. Tento start raketoplánu Atlantis se uskutečnil v květnu 2009 a jeho hlavním úkolem byla pátá a poslední, servisní mise Hubbleova vesmírného dalekohledu, která měla vynést HST na jeho novou dráhu, nainstalovat nové baterie a zajistit mu tak životnost minimálně do roku 2013.\nByla to také poslední mise Space Shuttle, kdy byly na obou odpalovacích rampách – LC-39A i LC-39B – připraveny raketoplány ve stejnou dobu.\n\nProtože HST letěla na jiném orbitu než ISS, která je používána jako záchranná stanice v případě poruchy raketoplánu na oběžné dráze, nebylo by v případě poruchy možné zakotvit u ISS, a proto byla na druhé rampě připravena mise STS-401, která by posádku prvního raketoplánu v takovém případě zachránila.\n\nV závorkách je uveden dosavadní počet letů do vesmíru včetně této mise.\n\nDíky astronautu Andrew Feustelovi raketoplán na palubě nesl českou vlajku a český a anglický výtisk Písní kosmických od Jana Nerudy. Matka jeho manželky je Češka ze Znojma, její otec pak Ind.\n\nServisní mise STS-125 by měla zajistit funkčnost Hubbleova vesmírného teleskopu do roku 2013. Aby mohl být teleskop bezpečně naveden po ukončení své životnosti do hustých vrstev atmosféry, kde zanikne, byl k němu připojen nástavec \"\".\n\nPři této misi získal Hubbleův teleskop nové nástroje: spektrograf COS (') pracující v ultrafialové části spektra. Přístroj bude zkoumat chemické složení vzdálených objektů ve vesmíru. Zařízení by mělo být podstatně citlivější, než předchozí používané přístroje. Dalším nástrojem, který byl k teleskopu dopraven, je širokoúhlá kamera '. Ta bude zkoumat vesmír v různých vlnových délkách (infračervené, viditelné a ultrafialové záření).\n\nPosádka raketoplánu Atlantis vyměnila při pěti výstupech do kosmu baterie teleskopu, všech šest gyroskopů, které udržují správný směr při pozorování objektů ve vesmíru a část tepelné izolace.\nZ důvodu poruchy řídící jednotky na HST byl start STS-125 odložen na únor 2009 a potom dokonce na květen. Jako záložní raketoplán pro případ nouze byl připraven k letu STS-401 Endeavour. Jedná se o první takový případ, kdy je na rampě připraven záchranný raketoplán. Před tímto letem se uskutečnily tyto lety: STS-126 a STS-119.\nRaketoplán Atlantis úspěšně odstartoval 11. května 2009 ve 20:01:56 SELČ. O 125 sekund později byly odhozeny pomocné motory SRB a 8 minut po startu byly vypnuty hlavní motory SSME – manévr MECO. Za přibližně 15 sekund se odpojila nádrž ET a raketoplán pokračoval na oběžnou dráhu ve výši 560 km.\n\nPo navedení na oběžnou dráhu následovala běžná kontrola systémů raketoplánu a otevření nákladového prostoru, aby byla umožněna správná činnost radiátorů umístěných ve dveřích nákladového prostoru. V den startu došlo také k oživení manipulátoru RMS a jednomu korekčnímu manévru.\n\nDruhý den byl věnovaný kontrole tepelné ochrany stroje. Manipulátor RMS vybral z nákladového prostoru prodlužovací tyč s přístroji OBSS (Orbiter Boom Sensor System) a postupně snímal povrch raketoplánu. Posádka také zkontrolovala skafandry pro výstup do otevřeného vesmíru a připravila montážní stůl FSS (Flight Support System) na připojení dalekohledu. Hubble zatím dostal z pozemního střediska příkaz uzavřít svůj tubus.\n\nDne 13. května pokračovaly přibližovací manévry a v 19:14 SELČ, s mírným zpožděním proti plánu, Atlantis zachytil Hubbleův vesmírný dalekohled. Následně ho posádka za pomoci robotického manipulátoru přitáhla do nákladového prostoru raketoplánu a v 18:12 UT ho pevně ukotvila na montážním stole FSS. Zasunutím dálkově ovládaného konektoru byl HST napojen na energetickou, řídící telemetrickou síť raketoplánu. Předtím, než se posádka uložila k odpočinku, provedla jeho dvouhodinovou inspekci.\n\nNásledující den (14. května) čekal na Grunsfelda a Feustela první z pěti montážních výstupů do vesmíru. Výstup EVA 1 začal oficiálně v 12:52 UT a trval 7 hodin, 20 minut, což bylo o hodinu víc oproti plánu. Astronauti nejprve vyjmuli z dalekohledu starou kameru WFPC2 (Wide Field Planetary Camera 2) a místo ní namontovali novější verzi WFC-3 (Wide Field Camera 3). Při demontáži WFPC2 se objevily problémy s uvolněním jednoho ze šroubů. Zaseknutý šroub se podařilo uvolnit ve 14:47 UT. Další úkoly byly splněny už celkem bez problémů. Následným úkolem bylo odstranění technické části dalekohledu, která řídí vědecké přístroje a posílá data na Zemi. Tato komponenta selhala v září 2008 (také kvůli tomu byl start STS-125 odložen, aby se posádka naučila opravit tuto část Hubblea) Teleskop byl do té doby přepnut na záložní počítač. Astronauti přístroj vyměnili. Poté přistoupili k namontování stykovacího uzlu, kterým bude v budoucnu teleskop zachycen a uveden do zemské atmosféry. Vesmírnou vycházku astronauti zakončili instalací nových zámků a dvířek do dalekohledu LOCK (Latch Over Center Kit), aby si ulehčili do budoucna práci. Tuto operaci vykonali Grunsfeld a Feustel nad plán.\n\nDruhý výstup do kosmu hned následující den (15. května) absolvovala dvojice Michael Massimino a Michael Good (Massimino dalekohled znal již z mise STS-109 z března 2002). Během přípravy na výstup proběhla vizuální kontrola některých dlaždic tepelné ochrany přední části raketoplánu v místech, které nebyly v plném rozsahu monitorovány před spojením s HST. EVA 2 začal v 12:29 UT a skončil ve 22:45. vycházka trvala 7 hodin a 56 minut a stala se osmou nejdelší v historii kosmonautiky. Hlavním úkolem bylo vyměnit tři boxy s gyroskopy, každý obsahuje 2 (RSU). První RSU astronauti vyměnili bez problémů. S druhým RSU měli astronauti problémy, neboť jej nešlo přesně umístit. Po několika pokusech vzali box, určený do třetího slotu a dali jej do druhého. Třetí starý RSU pak chtěli nahradit novým, který byl určen pro slot 2.\nTen ale správně nepasoval a tak astronauti nainstalovali do třetího slotu záložní RSU, který již jednou na teleskopu byl, ale v roce 1999 byl dopraven na Zemi a upraven. Tento RSU má sice některé technologické nedostatky od dvou nových RSU, ale jiná alternativa zde nebyla.\n\nDruhým úkolem bylo vyměnit jednu ze dvou modulů niklo-vodíkových baterií, které sloužily na teleskopu od vypuštění na oběžnou dráhu, tedy 19 let. Jejich výkon spadl za tu dobu zhruba na polovinu. Hubbleův teleskop má šest baterií s rozměry 96 × 81 × 27 cm. Jsou umístěny ve třech modulech po dvou bateriích, každý model váží 208 kilogramů. Astronauti jeden ze tří modulů úspěšně vyměnili.\n\nTřetího pracovního výstupu 16. května se ujali John Grunsfeld (který se tak zařadil mezi astronauty, kteří strávili nejvíce času v otevřeném kosmu) a Andrew Feustel. Výstup trval 6 hodin a 36 minut (od 13:45 do 20:11 hodin). Astronauti především odstranili COSTAR, nainstalovaný do teleskopu během první servisní mise v roce 1993. Ten kompenzoval optickou nepřesnost hlavního zrcadla. Nyní však již mají všechny přístroje v teleskopu svou vlastní korekci, COSTAR není potřebný. Na místo COSTARu namontovali astronauti spektrograf COS určený ke studiu ultrafialového záření z velmi slabých objektů vzdáleného vesmíru.\n\nDruhým úkolem byla pro Grunsfelda a Feustela oprava kamerového systému ACS (Advanced Camera for Surveys). Dvě ze tří kamer vyřadily z provozu zkraty v letech 2006 a 2007. Celý ACS má velikost zhruba telefonní budky a nebyl navržen pro opravy ve vesmíru. John Grunsfeld se musel dostat přes dva kryty a nahradit čtyři desky s tištěnými spoji. To se povedlo. Po sobotní opravě se \"probudila\" k činnosti jen jedna ze dvou kamer, ale ta, která dělá 95 procent vědecké práce. Na konec třetího výstupu do kosmu astronauti nainstalovali externí nízkonapěťový systém pro zásobování elektřinou.\n\nHlavním úkolem předposledního výstupu (17. května) do otevřeného prostoru byla obnova činnosti spektrografu STIS, vyřazeného zkratem v srpnu 2004. Jednalo se o obdobný problém jako při opravě kamery ACS při EVA 3. Astronauti odstranili kryt a vyměnili poškozené desky s tištěnými spoji. Komplikací bylo zábradlí, které museli astronauti odstranit, aby se dostali ke krytu obvodů. Jeden ze šroubů zábradlí se zasekl. Mike Massimino jej byl po několika pokusech nucen odlomit. Další zdržení představovala vybitá baterie v jednom z elektrických šroubováků. Astronauti museli zpět do raketoplánu pro náhradní nářadí. Pak už šlo ale vše bez problémů. Pomocí speciálních kleští byla vyjmuta spálená deska se spoji a byla nahrazena novou. Elektrické rozvody astronauti zakryli novým krytem. Vycházka skončila ve 23:47 UT a trvala 8 hodin a 2 minuty. Posunula se tak na 6. místo mezi nejdelšími v historii americké kosmonautiky. Posledním úkolem byla instalace prvního ze dvou izolačních panelů na vnější stranu teleskopu. Kvůli časové náročnosti předchozích úkolů byl však tento přesunut až na poslední, pátý výstup do kosmu.\n\nV pondělí 18. května ve 21:22 UT byla zakončena poslední (pátá mise STS-125) a vůbec poslední vesmírná vycházka k Hubbleovu vesmírnému teleskopu. Trvala 7 hodin a 2 minuty a John Grunsfeld a Andrew Feustel splnili všechny naplánované úkoly. Nejprve vyměnili druhou baterii teleskopu (první byla vyměněna během EVA 2). Poté vyměnili jeden ze tří naváděcích senzorů, které řídí zaměřování teleskopu, za zmodernizovanou verzi senzoru, odmontovanou z teleskopu při servisní misi raketoplánu Discovery (STS-103) v prosinci 1999. Poslední prací byla výměna dvou vnějších ochranných izolačních panelů. Namísto dvou byly na Hubblea namontovány dokonce tři. Drobným neúspěchem na závěr výstupu do vesmíru bylo poškození antény na teleskopu. Grunsfeld o ní zavadil a kousek urazil. Ovšem zkoušky prokázaly, že anténa pracuje normálně.\n\nV úterý 19. května zhruba ve 12:00 hodin byl Hubbleův teleskop uchopen robotickou paží raketoplánu a vyjmut z plošiny, která ho držela v nákladovém prostoru. McArthurová ho vyzvedla nad nákladový prostor a ve 14:57 hodin jej uvolnila. Zhruba po minutě zapálil Atlantis ve speciálním módu (aby neznečistil optiku teleskopu) motory a začal se pomalu vzdalovat. Po další půlhodině, již v bezpečné vzdálenosti, zapálil Atlantis motory znovu. Pak následoval 2 minuty a 32 sekundy dlouhý zážeh. Ten upravil oběžnou dráhu raketoplánu z téměř kruhové na eliptickou ve výšce 563 x 296 km. Posádka provedla pomocí nástavce OBSS na robotické paži ještě jednou inspekci tepelného štítu raketoplánu.\n\nStředa 20. května byla pro posádku STS-125 více \"odpočinková\", astronauté se soustředili na počáteční přípravy na přistání, které bylo naplánováno na pátek. Posádka se v 16:30 zúčastnila pomocí videomostu krátké tiskové konference přímo z paluby Atlantisu. Krátce po 18. se astronauté spojili také se svými kolegy na ISS. Posádka ISS pogratulovala posádce raketoplánu k úspěšně splněné misi a popřála bezpečný návrat na Zemi. Ve středu také astronauté z Atlantisu krátce hovořili s prezidentem USA Barackem Obamou.\n\nPřistání bylo naplánované na 22. května. Pro zlé počasí na Floridě však bylo přistání odvolané a přeložené na další den. Ani 23. května počasí nevyhovovalo, řídící středisko se rozhodlo o dalším jednodenním odkladu. Dne 24. května přetrvávaly špatné povětrnostní podmínky, proto byla zvolena nouzová varianta – přistání na kalifornské Edwardsově letecké základně.\n\nRaketoplán zahájil uzavírání dveří do nákladového prostoru, které skončilo v 10:19 UT. V čase okolo 11:20 si posádka začala oblékat oranžové skafandry, v 14:07 UT řídící středisko vydalo souhlas s provedením brzdícího manévru pro přistání. Orbiter se natočil do polohy pro brzdící manévr (tj. zádí ve směru letu) a v 14:23:41 UT zažehl na dvě minuty motory OMS. Průlet atmosférou byl bezproblémový a Atlantis dosedl na přistávací dráhu 22 v 15:39:05. Po minutu trvající jízdě se zastavil.\n\n"}
{"id": "266423", "url": "https://cs.wikipedia.org/wiki?curid=266423", "title": "Salina", "text": "Salina\n\nSalina je umělá nebo přirozená nádrž sloužící k získávání soli odpařováním mořské vody.\n\nJe to také místopisný název:\n"}
{"id": "266425", "url": "https://cs.wikipedia.org/wiki?curid=266425", "title": "Plameňák růžový", "text": "Plameňák růžový\n\nPlameňák růžový (\"Phoenicopterus roseus\") je středně velký pták a zřejmě nejznámější zástupce své čeledi plameňákovití (\"Phoenicopteridae\").\n\nMají dvě dlouhé růžové nohy, které mají mezi krátkými prsty plovací blány. Tělo je růžovobílé, s nohama průměrně 120 – 140 cm vysoké a dosahuje hmotnosti 2100-4100 g. Dlouhý krk a hlava jsou čistě růžové, mnohdy i dočervena. Je dokázáno, že mají oko větší než mozek. Mají také dlouhá, výrazně zbarvená křídla, která dosahují rozpětí 140-170 cm. Obě pohlaví se od sebe liší pouze velikostí, samec je v průměru o cca 1/5 větší. Jejich zvláštně vyvinutý a tvarovaný zobák jim umožňuje vyhledávat a filtrovat potravu z mělké vody. Zobák přitom drží tak, aby byl horizontálně ponořen do vody. Proud vody protéká zobákem a plameňák tiskne svůj masitý jazyk na vláknité lamely, jež zachytí částečky potravy, kterou se stává jak živočišný, tak rostlinný plankton; přijmutá voda poté odteče po stranách zobáku ven.\n\nPlameňáci hnízdí ve skupinách, které mohou čítat i několik desítek tisíc kusů. Páření předchází hromadný ritualizovaný tok. Hnízda, vzhledem připomínající homoli, si plameňáci růžoví staví z bláta a hlíny . Samec i samice hnízdo vymodelují zobákem a snáší do něj obvykle jedno křídově bílé vejce, které se líhne po 27 až 31 dnech. Ve věku asi 5 až 7 dní opouštějí mláďata hnízdo a sdružují se do početných školek. Mláďata jsou v prvních týdnech plně odkázána na péči rodičů, kteří je krmí tekutým výměškem z volete. Na této stravě jsou závislá do té doby, dokud se jim nevyvine vlastní filtrační aparát. Mláďata jsou vzletná ve věku asi 65 až 90 dní, kdy se osamostatňují. Mláďata mají šedé peří, do růžova se plně vybarví až ve 3 – 4 roce života, kdy pohlavně dospívají. V přírodě se dožívají až 50 let, v zajetí výjimečně i přes 80 let.\n\nObývá území Afriky, Madagaskaru, jihozápadní Asie (včetně Turecka) a Kazachstánu, jižní Asie (pobřežní regiony Indie) a jižní Evropy (včetně Španělska, Portugalska, Řecka, Itálie, Kypru, Chorvatska, Černé Hory, a Camargue ve Francii). Občas je plameňák růžový považován za poddruh plameňáka karibského (\"Phoenicopterus ruber\"), a proto se u něj můžeme setkat i s názvem plameňák růžový starosvětský (\"Phoenicopterus ruber roseus\"). Je blízce příbuzný plameňáku chilskému.\n\nPočetné skupiny plameňáků obývají rozsáhlé slané laguny, jezera a mořské pobřeží.\n\nPlameňáci růžoví jsou velice oblíbeným druhem chovaným v zajetí, zvláště v zoologických zahradách. V Evropě jsou chováni takřka ve 200 zoo. V Česku se plameňák růžový chová v následujících zoo:\n\n\nNa Slovensku je chován ve všech čtyřech tradičních zoologických zahradách, tedy v Zoo Bratislava, Zoo Bojnice, Zoo Košice a Zoo Spišská Nová Ves.\n\nChov tohoto druhu v Zoo Praha je dlouhodobou záležitostí. V roce 1977 byli dovezeni jedinci z volné přírody. První mládě bylo zaznamenáno o devět let později.\n\nKe konci roku 2017 bylo chováno 70 jedinců. V průběhu roku 2018 bylo odchováno 7 mláďat, a tak počet plameňáků růžových dosáhl na konci roku 2018 počtu 77 jedinců. Plameňák růžový je k vidění v dolní části zoo v rámci expozičního celku Vodní svět a opičí ostrovy.\n\n"}
{"id": "266433", "url": "https://cs.wikipedia.org/wiki?curid=266433", "title": "Basilejský chlapecký sbor", "text": "Basilejský chlapecký sbor\n\nBasilejský chlapecký sbor je světově významný švýcarský dětský pěvecký sbor, pod tímto názvem působící od roku 1927. Sbor zpívá klasickou hudbu. Jak sakrální tak světskou. Sbor již vydal řadu CDéček a kazet.\n"}
{"id": "266434", "url": "https://cs.wikipedia.org/wiki?curid=266434", "title": "Houbatka voštinatá", "text": "Houbatka voštinatá\n\nHoubatka voštinatá (\"Sycon raphanus\" Schmidt, 1862) je vápenatá mořská houba žijící na mělčinách evropských moří.\n\n\nJe pouhé 2 cm veliká. Má tělo syconového typu, vyvrhovací otvor (osculum) má lemovaný límečkem dlouhých jehlic. Stejné jehlice jsou i na povrchu těla, což dalo houbě její druhové jméno.\n\n"}
{"id": "266439", "url": "https://cs.wikipedia.org/wiki?curid=266439", "title": "Chorošovka korálová", "text": "Chorošovka korálová\n\nChorošovka korálová (\"Cymbastela coralliophila\") je mořská houba žijící na Velkém bariérovém útesu.\n\nJe velká až 35 cm. Má talířovitý tvar a k podkladu je přichycena pouze úzkou stopkou. Vrchní strana je soustředně rýhovaná a paprsčitě zvlněná, tyto nerovnosti napomáhají k chytání a usměrňování organických usazenin, které spolu s planktonem slouží jako potrava. Podobá se povrchu některých chorošů, ale uprostřed jsou navíc prstovité výčnělky.\n"}
{"id": "266446", "url": "https://cs.wikipedia.org/wiki?curid=266446", "title": "Abelamové", "text": "Abelamové\n\nAbelamové jsou papuánský kmen v Papui-Nové Guineji žijící severně od středního toku Sepiku (asi 30 000 osob). Jazyk má řadu dialektů a patří do rodiny ndu. Jsou usedlí zemědělci. Výhradně mužskou záležitostí je pěstování jamů, které je spojeno s řadou tabu. Abelamové nemají vůdce. Jejich hlavou je tzv. velký muž, kterého jednou za pět let volí právem silnějšího.\n"}
{"id": "266448", "url": "https://cs.wikipedia.org/wiki?curid=266448", "title": "Euscorpius sicanus", "text": "Euscorpius sicanus\n\nEuscorpius sicanus (štír jižní) je nejtmavší druh štíra rodu \"Euscorpius\".\n\nTelson, tělo i nohy jsou u živého exempláře tmavě vínově hnědé až černohnědé. Dorůstá okolo 4 cm. Podle toho jej lze odlišit například od \"E. tergestinus\", který je zbarven světleji. Dříve byl považován za poddruh \"Euscorpius carpathicus sicanus\".Existují však i světlehnědě zbarvení jedinci s žlutým telsonem.\n\nV Itálii se vyskytuje v Sardinii, Gargánském poloostrově, Tremitských ostrovech, Gigliu, San domingu, Sicílii, Giannutri, Punta Ala, Mt.Argentario. Je znám i z Řecka, Tuniska a Slovinska.\n\nObývá vlhká místa, zbořené zdi a oplocení. Na Gargánu jsem nalezl tři kolonie v lese v národním parku Foresta Umbra. 31. července dvě samice chycené na Garganu porodily 21 a 36 mláďat, která se poprvé svlékla po 6 dnech, podruhé po dvou měsících. Další svlékání následovalo 102 dnů po narození. Některé exempláře se počtvrté svlékli po 140 dnech jiné až po 170 dnech. Poslední svlékání se uskutečnilo po 190, 220, 238 a 196 dnech. Údaje byly získány při chovu o teplotách 20-27 °C a stálé možnosti potravy. Do čtvrtého svlékání byla všechna mláďata synchronyzována porodem počínaje svlékáním konče. Zimování není třeba. U mláďat se kanibalismus projevuje i při přebytku krmení a je třeba je chovat zvlášť. Mláďata je třeba po prvním svleku včas oddělit od matky, jelikož je někdy požírá. U dospělců byl kanibalismus pozorován při nedostatku potravy, kdy samec snědl samici a samice několikrát menší samici. Pro chov se hodí lesní terárium. Jeho jed není nebezpečný a štír není agresivní.\n"}
{"id": "266449", "url": "https://cs.wikipedia.org/wiki?curid=266449", "title": "Euscorpius tauricus", "text": "Euscorpius tauricus\n\nEuscorpius tauricus je druh štíra.\n\n\"E. tauricus\" je hnědý, malý (3-5 cm), má silná klepítka a slabý ocásek (metasomu). Nelze jej zaměnit s žádným jiným štírem na Ukrajině. Vyskytuje se zde pouze \"Mesobuthus caucasius caucasius\", který je oproti \"E. tauricus\" velký žlutý a má tenká klepeta a silný ocásek (metasomu).\n\nVyskytuje se pouze na Krymu. Byl řazen k druhu \"Euscorpius carpathicus\". Není nebezpečný ani agresivní. V rámci rodu je středně veliký. Zbarvení je hnědé. Chov je vhodný jako u ostatních štírů rodu \"Euscorpius\".\n"}
{"id": "266459", "url": "https://cs.wikipedia.org/wiki?curid=266459", "title": "Variační rozpětí", "text": "Variační rozpětí\n\nVariační rozpětí je statistická charakteristika, která vyjadřuje míru variability statistického souboru. Obyčejně se značí písmenem R.\n\nJe to rozdíl mezi největší a nejmenší hodnotou kvantitativního znaku, neboli R = x − x.\n\nVariační rozpětí se používá také pro intervalové rozdělení u spojitých statistických znaků (výška v cm), případně u nespojitých statistických znaků, jež nabývají velkého počtu obměn (plat v Kč). Variačního rozpětí daného statistického souboru rozdělíme na určitý počet intervalů a potom zjistíme počty hodnot patřících do těchto intervalů. Intervaly se nepřekrývají a mají stejnou délku.\n\nPři výpočtech statistických charakteristik nahrazujeme různá pozorování, která patří do jedné skupiny, jedinou zastupitelnou hodnotou. Za tuto zastupitelnou hodnotu se zpravidla volí střed intervalu.\n"}
{"id": "266460", "url": "https://cs.wikipedia.org/wiki?curid=266460", "title": "Medvídek", "text": "Medvídek\n\nMedvídek může být:\n\n\n"}
{"id": "266464", "url": "https://cs.wikipedia.org/wiki?curid=266464", "title": "Herzog &amp; de Meuron", "text": "Herzog &amp; de Meuron\n\nHerzog & de Meuron je švýcarská architektonická kancelář založená v roce 1978 a sídlící v Basileji. Jejími zakladateli jsou Jacques Herzog a Pierre de Meuron.\n\nJacques Herzog se narodil 19. dubna 1950 v Basileji. Po ukončení střední školy navštěvoval školu designu, ale později přestoupil na biologii a chemii na basilejské univerzitě. Nakonec skončil u studia architektury na ETH v Lausanne, odkud pak po roce přestoupil – společně s de Meuronem – na ETH v Curychu. Vystudoval architekturu u Alda Rossiho a Dolfa Schneibliho (1970 – 1975), kde v roce 1997 působil jako asistent profesora Schnebliho, později externě vyučoval na Corneliově univerzitě v Ithace (NY, USA) a na Harvardu (MA, USA).Od roku 1999 je profesorem na ETH v Curychu.\n\nPierre de Meuron se narodil 8. května 1950 v Basileji. Vystudoval rovněž u Alda Rossiho a Dolfa Schneibiho na ETH v Curychu (1970 – 1975), vyučoval externě na Harvardu.\n\nJacques Herzog a Pierre de Meuron založili v roce 1978 architektonickou kancelář Herzog & de Meuron se sídlem ve švýcarské Bazileji. V současné době má společnost 10 partnerů, přes 200 zaměstnanců v pobočkách v Londýně, Mnichově, San Francisku, Barceloně a Pekingu. Spolu s Rogerem Dionerem a Marcelem Meilim stáli u zrodu ETH Studia v Basileji (1999) – experimentální laboratoře pro výzkum nových forem výuky architektury ICC - Institute for the contemporary city (2002). Za svou práci byli jako první Švýcaři v historii v roce 2001 ocenění Pritzkerovou cenou za architekturu.\n\nPráce Herzog & de Meurona zobrazují různorodost zájmů – rodinné domy, městské celky i urbanismus z atelieru Herzoga & de Meurona poukazují na výjimečné zvládnutí architektonického talentu. Překvapovali novým využitím různých materiálů: zajímají se o povrch (lesk, matnost, zrcadlení) a netradiční materiály.\n\nHerzog & de Meuronovy rané práce byly zmenšené kusy moderního umění, které byly kvalifikovány na stejné úrovni jako minimalistické umění Donalda Judda. Příkladem toho je projekt železničního hradla. Z neurčité struktury vytvořili umělecké dílo průmyslové architektury, působivé jak ve dne, tak i v noci. S postupem času jejich projekty pokročily od čisté jednoduchosti kubických forem ke komplexnějším a dynamičtějším geometriím.\n\nBasilejští architekti se za celou dobu svého působení na poli architektury nenechali zahrnout do sféry módního minimalismu, naopak ho významným způsobem posunuli. Jejich poslední práce v Prada Tokiu, Barceloně Forum a Pekingský národní stadion pro Olympijské hry v roce 2008 naznačují viditelnou změnu v přístupu.\n\n\n\n\n"}
{"id": "266466", "url": "https://cs.wikipedia.org/wiki?curid=266466", "title": "Železniční trať Liberec–Zittau", "text": "Železniční trať Liberec–Zittau\n\nŽelezniční trať Liberec–Zittau je jednokolejná hlavní trať spojující severočeský Liberec se saskou Žitavou. Trať vede údolím Lužické Nisy, krátký úsek se od roku 1945 nachází na území Polska.\n\nPrvní úvahy o železničním spojení Žitavy s Libercem se objevily již na počátku čtyřicátých let devatenáctého století, Rakouské císařství však návrhům saských investorů nebylo příliš nakloněno. Mezinárodní smlouva na výstavbu trati byla podepsána až v roce 1853. Trať byla trasována jako hlavní, důsledkem je řada mostů a hlubokých zářezů. Viadukt přes Lužickou Nisu mezi Žitavou a Porajówem (Großporitsch) se svou délkou 741 metrů dodnes patří mezi nejdelší saské železniční mosty. Slavnostní otevření trati proběhlo 1. prosince 1859.\n\nProvoz na trati nenaplňoval původní očekávání, na což mělo vliv i složité trasování navazující trati z Liberce přes Turnov dále na Vídeň a po roce 1875 také dokončení spojení Berlína s Vídní přes Frýdlant. K chystanému zdvojkolejnění trati tak nikdy nedošlo.\n\nTrať vystavěla a provozovala soukromá Zittau-Reichenberger Eisenbahn, v roce 1905 ji (včetně českého úseku) převzaly Saské státní dráhy. Po roce 1920 trať připadla na Německé říšské dráhy (DR). Připomínkou saské minulosti trati jsou například ostrovní nástupiště v Chrastavě a v Hrádku nad Nisou, což na českých tratích srovnatelného významu není obvyklé.\n\nPo roce 1945 připadl saský úsek s jednou výhybnou a jednou zastávkou ležící východně od Lužické Nisy státním polským drahám (PKP), českou část převzaly Československé státní dráhy. Přeshraniční provoz byl zastaven, ČSD obsluhovaly jen úsek Liberec – Hrádek nad Nisou. Po dlouhém vyjednávání byl v roce 1951 s velkou slávou obnoven provoz mezi Hrádkem a Varnsdorfem. Na polském a německém území vlaky nestavěly. Ve výhybně Porajów byly v sedmdesátých letech sneseny výhybky a následně i kolej včetně vlečky do areálu nedalekého zdravotnického zařízení.\n\nPo zavedení bezvízového styku mezi ČSSR a NDR byly v roce 1972 zavedeny dva páry vlaků mezi Libercem a Žitavou, které byly využívány především pro malý pohraniční styk. V osmdesátých letech byl zaveden provoz rychlíku 480/481 „Kriváň“ na trase Drážďany – Košice.\n\nV jízdním řádu Českých drah je trať součástí tratě 089 Liberec – Zittau – Rybniště. V jízdním řádu 2007/2008 však nebyl ani jeden vlak, který by trať 089 projížděl celou. Vlaky z Liberce končily ve Varnsdorfu. Trať Liberec – Žitava využívají též spoje Drážďany – Liberec, na českém a polském území jsou motorové jednotky společnosti Deutsche Bahn obsluhovány českými posádkami, a vlaky společnosti Railtransport do Seifhennersdorfu. Vlaky společnosti Connex, která v předchozím období provozovala přepravu mezi Chotěbuzí a Libercem, nebyly do jízdního řádu 2007/2008 zařazeny.\n\nOd jízdního řádu 2010/2011 došlo k velkým změnám. Spěšné spoje jsou zajišťovány motorovými jednotkami řady Siemens Desiro, v případě osobních vlaků se též jedná o motorové vozy Siemens Desiro. Osobní vlaky na této trati provozuje společnost Vogtlandbahn pod názvem \"Trilex\". Spěšné spoje do Drážďan zajišťovaly ČD / DB jako linku RE1, obvykle soupravami Siemens Desiro společnosti DB. Osobní vlaky Trilex jsou vedeny jednou za dvě hodiny v trase Liberec – Rybniště jednou za dvě hodiny v trase Liberec – Seifhennersdorf. To znamená, že mezi Libercem a Zittau je provozována taktová doprava každou hodinu a to denně bez omezení.\n"}
{"id": "266469", "url": "https://cs.wikipedia.org/wiki?curid=266469", "title": "Veverka (Rokytnice nad Rokytnou)", "text": "Veverka (Rokytnice nad Rokytnou)\n\nVeverka je osada obce Rokytnice nad Rokytnou. Leží na samém severu katastrálního území Rokytnice. Nadmořská výška činí 567 m n. m.\n\nVeverku s Rokytnicí spojuje v severozápadním směru silnice č. III/4056, obě sídla dělí asi 1,5kilometrová vzdálenost. Dál na severozápad od Veverky, jižně od Chlístova pramení řeka Rokytná; ještě jako potůček podtéká silnici č. I/23, na jihu míjí Veverku, podtéká silnici na Rokytnici a polem pokračuje na jihovýchod k Rokytnici. Na západě Veverky Rokytná napájí malý rybník.\n\nVeverka byla začátkem 20. století kolonií o pěti chalupách a s hospodou. V roce 2009 je zde evidováno osm čísel popisných: 49, 50, 51, 52, 53, 54 a novější 99 a 247.\n\n"}
{"id": "266471", "url": "https://cs.wikipedia.org/wiki?curid=266471", "title": "Římskokatolická farnost Rokytnice nad Rokytnou", "text": "Římskokatolická farnost Rokytnice nad Rokytnou\n\nŘímskokatolická farnost Rokytnice nad Rokytnou je územní společenství římských katolíků v Rokytnici nad Rokytnou, s farním kostelem Narození Jana Křtitele.\n\nDo farnosti náleží území těchto obcí:\n\nFarní kostel byl pravděpodobně postaven na přelomu 12. a 13. století, v tu dobu rokytnická farnost spadala pod kontrolu kláštera v Louce u Znojma, od roku 1726 přešla pod patronát olomouckého biskupství a od roku 1777 je v patronátu biskupství brněnského.\nZ místních duchovních správců je třeba uvést Jakuba Dvořeckého, faráře a historika a P. Jana Bulu, jednu z obětí komunistického režimu.\n\nOd 1. října 2007 byl farářem P. Jiří Plhoň. Ten byl rovněž spirituálem katolického gymnázia v Třebíči.\n\nMše zde slouží také výpomocný duchovní P. Václav Kříž. Tento kněz také pomáhá v dalších farnostech. Patří mezi kněze v důchodu, kteří nemají žádnou farnost, ale vypomáhají ve farnostech, kde je třeba.\n\nS platností od září 2018 byl farářem ustanoven R. D. Mgr. Jan Krbec.\n\nKOLOUCH, František. \"Oběť případu Babice, Jan Bula (1920–1952).\" Biografie. Kostelní Vydří: Karmelitánské nakladatelství 2016. 310 s. <nowiki>ISBN 978-80-7195-858-1</nowiki>.\n\n"}
{"id": "266479", "url": "https://cs.wikipedia.org/wiki?curid=266479", "title": "Viniční dům Dominus", "text": "Viniční dům Dominus\n\nViniční Dům „ Dominus“ u Nappa Valley slavných basilejských architektů Herzog & de Meuron'a se nachází na sever od San Franciska. Rozkládají se zde dvě údolí Nappa a Sonoma, která patří k nejvýznamnějším vinařským oblastem v Severní Americe. S myšlenkou vybudování vinotéky pro světové kvality víno Dominus přišel v roce 1993 renomovaný pěstitel vína a sběratel umění pan Moieux. V tomtéž roce se oběma autorům daří prosadit se proti stálicím, jako je Christianne de Portzamparc nebo long Ming Pei: slíbili vytvořit stavbu, která bude potvrzovat vynikající značku vína a zároveň stavbu bez ambice stát se turistickou atrakci. Navržená lineární budova asi 333 stop dlouhá, 82 stop široká a 30 stop vysoká je navrhovaná s přísnou severojižní orientaci. Zvolená protáhlost architektury měla rozhodující vliv na vnitřní dispozici a umožnila zařadit jednotlivé funkční jednotky lineárně za sebou.\n\nV přízemí jsou rozděleny funkční jednotky krytými pasážemi. Tyto obrovské kryté plochy slouží jako veřejné prostory, kde se navzájem propojují všechny důležité části vinice. Z těchto prostor je přístup do zrajících sklepů, ochutnávkové místnosti, kanceláří a střešních teras, skladů a obří dveře vedoucí do prostorů s cisternami. Hosté jsou přijímáni do ochutnávkové místnosti k degustaci vína. Skleněná stěna umožňuje pohled do sklepů s dubovými sudy. Poslední jednotka - sklad, kde jsou skladovány krabice s vínem, leží na jihu.\n\nKontinuita jednotlivých částí je přerušena dvěma průjezdy, jedním určeným pro zásobování a druhým, hlavním, který se přepíná přes starou původní cestu skrz vinice, sloužícím jako otevřený přístup pro veřejnost. Je spojovacím místem všech funkčních částí komplexu a zároveň vstupem do vrchního patra, kde jsou umístěny kanceláře a správa.\n\nFasádu jako takovou tvoří plocha mající, zjednodušeně řečeno, všeobecně zprostředkující funkci mezi vnitřní strukturou a specifickým charakterem každého místa. Vysoké výkyvy denních a nočních teplot v severní Kalifornii vedly autory k vytvoření poloprůhledného pláště budovy vytvořené volně vsypaných kusů basaltu do navršených kvadratických košů z ocelových síti, tzv. gabions. Ty jsou umístěny jako čistě vnější obal, který má podle požadavků různou velikost a hustotu. Kamenu byla odepřena jeho základní stabilizující funkce. Při odstranění košů, které je drží pohromadě, by stavba přestala existovat. Ocelové koše bez granulí jsou rovněž upevněné jako ochrana proti slunci na balkonech prvního patra. Tomuto technickému experimentu s kamenem místního kaňonu předcházely dva modely části vnějšího obalu v měřítku 1:1 v Basileji a v Yountville.\n\nProjekt vinotéky v Nappa Valley poblíž města Yountville byla první zrealizovaná stavba basilejských architektů Herzog & de Meuron´a na americkém kontinentě , odehrála tak signifikantní roli ve vytváření nové reputace ve Spojených státech. Vinářské centrum bylo v Kalifornii pozitivně přijaté a v návaznosti na daný projekt následovaly další zakázky v bezprostředním okolí San Franciska i ve městě samém.\n\n\n"}
{"id": "266480", "url": "https://cs.wikipedia.org/wiki?curid=266480", "title": "Volební právo", "text": "Volební právo\n\nVolební právo znamená právo občanů účastnit se voleb do státních a samosprávných orgánů a funkcí. Rozlišuje se přitom \"volební právo aktivní\", které znamená, že občan smí volit, a \"volební právo pasivní\", které znamená, že občan smí kandidovat a být volen.\n\nV moderních demokraciích je za normu považováno volební právo\n\nVolba přitom může být \"přímá\", pokud voliči volí přímo jednoho z uchazečů o funkci, anebo \"nepřímá\", pokud vybírají volitele, kteří teprve provedou vlastní volbu. Přímá volba se používá například při volbách českých prezidentů.\n\nVolební právo nebylo na českém území až do roku 1919 rovné. V 19. století se volilo dle volebních kurií, do nichž byli občané děleni dle jejich majetku a zároveň i poměr hlasů z těchto kurií nebyl stejný, neboť váha hlasu občana z první kurie měla vyšší hodnotu než občana spadajícího do kurie páté. Do roku 1896 byli takto občané děleni do čtyř kurií, a to kurie velkostatkářské, kurie obchodních měst, kurie obchodních a živnostenských komor a kurie venkovských obcí. Z volebního práva byly v této době vyloučeny ženy (vyjma první, velkostatkářské kurie), příslušníci ozbrojených sil a dělnictvo.\n\nDíky Taaffeho novele z roku 1882 se snižuje volební census v městské (druhé) a také venkovské (čtvrté) kurii. Díky této novele také Němci ztrácejí své vedoucí postavení.\n\nRoku 1896 se reformou hraběte Badeniho k současným čtyřem zavádí ještě pátá volební kurie, do které spadali všichni muži – občané starší 24 let.\n\nRoku 1907 byl kuriální systém zrušen a zaveden systém jedinovolby do Poslanecké sněmovny Říšské rady čímž bylo zavedeno všeobecné, rovné a tajné volební právo pro muže. Území bylo poté rozděleno na volební okresy, kde byl pro každý okres volen jeden poslanec (vyjma Haliče, zde byli voleni poslanci dva). Aktivní volební právo k volbě poslance má tedy každý dospělý muž starší 24 let, který má rakouské státní občanství a volební právo mu nebylo odebráno a který bydlí místě volby minimálně rok. Volen mohl být každý, kdo mohl volit a zároveň byl starší 30 let.\n\nVšeobecné rovné právo tak, jak ho známe dnes, bylo zavedeno až po vzniku Československé republiky.\n\nV Ústavě ČSR z roku 1920 bylo zakotveno všeobecné, přímé, rovné a tajné volební právo (viz §8: \"Sněmovna poslanecká má 300 členů, kteří se volí podle všeobecného, rovného, přímého, tajného práva hlasovacího podle zásady poměrného zastoupení\". a §13 Ústavy: \"Senát má 150 členů, kteří se volí podle všeobecného, rovného, přímého, tajného práva hlasovacího podle zásady poměrného zastoupení.\"). Aktivní volební právo pro volby do Poslanecké sněmovny mají občané starší 21 let a do Senátu starší 26 let. Pasivní volební právo (právo být volen) do Poslanecké sněmovny mají občané starší 30 let a do Senátu starší 45 let věku.\n\nVolební právo v obcích je upraveno Volebním řádem v obcích republiky Československé č. 75/1919 Sb., kde aktivní volební právo je podmíněno věkem občana minimálně 21 let a zároveň domovským právem k obci trvajícím alespoň 3 měsíce. Pasivní volební právo je podmíněno minimálním věkem 26 let, volební povinností občana a povinností přijmout volbu, zároveň musí v obci alespoň 1 rok bydlet.\n\n"}
{"id": "266483", "url": "https://cs.wikipedia.org/wiki?curid=266483", "title": "Zápas na Letních olympijských hrách 2000", "text": "Zápas na Letních olympijských hrách 2000\n\nZápas byl na Letních olympijských hrách 2000 na programu od 24. září do 1. říjen 2000. Zápasilo se v šestnácti kategoriích, místem soutěží bylo Sydney Exhibition and Convention Centre v Darling Harbouru v Sydney.\n\nNejvětší ohlas měla finálová porážka Alexandra Karelina z Ruska od Američana Rulona Gardnera v nejtěžší váze zápasu řecko-římského. Karelin před tím 13 let neprohrál ani jeden zápas a v posledních deseti letech umožnil bodovat proti sobě jedinému soupeři. Gardner zvítězil 1:0, ve finále získal jediný bod, když Karelin rozpojil při držení své ruce.\n\nVe finále kategorie do 76 kilogramů ve volném stylu porazil Němec Alexander Leipold Američana Brandona Slaye. Krátce po skončení Her byl ale oznámen jeho pozitivní dopingový nález (v jeho vzorku našli nepovolené množství nandrolonu), Leipold byl diskvalifikován a musel medaili vrátit.\n\nSoutěží se zúčastnili tři Češi, všichni v zápase řecko-římském. Petr Švehla prohrál dvakrát ve skupině a v kategorii do 54 kg obsadil 16. místo. Marek Švec měl stejnou bilanci a v kategorii do 97 kg byl o dvě příčky níž. Jedinou dílčí výhru zaznamenal David Vála, ale na postup ze skupiny mu také nestačila, v kategorii do 130 kg dosáhl přesto nejlepšího českého výsledku devátým místem.\n\nCelkem startovalo v soutěžích 321 zápasníků z 55 zemí. Nejúspěšnější výpravou bylo navzdory Karelinovu neúspěchu Rusko, které získalo pět zlatých, dvě stříbrné a jednu bronzovou medaili, následovaly Spojené státy americké a Kuba.\n\n\"Pozn.: Původní vítěz kategorie do 76 kg Alexander Leipold byl diskvalifikován, medaile převzali závodníci na dalších místech.\"\n\nDo bojů o medaile zasáhlo 314 zápasníků z 55 zemí:\n\n"}
{"id": "266484", "url": "https://cs.wikipedia.org/wiki?curid=266484", "title": "Zotavovna Morava", "text": "Zotavovna Morava\n\nZotavovna Morava je architektonicky ceněná funkcionalistická stavba v Tatranské Lomnici, která byla vybudována podle návrhu Bohuslava Fuchse v roce 1930. Koncepčně navazuje na autorův návrh z architektonické soutěže z roku 1929.\n\nSkládá se ze dvou komunikačně spojených, objemově a tvarově odlišných objektů, které se současně doplňují ve výsledný celek stavebního díla. Zvolený konstruktivní princip v ubytovací částí zotavovny převedl nosnou tektonickou funkci na příčné zdivo a stal se východiskem jejího architektonického a prostorového ztvárnění. V plně proskleném průčelí s hlubokými lodžiemi byla tato myšlenka rozvedená k výtvarné účinnosti.\n\nBudova se uplatnila v náročném přírodním prostředí maximálním odhmotněním, opticky působí jen hranami svých vertikálních a horizontálních konstrukcí. Bohatou prostorovou a tvarovou členitost společenské části zotavovny s jídelnou, klubovnami, kavárnou, otevřenými a krytými terasami umožnila opět důmyslně volená konstrukce. Četné působivé pohledy a průhledy do krajiny, prostorové prolínání objektu s exteriérem byly výsledkem vzájemného působení architektury a přírody a její tvarování bylo podřízeno konfiguraci terénu, rozeklaným horským masivům a jejich měřítku.\n\nTechnické vybavení budovy dbalo na klimatické zvláštnosti: větry, prudké tepelné rozdíly, sněhové a dešťové poměry, dále dbalo zvláštnosti při zakládání stavby a trvanlivosti všech hmot, vystavených povětrnostním podmínkám.\n\nV této zotavovně byl natočen známý film s Jaroslavem Marvanem Anděl na horách.\n\n\n"}
{"id": "266485", "url": "https://cs.wikipedia.org/wiki?curid=266485", "title": "Drejdl", "text": "Drejdl\n\nDrejdl ( , , \"sevivon\") je hračka připomínající káču, s níž si děti hrají během židovského svátku Chanuka. Na každé ze čtyř jeho stěn je natištěno hebrejské písmeno. Tato písmena jsou akronymem hebrejské věty \"(Nes gadol haja šam.)\", což v překladu znamená: „Stal se tam velký zázrak.“\n\n\nV Izraeli bývá na čtvrté straně většiny drejdlů natištěno písmeno פ \"(Pe)\", což výsledně vytváří akronym \"(Nes gadol haja po)\" — „Stal se tu velký zázrak“. To zdůrazňuje skutečnost, že se zázrak odehrál v zemi izraelské.\n\nNěkteří židovští komentátoři připisují symbolům na drejdlu symbolický význam. Jedna myšlenka například je, mezi spojením čtyř písmen se čtyřmi mocnostmi, které vládly nad Izraelem – Babyloňané, Peršané, Řekové a Římané.\n\nNěkteří tvrdí, že hra s drejdlem se hraje, aby se připomnělo, že hra vznikla, aby Židé utajili skutečnost, že studují Tóru, která byla postavena Řeky mimo zákon. Židé se shromáždili v místech s jeskyněmi a měli hlídky, které je upozornily, když se blížili vojáci, a ti je pak našli ne při studiu, ale při hře.\n\nPodle jiného názoru neměl drejdl původně žádnou spojitost s Chanukou, ale je to převzatý německý vánoční zvyk, jehož původ ovšem sahá až ke starověkému Řecku a Římu.\n\nPoté co se zapálí svíčky na chanukiji, se obvykle v mnoha domácnostech hraje hra s drejdlem. Každý hráč začíná s 10 nebo 15 mincemi (reálnými nebo čokoládovými), oříšky, rozinkami, bonbony a umístí jednu sladkost do misky. První hráč roztočí drejdl a podle toho co mu padne buď vyhraje nebo vloží část svých sladkostí do misky. Klíč založený na jidiš verzi této hry je následující:\n\n\nJiné verze hry se liší:\n\nHra končí v okamžiku, kdy jeden hráč vyhraje vše.\n\nK drejdlu se pojí židovská píseň „Toč se drejdle toč, toč“:\n<poem>\nSevivon sov sov sov\nChanuka hu chag tov\nChanuka hu chag tov\nSevivon sov sov sov\n\nChag simcha hu la-am\nNes gadol haja šam\nNes gadol haja šam\nChag simcha hu la-am.\n</poem>\nPřeklad: Malý drejdle toč se toč, chanuka je pěkný svátek. Svátek radosti pro celý lid — velký zázrak se tam stal.\n\n"}
{"id": "266486", "url": "https://cs.wikipedia.org/wiki?curid=266486", "title": "Belisarius xambeui", "text": "Belisarius xambeui\n\nBelisarius xambeui je nejvzácnějším štírem Evropy. Je znám pouze ze severovýchodu Pyrenejí ve Francii a z Katalánska ve Španělsku. Žije v nadmořských výškách 650-1500 m. Dorůstá 3-4 cm. Je řazen do čeledi Troglotaoysicidae.\n"}
{"id": "266491", "url": "https://cs.wikipedia.org/wiki?curid=266491", "title": "Messerschmitt Me 261", "text": "Messerschmitt Me 261\n\nMesserschmitt Me 261 Adolfine byl německý dvoumotorový průzkumný letoun, vyvíjený firmou Messerschmitt koncem třicátých let 20. století. Nikdy nebyl sériově vyráběn.\n\nU zrodu letounu měla být Hitlerova vize Me 261 jako stroje, který by bez mezipřistání dopravil Olympijský oheň z Garmisch-Partenkirchenu do Tokia, kde se měla v roce 1940 konat zimní Olympiáda. Práce na třech prototypech v Augsburgu začala na jaře roku 1939, ale pro malou prioritu, která se typu přisuzovala pokračoval vývoj jen pomalu. Když vypukla druhá světová válka, práce na prototypech se zastavily úplně. Projektanti se poté soustředili na možné využití Me 261 jako dálkového letounu, schopného dálkového průzkumu nad Atlantským oceánem. V takovém pojetí byly práce na něm v roce 1940 obnoveny. Postaveny byly ale pouze tři prototypy.\n\nMe 261 V1: (BJ+CP) pohon obstarávala dvojice kapalinou chlazených čtyřiadvacetiválcových motorů Daimler-Benz DB 606A-1/B-1 se vzletovým výkonem po 1 955 kW, pohánějící stavitelné čtyřlisté vrtule VDM o průměru 4,60 m. Posádku tvořilo pět členů. První let provedl prototyp 23. prosince 1940 , pilot Karl Baur. Ukázalo se ale, že volba motorů DB 606 nebyla vhodná, jelikož byly potřebné pro sériové typy bojových letadel a nedostávalo se volných kusů pro vývoj prototypů. Tento prototyp byl těžce poškozen během spojeneckého náletu na letiště Lechfeld v roce 1944.\n\nMe 261 V2:(BJ+CQ) pohon a počet členů posádky byly stejné, lišil se hlubším trupem a zcela předělanými prostory osádky za křídlem. První vzlet proběhl na jaře roku 1941. I druhý prototyp byl těžce poškozen při bombardování letiště Lechfeld v roce 1944 a jeho zbytky se posléze dostaly do rukou Američanů.\n\nMe 261 V3: (BJ+CR) poháněly silnější motory, řadové 24válce do V, Daimler-Benz DB 610A-1/B-1 o výkonu až 2279 kW v letové výšce 2500 m a počet členů posádky se zvýšil na sedm. Poprvé vzlétl počátkem roku 1943. Tento prototyp absolvoval nejdelší letové testy. 16. dubna 1943 provedl třetí prototyp přelet na vzdálenost 4 500 km, což mu trvalo 10 hodin. V červenci 1943 byl poškozen při přistání po destrukci jedné z podvozkových noh. Po opravě byl v květnu 1943 zařazen do Aufklärungsgruppe des Oberbefehlshabers der Luftwaffe se základnou v Oranienburgu, vedená Oberstem T. Rowehlem.\n\n\n\n\n\n"}
{"id": "266493", "url": "https://cs.wikipedia.org/wiki?curid=266493", "title": "Iva Budařová", "text": "Iva Budařová\n\nIva Budařová (* 31. července 1960 Duchcov) je bývalá československá tenistka, která mezi profesionálkami hrála v letech 1978–1991. Ve své kariéře vyhrála na okruhu WTA Tour čtyři turnaje ve čtyřhře. V rámci okruhu ITF získala dva tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v srpnu 1983 na 24. místě a ve čtyřhře pak v březnu 1987 na 55. místě.\n\nNa I. hrách dobré vůle v Moskvě získala s Marcelou Skuherskou stříbrnou medaili ve čtyřhře žen.\n\nV československém fedcupovém týmu debutovala v roce 1980 utkáním 1. kola Světové skupiny proti Maďarsku, v němž spolu s Brzákovou vyhrála čtyřhru. V soutěži nastoupila k jedenácti mezistátním utkáním s bilancí 0–0 ve dvouhře a 7–4 ve čtyřhře. Byla členkou vítězného družstva v letech 1983, 1984.\n\n"}
{"id": "266496", "url": "https://cs.wikipedia.org/wiki?curid=266496", "title": "Křesťanskodemokratická strana", "text": "Křesťanskodemokratická strana\n\nKřesťanskodemokratická strana byla politická strana, působící mezi léty 1990 až 1996. Orientovala se pravicově a konzervativně, stála na křesťanských základech. V podstatě po celou dobu své existence byla součástí vládní koalice. Jejím prvním předsedou byl disident Václav Benda, druhým (a posledním) předsedou pak někdejší ministr školství Ivan Pilip. Důležitá byla jako první politická strana vzniklá po sametové revoluci.\n\nPočátky Křesťanskodemokratické strany sahají již do 50. let 20. století, kdy se bývalí členové Československé stany lidové, jež se zkompromitovala spoluprací s komunistickým režimem, pokusili reorganizovat a vytvořit novou křesťanskou stranu. Tyto snahy ovšem jednak nebyly příliš úspěšné (končily často uvězněním) a jednak rozsah jejich aktivit Státní bezpečnost nezřídka zveličovala, aby tak dosáhla snadnějšího odsouzení zatčených. Kvůli údajnému vytváření KDS bylo v padesátých letech odsouzeno dvacet osob, amnestovaných roku 1960. Někteří z nich byli znovu odsouzeni a propuštěni až v roce 1967 (např. Ing. Jaroslav Cuhra). Tento proces měl pravděpodobně sloužit k zastrašení ostatních amnestovaných před další protirežimní činností.spolu s bývalými politickými vězni\n\nDlouhodobější význam měl až počin z roku 1978, kdy Daniel Kroupa založil seminář pro mladé filosofy nazvaný Akademie. Zastřešující organizací této skupiny se stalo Hnutí za občanskou svobodu (zkracováno HOS), založené 15. října 1988. V Hnutí za občanskou svobodu se vytvořila dvě významná křídla: budoucí jádro Občanské demokratické aliance kolem Pavla Bratinky a Daniela Kroupy; a budoucí jádro Křesťanskodemokratické strany kolem Václava Bendy. ODA se od KDS rozlišovala takto: „\"V ODA byli lidé, kteří uznali křesťanské hodnoty za natolik posvátné, že odmítli jejich zatahování do politických her. Politicky však nebyl nikdo nikdy bližší ODA než KDS.\"“\n\nDisidenti okolo Václava Bendy založili 3. prosince 1989 Křesťanskodemokratickou stranu, ministr vnitra ji zaregistroval 31. ledna 1990. První sjezd se konal v březnu téhož roku a předsedou byl zvolen Václav Benda, prvním místopředsedou Zdeněk Susa. Křesťanskodemokratická strana tak byla skutečně první porevoluční stranou - až po ní následovala Občanská demokratická aliance.\n\nV počátcích působila v rámci Občanského fóra. Prvních svobodných parlamentních voleb v červnu roku 1990 se KDS účastnila jako součást volební koalice Křesťanská a demokratická unie (společně s Československou stranou lidovou, Svobodnou rolnickou stranou, Sdružením československých podnikatelů, Moravským občanským hnutím a Klubem seniorů). Ve volbách tato koalice získala do obou sněmoven Federálního shromáždění asi 8,7 % hlasů. Křesťanskodemokratická strana získala 2 mandáty jak ve Sněmovně lidu, tak ve Sněmovně národů. Ve volbách do České národní rady získala KDU 8,4 % hlasů a 19 mandátů, z nichž 4 připadly KDS. Celkově byly volební výsledky pro Křesťanskou a demokratickou unii zklamáním, přičítaným aféře Josefa Bartončíka, předsedy lidové strany.\n\nKřesťanská a demokratická unie se pak účastnila utváření vlády Československé republiky. Křesťanskodemokratická strana kandidovala v listopadu 1990 v prvních svobodných komunálních volbách sama či spolu s bývalými politickými vězni nebo v koalicích s dalšími pravicovými stranami (např. LDS - Liberálně demokratickou stranou) vzniklými po roce 1989. V komunálních volbách v listopadu roku 1990 v celé republice obsadila pouze 251 křesel. \n\nPo zvolení Josefa Luxe předsedou lidové strany se začala objevovat různost názorů mezi lidovci a křesťanskými demokraty. Ty vrcholily během roku 1991, kdy poslanci zvolení za Křesťanskodemokratickou stranu založili v České národní radě vlastní poslanecký klub; ve Federálním shromáždění pak utvořili klub s Liberálně demokratickou stranou. V červnu roku 1991 Československá strana lidová iniciovala vznik politického hnutí se stejným názvem jako původní koalice, Křesťanská a demokratická unie. V dubnu roku 1992 se pak Československá strana lidová a Křesťanská a demokratická unie sloučily, čímž vznikla KDU-ČSL v dnešní podobě. Někteří představitelé Křesťanskodemokratické strany později členy ČSL obviňovali z uzurpování značky KDU.\n\nTrvale nízké preference nutily KDS hledat si volebního partnera, postupně se sblížila s nově vzniklou Občanskou demokratickou stranou, s níž v roce 1992 uzavřela smlouvu o volební koalici. Koalice ODS-KDS vyhrála s jasným náskokem volby jak do České národní rady, tak do Federálního shromáždění, a KDS ve všech komorách ustanovila své vlastní kluby. Stala se součástí vládní koalice společně s občanskými stranami (ODS i ODA) a KDU-ČSL. Ve vládě České republiky (První vláda Václava Klause) získala dvě křesla. Místopředsedou České národní rady se stal Pavel Tollner, předsedou Sněmovny lidu Federálního shromáždění (jež zanikla o půl roku později) se stal Václav Benda.\n\nNa sjezdu v březnu roku 1993 byl zvolen předsedou KDS mladý náměstek ministra školství, Ivan Pilip, prvním místopředsedou byl zvolen Václav Benda. Vedení KDS bylo jasné, že nikdy sama nepřekročí pětiprocentní volební klauzuli, proto celé mezivolební období uvažovala o sloučení buď s KDU-ČSL, nebo s ODS. Ve stejné době tuto otázku řešila další pravicová strana KAN - Klub angažovaných nestraníků. Ve stejné době tedy byly v roce 1996 svolány tři celostátní sněmy ODS, KDS a KAN, které hlasovaly o sloučení těchto subjektů. Celostátní sněm KAN sloučení neschválil, celostátní sněmy ODS a KDS sloučení schválily. Vzhledem k vzrůstajícímu názorovému vzdalování vedení Křesťanskodemokratické strany a vedení KDU-ČSL se po formální stránce KDS k 3. březnu roku 1996 sloučila s Občanskou demokratickou stranou; ale většina členské základny toto sloučení neakceptovala. V poslanecké sněmovně část bývalých členů KDS vytvořila ve Sněmovně vlastní klub pojmenovaný KDS1, většina z nich poté přešla do KDU-ČSL. Někteří bývalí členové KDS, kteří vstoupili do ODS stáli (v čele s Ivanem Pilipem) roku 1998 u zrodu Unie svobody. Řada komunálních politiků KDS vstoupila do ODA či KDU-ČSL nebo se podílela na zrodu SNK, nebo za SNK kandidovala v komunálních volbách jako nezávislí kandidáti.\n\nVolby v roce 1990 jako součást Křesťanské a demokratické unie\nVolby do zastupitelstev obcí v roce 1990\nVolby v roce 1992 jako součást volební koalice ODS-KDS\nV první české vládě vzešlé ze svobodných voleb (po červnu 1990) byla KDS zastoupena ministrem školství Petrem Vopěnkou a ministrem životního prostředí Ivanem Dejmalem. V letech 1992 až 1996 byla Křesťanskodemokratická strana ve vládě zastoupena dvěma ministry, ministrem životního prostředí Františkem Bendou a ministrem školství. Na tomto postu se vystřídali Petr Piťha a Ivan Pilip.\n"}
{"id": "266497", "url": "https://cs.wikipedia.org/wiki?curid=266497", "title": "Beechcraft XA-38 Grizzly", "text": "Beechcraft XA-38 Grizzly\n\nBeechcraft XA-38 Grizzly byl prototyp dvoumotorového těžkého bitevního letounu, který měl ničit obrněné cíle pomocí výkonného kanónu ráže 75 mm. Prototyp poprvé vzlétl 7. května 1944. Záhy ale bylo zřejmé, že typ nebude včas k dispozici pro použití při invazi do Japonska a navíc, že byl projektován se stejnými motory, jaké měl bombardér Boeing B-29 Superfortress, který ovšem měl absolutní prioritu. Z těchto důvodů byl nakonec slibný projekt zrušen.\n\nAmerické armádní letectvo, v prosinci 1942, objednalo u firmy Beech stavbu dvou prototypů jejich bitevního letounu, označeného firmou jako \"Model 28\". Hlavním požadavkem bylo vytvořit silně vyzbrojenou náhradu za typ Douglas A-20 Havoc, schopnou především účinných útoků na odolné cíle jako byly tanky, anebo bunkry. K tomu měl sloužit kanón ráže 75 mm s dvaceti náboji, umístěný v přídi letounu. Ten doplňovala dvojice pevných kulometů ráže 12,7 mm. K obraně sloužily dvě dálkově ovládané věže (hřbetní a spodní) se dvěma dvojicemi 12,7 mm kulometů. Pumy mohl nést na závěsnících. Posádka byla dvoučlenná, skládající se z pilota a pozorovatele/střelce.\n\nPrvní let proběhl 7. května 1944. Letoun pilotoval testovací pilot \"Vern Carstens\". Letoun měl všechny předpokládané parametry a například jeho rychlost byla ještě vyšší. Letoun testovali i piloti a personál USAAF a ukázalo se, že je schopný služby. Zjevné ale také bylo, že vzhledem k nedostatku motorů Wright R-3350, určených přednostně pro B-29, nemůže být typ v dohledné době stavěný ve velkých sériích. První prototyp byl sešrotován, druhý měl skončit v muzeu USAAF, ale jeho další osud je neznámý.\n\n\n\n"}
{"id": "266498", "url": "https://cs.wikipedia.org/wiki?curid=266498", "title": "Lingvo Internacia", "text": "Lingvo Internacia\n\nLingvo Internacia má více významů.\n\n"}
{"id": "266507", "url": "https://cs.wikipedia.org/wiki?curid=266507", "title": "Contoso", "text": "Contoso\n\nContoso Ltd., známá i jako Contoso a Contoso University je fiktivní firma a univerzita používaná společností Microsoft jako ukázková firma a doména (www.contoso.com) ve většině její firemní literatury. Tato doména je registrována a přesměrována na domovskou stránku společnosti Microsoft.\n\nCEO je Austin Ehrhardt. Společnost sídlí v Redmondu.\n\nKromě firmy Contoso a univerzity má několik poboček:\n"}
{"id": "266512", "url": "https://cs.wikipedia.org/wiki?curid=266512", "title": "In the Court of the Crimson King", "text": "In the Court of the Crimson King\n\nIn the Court of the Crimson King s podtitulem \"an observation by King Crimson\" je debutové album od britské progressive rockové skupiny King Crimson z roku 1969. Album dosáhlo v britské hitparádě 5. místa. V USA obdrželo Zlatou desku RIAA a je považováno za jeden z milníků progressive rockové hudby.\n\nSkladby na \"In the Court of the Crimson King\" vznikaly postupně od založení King Crimson v listopadu 1968 a skupina je zdokonalila v první polovině roku 1968 hraním na koncertech. Jedinou písní, která byla převzata z repertoáru předchozí skupiny Giles, Giles and Fripp, se stala \"I Talk to the Wind\".\n\nNa albu se nachází pět dlouhých skladeb (nejkratší má šest minut) a většina z nich je rozdělena na podčásti. Na hudbě se podílela celá skupina, ačkoliv hlavním skladatelem byl v té době Ian McDonald. Texty pochází od Petera Sinfielda, který také vymyslel název kapely King Crimson.\n\nPřebal desky navrhl počítačový programátor Barry Godber (1946–1970). Godber zemřel v únoru 1970 na infarkt, nedlouho poté, co bylo album vydáno. Obraz je nyní ve vlastnictví Roberta Frippa. Fripp o Godberovi řekl:\n\n„Barry Godber nebyl malíř ale počítačový programátor. Tento obraz byl jediným, který kdy namaloval. Byl přítelem Petera Sinfielda a zemřel na srdeční mrtvici ve věku 24 let. Když nám ten obraz Peter přinesl, všichni si jej hned zamilovali. Objevil jsem nedávno originál v kanceláři EG, kde byl vystaven prudkému světlu s rizikem poškození, tak jsem ho nechal sundat. Vnější tvář představuje Schizoid Mana, ale uvnitř to je Crimson King. Když zakryješ usmívající se tvář, oči vyjadřují neuvěřitelný smutek. Co k tomu dodat? Odráží to naši hudbu!“\n\nAlbum bylo na LP vydáno v roce 1969 firmou Island Records, v USA a Japonsku jej vydalo Atlantic Records. Během 80. a 90. let 20. století bylo několikrát remasterováno a znovu vydáno. Teprve v roce 2003 byly objeveny originální matrice v trezorech Island Records a zcela nově remasterované nahrávky byly roku 2004 vydány na CD.\n\n"}
{"id": "266513", "url": "https://cs.wikipedia.org/wiki?curid=266513", "title": "Propedeutika", "text": "Propedeutika\n\nPropedeutika (řecky \"pró\" před, \"paideúein\" vyučovat) označuje předběžné vzdělávání, předběžná cvičení, předběžnou výuku či úvod do určité vědy. V klasické teorii vědy slouží propedeutika k uvedení do vědecké metodiky a vědeckého jazyka a také k celkovému vymezení předmětu studia a výchozích předpokladů a jeho cílů. \n\nUplatňuje se v různých oblastech.\n\n"}
{"id": "266515", "url": "https://cs.wikipedia.org/wiki?curid=266515", "title": "Hofburg", "text": "Hofburg\n\nHofburg (česky \"Dvorní hrad\") je hrad, respektive palácový komplex v centru Vídně, do roku 1918 rezidence habsburských a habsbursko-lotrinských panovníků. Od roku 1945 sídlo prezidenta Rakouské republiky, ale také Rakouské národní knihovny a několika muzeí. Komplex Hofburgu zahrnuje 16 křídel se 17 dvory.\n\nPočátky dějin paláce sahají do 13. století. V roce 1275 byl na místě dnešního Schweizerhofu postaven hrad s kaplí. Předpokládá se, že tento gotický hrad kastelového typu o čtyřech věžích dokončil po ukončení boje o dědictví Babenberků český král Přemysl Otakar II. Po roce 1278 se pevnost stává sídlem Habsburků. Tzv. Alte Burg dal v letech 1547 - 1552 v renesančním slohu přestavět Ferdinand I. Tehdy bylo pro budoucího Maxmiliána II. vybudováno náměstí pro rytířské turnaje, náměstí \"\"In der Burg\"\". Další přístavba, Stallburg (nejprve renesanční palác, později stáje), proběhla v letech 1558 - 1565, v roce 1611 byla dokončena stavba Amalienburgu (křídla pojmenovaného podle manželky Josefa I., která si tu po smrti svého manžela zřídila vdovské sídlo), 1668 potom stavba Leopoldova traktu (\"Leopoldinischer Trakt\"), jež je první světskou barokní stavbou ve Vídni. Většina habsburských vladařů v hradě a později zámku dávala vybudovat vlastní tajná schodiště a vchody, do dnešního dne se tak při rekonstrukcích objevilo 30 takových schodišť. Za Karla VI, vybudoval Johan Fischer z Erlachu dvorní knihovnu (1722 - 1726). Za Františka I. byl vybudován Theseův chrám ve Volksgarten, k desátému výročí bitvy u Lipska vznikla též nová hradní brána, směřující dnes do prostoru muzeí na Ringstrasse. Dnešní grandiózní vstup do Hofburgu, Michaelertrakt, dal postavit teprve František Josef I. v roce 1888, když bylo zbouráno původní divadlo, které zde stálo od roku 1751 a otevřeno nové divadlo na Ringstrasse (Burgtheater). Vykopávky pod náměstím před tímto traktem tehdy odhalily základy středověkých domů a zbytky římského tábora. Nejvýraznějšího rozšíření se ale Hofburg za Františka Josefa I. dočkal díky výstavbě Neue Burgu. Ten byl zamýšlen jako dvě protilehlá křídla obklopující náměstí Heldenplatz, spojená měla být s protilehlými muzei. Vzniknout tak mělo velkolepé císařské fórum (architektem byl nejprve Gottfired Semper, později Karl von Hasenauer a jeho žák Friedrich Ohmann). Východní novobarokní křídlo s prvky renesance bylo skutečně postaveno, po smrti Františka Josefa I. a po rozpadu Rakouska-Uherska již však myšlenka dostavby císařského fóra zapadla. U balkonu Neue Burgu Hitler vyhlásil v roce 1938 připojení Rakouska k Nacistickému Německu.\n\nV letech 1438–1583 a 1612–1806 byl Hofburg současně residencí králů a císařů Svaté říše římské a posléze do roku 1918 residencí císaře rakouského. Také bývá nazýván jako zimní residence, zatímco zámek Schönbrunn byl tzv. letní residencí císaře. Jeho část je dnes sídlem úřadu rakouského spolkového prezidenta. V sálech bývalé Dvorní knihovny sídlí Rakouská národní knihovna. V prostorách Hofburgu se nachází zpřístupněná Císařská klenotnice.\n\nPalác se člení na řadu objektů (čísla odkazují k plánku):\n\nNeboli dvorní kaple se nachází ve dvoře nejstaršího Švýcarského křídla. Kaple byla postavena v roce 1296, o 150 let později za vlády Fridricha III. byla ale přestavěna. V interiéru kaple jsou gotické sochy, ve výklencích s baldachýny a v klenbách. Na hlavním oltáři je bronzový kříž z roku 1720.\n\nNebolí \"Lidová zahrada\", byla prvním dvorním parkem ve Vídni, otevřena byla v roce 1823. Vznikla na místě zbořených městských hradeb. V zahradě stojí Theseův chrám (dostavěn 1823 Peterem von Nobile). Původně v něm stála socha řeckého boha od Canovy, která je dnes na schodišti Uměleckohistorického muzea. V zahradě je též pomník Franze Grillparzera a fontána, která připomíná zavraždění císařovny Alžběty.\n\nJižně, v těsné blízkosti Nového hradu (\"Neue Burg)\" naproti náměstí \"Heldenplatz\" je zámecká zahrada (\"Burggarten\"). Tato zahrada byla na rozdíl od \"Volksgarten\" vyhrazena pouze pro členy císařské rodiny. Od Nového hradu vede prostorná terasa. Palmový skleník, také známý jako \"Schmetterlingshaus\" (Motýlí dům), byl postaven Friedrichem Ohmannem jako poslední budova v Hofburgu ve stylu secese.\n\nSoučástí připojení mezi Palmovým skleníkem a Novým hradem byla knihovna. Její stavba byla odstraněna, aby dědic trůnu, arcivévoda František Ferdinand měl volný výhled do zámecké zahrady, jak si přál. Zámecká zahrada byla zpřístupněna veřejnosti teprve v roce 1920. Po válce sem byl z náměstí Albertinaplatz přesunut památník W. A. Mozarta. Kromě něj jsou zde památník císaře Františka Štěpána I. a bronzová socha císaře Františka Josefa I.\n\n"}
{"id": "266516", "url": "https://cs.wikipedia.org/wiki?curid=266516", "title": "Franz Jonas", "text": "Franz Jonas\n\nFranz Josef Jonas (; 4. října 1899 Vídeň - Floridsdorf– 24. dubna 1974 Vídeň) byl rakouský politik za stranu SPÖ (Sociálně demokratická strana Rakouska) a rakouský spolkový prezident mezi lety 1965 a 1974. Pocházel z moravské rodiny Jonášů.\n\nByl povoláním sazeč. Jako člen SPÖ se po druhé světové válce zapojil do společné politiky Rakouska a stal se starostou Vídně (1951–1965). V roce 1965 byl zvolen federálním prezidentem, v roce 1971 byl do stejné funkce zvolen na další volební období.\n\n"}
{"id": "266520", "url": "https://cs.wikipedia.org/wiki?curid=266520", "title": "Děkanát Šternberk", "text": "Děkanát Šternberk\n\nDěkanát Šternberk je územní část olomoucké arcidiecéze, největší děkanát této arcidiecéze (860 km). Tvoří ho 24 farností. Děkanem je R. D. Mgr. Antonín Pechal. V děkanátu působí 12 diecézních a 1 řeholní kněz.\n\nV poli děleném vícekrát červeno-modře je osmicípá hvězda zlaté barvy. Z řádového znamení augustinánů-kanovníků, působících v letech 1371–1784 ve Šternberku je vzat pruhovaný štít, hvězda je odkazem na znak fundátora konventu biskupa Albrechta ze Šternberka, a je zároveň mariánským symbolem (narážkou na patrocinium děkanského kostela Zvěstování Panny Marie).\n\n"}
{"id": "266524", "url": "https://cs.wikipedia.org/wiki?curid=266524", "title": "Děkanát Bruntál", "text": "Děkanát Bruntál\n\nDěkanát Bruntál je územní část ostravsko-opavské diecéze. V současné době jej tvoří 34 římskokatolických farností.\nFunkcí děkana je pověřen P. ICLic. Mgr. František Zehnal, Th.D., farář v Rýmařově, místoděkanem je P. Mgr. Remigiusz Paweł Wentland, administrátor farnosti Horní Benešov.\n\nJižní část děkanátu patřila do poloviny 16. století litomyšlské diecézi.\n\n"}
{"id": "266543", "url": "https://cs.wikipedia.org/wiki?curid=266543", "title": "Carl Jonas Love Almqvist", "text": "Carl Jonas Love Almqvist\n\nCarl Jonas Love Almqvist (28. listopadu 1793, Stockholm – 26. září 1866, Brémy) byl švédský romantický básník, feminista, realista, skladatel, sociální kritik a cestovatel. Některé jeho názory mohou být považovány za překvapivě moderní, např. jeho myšlenky o rovnosti žen a mužů se mohou považovat za radikální i podle současných měřítek.\n\nVe svém literárním díle Almqvist zpočátku vystupoval jako typický romantický revolucionář, později se stal liberálem a jedním z průkopníku realismu ve švédské literatuře. Na konci života se pro své nesmiřitelné názory dostal do finanční tísně a byl nucen psát pro peníze dobrodružné a strašidelné romány.\n\nRoku 1851 uprchl do USA pro podezření z úkladné vraždy. Návratu do vlasti se již nedočkal. Zemřel na zpáteční cestě pod nepravým jménem v Brémách.\n\n\n\n"}
{"id": "266547", "url": "https://cs.wikipedia.org/wiki?curid=266547", "title": "Nebula", "text": "Nebula\n\nSlovo nebula může mít několik významů :\n\n"}
{"id": "266548", "url": "https://cs.wikipedia.org/wiki?curid=266548", "title": "Ekfráze", "text": "Ekfráze\n\nEkfráze (někdy psáno též \"ekphrasis\", z řeckého ἔκ-φρασις „popis“) je literární popis výtvarného díla. Nejčastěji bývá tento pojem omezen na popis tvůrčí, který má ambice sdělit čtenáři vedle fyzického popisu obrazu či sochy i jeho účinek na diváka. Někdy je však užíván i pro čistě věcné popisy uměleckého díla. V tomto smyslu by v krajním případě zahrnoval všechny texty zabývající se výtvarným uměním, např. výtvarnou kritiku.\n\nPojem ekfráze se v antice původně užíval v rétorice a označoval jakýkoliv podrobný popis věci, osoby či zkušenosti, již kolem pátého století se však jeho význam omezil pouze na popis uměleckého díla, a to především popis literární. Dnes nejužívanější definice je Heffernanova „verbální reprezentace vizuální reprezentace“. Pochází z Heffernanovy knihy \"Muzeum slov\", která shrnuje řadu nejvýraznějších příkladů ekfráze ve světové literatuře počínaje Homérem a Vergiliem (jmenovitě ve dvou popisech štítů, kterým je v Iliadě, resp. Aeneidě věnován značný prostor). Podobné mapování ekfrastických prvků v české literatuře provedla Stanislava Fedrová, její příklady nachází u Vrchlického, Zeyera, Karáska ze Lvovic, Jiráska, Jaroslava Durycha, Jaroslava Marii, Františka Langera, Bohumila Hrabala či Miloše Urbana.\n\nEkfrastické popisy lze vnímat jako paradoxní, protože dávají slovní výraz dílu, které mělo na adresáta původně působit bez zprostředkování jazykem.\n\nEkfráze se neomezuje na literaturu, odezvou výtvarného díla může být například i hudební skladba; příkladem jsou Musorgského \"Obrázky z výstavy\".\n\n"}
{"id": "266549", "url": "https://cs.wikipedia.org/wiki?curid=266549", "title": "Karin Boyeová", "text": "Karin Boyeová\n\nKarin Boyeová debutovala sbírkou poezie \"Moln\" (1922, Mraky). Po roce 1930 se připojila k hnutí Clarié a postupně se v její tvorbě začaly projevovat sociální motivy.\nPozději začala psát také romány. Napsala jich pět, \"Astarte\" z roku 1931 byl odměněn literární cenou. Nejznámějším jejím prozaickým dílem je antiutopistický román \"Kallocain\", který má několik podobností s mnohem slavnější antiutopií 1984 George Orwella. Napsala jej v roce 1940 poté, co navštívila nacistické Německo.\n\nObdobí mezi oběma světovými válkami autorka reflektovala do své tvorby. Na její psychice zanechalo takové psychické šrámy, že v roce 1941 spáchala sebevraždu..\n\n\n\n"}
{"id": "266551", "url": "https://cs.wikipedia.org/wiki?curid=266551", "title": "Romantismus (literatura)", "text": "Romantismus (literatura)\n\nRomantismus je široké umělecké hnutí především první poloviny 19. století, které vzniklo jako umělecký protiklad klasicismu a jako reakce na hluboký rozpor mezi realitou a humanistickými ideály, které proklamovala Velká francouzská revoluce. Své jméno dostalo od románu, tehdy moderního slovesného útvaru, v němž obraznost a citovost převládala nad rozumovostí.\nRomantismus vznikl koncem 18. století a jako výraz nových sociálně ekonomických skutečností v Evropě odrážel prohlubování protikladů mezi individuem a společností, ideálem a skutečností, uměním a životem. Za kolébku literárního romantismu je považována Anglie (tzv. jezerní básníci), ale jeho počátky lze vystopovat již v polovině 18. století, kdy nastupující sociální třída měšťanstva začala vyjadřovat svůj protest proti chladnému rozumářství klasicismu (jako uměleckého směru aristokracie) a proti stavovskému feudálnímu zřízení, které jí neposkytovalo možnost plného uplatnění a všestranného svobodného rozvoje. V literatuře se toto období často označuje jako preromantismus nebo sentimentalismus (pro jeho orientaci na posílení emocionální působivosti uměleckých děl).\n\nRomantická literární díla vznikala i v druhé polovině 19. století, kdy se stal vůdčím literárním proudem kritický realismus. Často se v této souvislosti hovoří o pozdním romantismu nebo o novoromantismu. Používání termínu novoromantismus není však ustálené, neboť se také používá pro označení literárního proudu na přelomu 19. a 20. století, jehož představitelé většinou epigonsky a vyumělkovaně napodobovali složitý a archaistický sloh pozdního romantismu a obnovili tím v literatuře romantickou tajemnost, zešeřelost a světobol, konzervativní kult minulosti a katolictví, ale také mystiku a morbidnost.\n\nJádrem romantismu je konflikt mezi vnitřním a reálným světem, jenž vyúsťuje ke vzpouře vůči reálnému světu, která nemůže uspět. Tento konflikt se projevuje jako rozpor mezi snem a historicky nebo osudově danou skutečností. Ideály osvícenství a francouzské revoluce naplnily Evropu nadějí na osvobození. Vznešené myšlenky volnosti, rovnosti a bratrství dávaly naději na lepší život. Feudalismus padl, nebo se přetvořil v osvícenský feudalismus, ale nové společenské vztahy, vyznačující se honbou za majetkem, přinesly zklamání. Člověk, toužící po uplatnění svých schopností, tak stojí proti necitelnému světu, je ve sporu se svou dobou, ale jeho vzpoura musí skončit nezdarem.\n\nTento rozpor se snaží romantikové řešit v zásadě dvojím způsobem:\n\nRomantismus proto zdůrazňuje individualitu, subjektivnost, iracionalitu, imaginaci, osobnost, spontánnost, emotivnost, vizionářství a transcendentalitu, obdiv k přírodě, k folklóru a ke středověku. Romantická literární díla obsahují často tajemné, osudové, někdy i mystické, hrůzné a fantastické motivy (návaznost na gotický román), často jsou popisovány staré hrady, osamělé stromy a skály, tajemná jezera i lodě v bouři. Důraz je kladen na nitro člověka a v něm zvláště na cit, smysly a vůli.\n\nHrdinové romantických literárních děl se bouří proti společenským konvencím a nechtějí se podřídit zákonům a svému pokryteckému okolí. Stávají se proto společenskými vyděděnci, zbojníky, vězni, žebráky, tuláky, poutníky nebo již stojí na okraji společnosti od samého počátku jako cikáni nebo lidé odlišující se od svého okolí zjevem, např. tělesným postižením (s tím souvisí tzv. harmonie kontrastu, kdy například hrbáč má duši anděla a tělesně krásný člověk duši ďábla). Obvykle to jsou ale silní a výjimeční jedinci, vyznačující se vášnivou citovostí a trpící pocitem osamocení. Proto se obrací do svého nitra a většinou končí tragicky. Často také prožívají osudovou lásku, ale protože milují buď vysněný ideál, nebo již zadanou ženu, musí jejich láska skončit nešťastně. Rozpor mezi krásným osobním snem, vidinou, představou, touhou nebo ideálem na jedné straně a zdrcující skutečností na straně druhé jim přináší rozčarování a zklamání, které obrací do svého nitra, čímž se jejich duševní trýzeň jen zvyšuje (rozpor mezi představou a skutečností může být tak silný, že jej hrdina často nemusí přežít). \n\nFrancouzský spisovatel Alfred de Musset použil pro pocit slabosti, rozervanosti, beznaděje, ztráty idejí a duchovních jistot romatických hrdinů pojem „nemoc století“ („\"mal de siecle\"“). \n\nProtože se romantická díla vyznačují velkou subjektivností, romantický hrdina často splývá s jejich autorem, který nejen že vyjadřuje v díle svůj názor, ale mnohdy vstupuje přímo i do děje.\n\nRomantičtí spisovatelé patří k nejvýraznějším autorům národních literatur 19. století, v jejich dílech se však často romantické prvky prolínají s prvky jiných literárních proudů (nejčastěji jde o kritický realismus). Vztah romantismu‚ preromantismu a kritického realismu velmi dobře charakterizoval zejména ruský literární vědec Gennadij Nikolajevič Pospelov ve svém díle \"Problémy historického vývoje literatury\". Pospelov definuje slova preromantismus a romantismus jako označení pro literární proudy. Za základní znak preromantismu (sentimentalismu) považuje Pospelov schopnost vnitřní reflexe, tedy schopnost zkoumat vlastní city, zatímco romantismus podle něho znamená schopnost podřídit tyto city dosažení vyšších cílů. Realismus je podle Pospelova primárně tvůrčí metoda, která znamená, že se literární postava chová podle své sociální podstaty, a to na rozdíl od druhé, tzv. normativní tvůrčí metody, kdy se postava chová podle norem chování definovaných spisovatelem (tyto normy chování jsou pro sociální prostředí, ze kterého postava pochází, neobvyklé, a je velmi nepravděpodobné, že by se ve skutečnosti postava takto chovala, nic to však neubírá jejich případné vznešenosti a umělecké přesvědčivosti).\n\nNa základě takto vytvořených definic pak Pospelov dochází k názoru, že pro preromantismus a romantismus je typická normativní tvůrčí metoda, zatímco kritický realismus je literární proud, který dostal své označení podle toho, že v něm převládá tvůrčí metoda realistická (sloužící ke kritickému zobrazení společnosti), přičemž se tyto dvě metody mohou v jednotlivých dílech pochopitelně prolínat.\n\nVýznamným rysem romantické literatury je stírání hranic tradičních žánrů, které vyplynulo ze snahy romantiků získat zrušením předpisů dostatek prostoru k projevení své invence, originality a absolutní umělecké svobody a k vyjádření svých pocitů a které se projevilo především v lyrizaci epických a dramatických útvarů (lyrická poezie nejlépe vyjadřuje pocity autora). Takto nově vzniklé lyricko-epické žánry (poema, moderní epos a dramatická báseň) se těšily obzvláštní oblibě, neboť umožňovaly vyprávět příběh a současně promítat hrdinovy duševní stavy a pocity do vnějších přírodních kulis, neboť příroda je ve srovnání s ostatním světem ideální. Dalším projevem žánrového míšení bylo například uvádění groteskních prvků do tragédie a rozbití tradičního dělení na tragédii a komedii vůbec.\n\nK základním žánrům romantické literatury patří:\n\nZa místo zrodu romantismu je považována Anglie, kde první generace anglických romantiků bezprostředně navázala na předcházející preromantické autory. Jedná se především o tzv. jezerní básníky, skupinu umělců, které spojoval život uprostřed nádherné přírody v Jezerním okrsku na severozápadě Anglie. K nejvýznamnějším z nich patří:\n\"Jezerní básníci\"\n\nK nejvýznamnějším představitelům následující (druhé) generaci anglických romantiků patří:\n\n\nK dalším anglickým romantikům patřií:\n\nSpojnicí mezi druhou generací anglických romantiků a představiteli pozdního anglického romantismu tvoří dílo sester Brontëových. Nejstarší z nich Charlotte Brontëová (1816–1855) se celosvětově proslavila románem \"Jana Eyrová\" (1847, Jane Eyre) líčícím dramatické vztahy neurozené hrdinky k byronovsky hrdému a tajemnému šlechtici. Prostřední Emily Brontëová (1818–1848) je autorkou originálního románu \"Vichrné návrší\" (1847, Wuthering Heights), ve kterém se symbolické pojetí severoanglické přírody slučuje s baladickým, \"„goticky“\" tajuplným a mnohdy až surrealisticky snovým příběhem. Nejmladší z nich, Anne Brontëová (1820–1849), se zaměřila na zobrazování strastiplných osudů žen a na líčení ženské otázky a sociálních rozporů. Její román \"Dvojí život Heleny Grahamové\" (1848, The Tenant of Wildfell Hall) bývá hodnocen jak první dílo feminismu. Uměleckých kvalit svých sester však nedosáhla.\n\"Angličtí romantičtí spisovatelé\"\nZa představitele pozdní anglické romantiky je možno považovat:\n\nZ romantismu vyšel i jeden ze zakladatelů modernismu, prozaik Joseph Conrad (1857–1924), jehož hluboké novely a romány se odehrávají v exotických krajích nebo na zámořských lodích a zachycují zhoubné rysy kolonialismu i psychologickou složitost lidského jednání člověka vyvázaného ze světa západní civilizace – např. \"Lord Jim\" (1900), \" Srdce temnoty \" (1902, The Heart of Darkness) a další.\n\nMostem mezi klasicismem a romantismem se v Německu stala tzv. německá klasika, reprezentovaná především dílem Johanna Wolfganga Goetha a Friedricha Schillera. Další její představitelé se však svým subjektivismem, přecházejícím někdy až v irealitu, již přiblížili k romantickému pojetí světa. Byl to zejména\n\"Spisovatelé německé klasiky\"\nPrvní, tzv. starší romantický proud (Frühromantik) vznikl v Německu na přelomu 18. a 19. století souběžně s německou klasikou. Jeho centrum bylo v Jeně, kde bratři Karl Wilhelm Friedrich Schlegel (1772–1829) a August Wilhelm Schlegel (1767–1845) soustředili jeho stoupence kolem časopisu \"Athenaeum\" (v letech 1798–1800 vyšla tři čísla, každé ve dvou svazcích). Šlo svým způsobem o kriticko-vědecký uzavřený kroužek, prosazující náboženství jako půdu pro veškeré umění a mytologii jako jádro poezie. Patřili sem ještě:\n\"Spisovatelé starší německé romantiky\"\n\nMladší, méně spekulativní a více iracionalistický romantický proud (Spätromantik) se zájmem o lidovou slovesnost měl své centrum v Heidelbergu. Do této skupiny patřili:\n\"Spisovatelé mladší německé romantiky\"\n\nK dalším představitelům německého romantismu patří\n\n\"Němečtí romantičtí spisovatelé\"\n\nZ představitelů německého pozdního romantismu lze jmenovat dramatika Huga von Hofmannsthala (1874–1929), autora lyrických veršovaných dramat \"Smrt Tizianova\" (1892, Der Tod des Tizian), \"Blázen a smrt\" (1894, Der Tor und der Tod), \"Elektra\" (1904) a libret k operám Richarda Strausse \"Elektra\" (1909), \"Růžový kavalír\" (1910, Der Rosenkavalier) a \"Ariadna na Naxu\" (1913, Ariadne auf Naxos).\n\nPrvní fáze francouzského romantismu se datuje do let 1815 až 1830 (rok 1815, který je koncem vlády Napoleona I., je tradičně považován také za konec období pozdního klasicismu, tzv. empíru). Romantické tendence ve francouzské literatuře lze vystopovat sice již v díle preromantiků (především jde o Jeana-Jacquese Rousseaua a Françoise Reného de Chateaubrianda), ale teprve toto období se vyznačuje vášnivými spory mezi zastánci a odpůrci romantických snah. Postupné vítězství romantismu lze dokumentovat třemi základními událostmi:\n\nVýznamnou osobností tohoto období byl básník a prozaik Charles Nodier (1780–1844), který se významně zapsal do bojů o romantismus. Nodier vydal dvě sbírky básní, je autorem povídek s tajuplnými náměty a scházela se u něho společnost romantických básníků.\n\nDruhá fáze francouzského romantismu po roce 1830 se vyznačuje jednak určitým odklonem od problematiky jednotlivce k problematice sociální a jednak prolínáním romantických prvků s prvky kritického realismu. V boji proti nenáviděné měsťácké společnosti si nejbouřlivěji vedli příslušníci skupiny zvané \"Mladá Francie\", kteří dovedli romantické požadavky svobody umění a autorského subjektu ke krajnosti. K vůdčím představitelům skupiny patřili:\n\nNejvětší osobností francouzského romantismu byl básník, dramatik a prozaik Victor Hugo (1802–1885). Jeho vrcholným básnickým dílem je rozsáhlý trojdílný cyklus básní o smyslu lidských dějin \"Legenda věků\" (jednotlivé části 1859, 1877 a 1883, La Légende des siècles) podávající obraz vývoje lidstva k humanitě, z dramat je kromě již zmíněných her \"Cromwell\" a \"Hernani\" možno dále uvést \"Král se baví\" (1832, Le Roi s'amuse), \"Ruy Blas\" (1838) a \"Torquemada\" (1882).\n\nDnes je však Hugo znám především jako romanopisec. K jeho nejznámějším románům patří \"Chrám Matky Boží v Paříži\" (1831, Notre-Dame de Paris) založený na ostrých protikladech krásy a ošklivosti a lásky a zla umístěný do středověku do období vlády Ludvíka XI., \"Bídníci\" (1862, Les Misérables), líčící krutý osud nespravedlivě odsouzeného galejníka Jeana Valjana, \"Dělníci moře\" (1866, Les Travailleurs de la Mer), jejichž děj se odehrává v prostředí drsné přírody Normanských ostrovů a který oslavuje vítězný lidský zápas s mořským živlem, \"Muž, který se směje\" (1869, L'Homme qui rit), historický román z Anglie z přelomu 17. a 18. století, a \"Devadesát tři\" (1874, Quatre-vingt-treize), ve kterém Hugo zobrazuje na osudu dvou revolucionářů, kteří tragicky hynou pro rozpory mezi věrností revoluci a osobními city, nejdramatičtější rok Velké francouzské revoluce.\n\nK dalším představitelům francouzského romantismu patří:\n\"Francouzští romantičtí spisovatelé\"\n\nZ romantismu vyšlo celé hnutí parnasistů, jehož vrcholným představitelem byl básník Leconte de Lisle (1818–1894), a také tzv. prokletí básníci počínaje Charlesem Baudelairem 1821–1867 a jeho sbírkou básní \"Květy zla\" (1857, Les Fleurs du mal).\n\nZ představitelů pozdního francouzského romantismu je nutno jmenovat dramatika a básníka Edmonda Rostanda (1868–1918), autora slavného veršovaného dramatu \"Cyrano z Bergeracu\" (1897, Cyrano de Bergerac).\n\nK iniciátorům italského romantismu patří např. prozaik, básník, kritik a publicista Ugo Foscolo (1778–1827), řazený často ještě k preromantikům, z jehož díla je nejznámější román \"Poslední dopisy Jakuba Ortise\" (1798, Ultime lettere di Jacopo Ortis), který je současně vlasteneckou elegií i psychologickou analýzou lásky.\n\nVrcholným představitelem italského romantismu je nejvýznamnější italský básník 19. století Giacomo Leopardi (1798–1837), jehož tvorba se vyznačuje pesimismem a tragickou osamělostí, současně však i hrdou titánskou výzvou odmítané soudobé realitě, nepřátelskému osudu i samotné přírodě. Jeho pesimismus (zprvu tzv. pesimismus historický, tj. rousseauovské přesvědčení, že civilizace vzdálila člověka od původně šťastného stavu), přešel později v tzv. pesimismus kosmický, tj. názor, že příčina lidského neštěstí tkví v samé podstatě přírody a vesmíru, netečných k lidským osudům) nevyúsťuje však v rezignaci, ale v požadavek lidské solidarity ve společném boji s macešskou přírodou. S touto jeho filozofií se setkáme např. v \"Morálních dílkách\" (Operette morali) započatých v roce 1824 a vydaných poprvé v roce 1827. Leopardiho celoživotní básnické dílo je uloženo ve sbírkách \"Písně\", (1824, Canzoni), \"Verše\" (1826, Versi) a \"Zpěvy\" (1831–1837, I Canti).\nK dalším představitelů italské romantiky patří:\n\"Italští romantičtí spisovatelé\"\n\nRomantismus přinesl ruské literatuře postavení jedné z nejvýznamnějších národních literatur v Evropě. Je tomu tak především díky tvorbě Alexandra Sergejeviče Puškina (1799–1837), považovaného za největšího ruského básníka vůbec. Puškin vyšel z preromantismu, postupně však stále více inklinoval k byronovským romantickým tématům a stal se zakladatelem novodobé ruské literatury. Ve své rozsáhlé tvorbě vytvářel zakladatelská díla ruského literárního romantismu ve všech žánrových oblastech. Psal lyricko-epické poemy – např. \"Ruslan a Ludmila\" (1817–1820, Руслан и Людмила), \"Kavkazský zajatec\" (1821, Кавказский пленник), \"Bachčisarajská fontána\" (1823, Бахчисарайский фонтан), \"Cikáni\" (1824, Цыганы), \"Poltava (1829, Полтава)\" a \"Měděný jezdec\" (1833, Медный всадник), divadelní hry – např. historické drama \"Boris Godunov\" (1825, Борис Годунов), povídky a novely – např. \"Povídky nebožtíka Ivana Petroviče Bělkina\" (1831, Повести покойного Ивана Петровича Белкина), \"Piková dáma\" (1833, Пиковая дама) nebo \"Kapitánská dcerka\" (1836, Капитанская дочка), lyrickou poezii a veršované pohádky – např. \"Pohádka o caru Saltánovi\" (1831, Сказка о Царе Салтане). Jeho vrcholným dílem je román ve verších \"Evžen Oněgin\" (1825–1837, Евгений Онегин), jehož tragikomický hrdina poprvé v ruském písemnictví ztělesňuje tzv. zbytečného člověka.\n\nNa Puškinovo dílo navázal druhý významný ruský romantický básník Michail Jurjevič Lermontov (1814–1841). První větší uznání získal za svou elegii \"Smrt básníka\" (Смерть поэта), kterou vydal roku 1837 poté, co byl Puškin smrtelně raněn v souboji (stejný osud pak postihl Lermontova o čtyři roky později). Lermontov je především autorem veršované tragédie lásky, žárlivosti a msty \"Maškaráda\" (1836, Mаскарад), románu \"Hrdina naší doby\" (1840, Герой нашего времени) o cynickém bohémovi bez jasného životního cíle (dalším typ tzv. zbytečného člověka v ruské literatuře) a poémy \"Démon\" (1842, Демон), považované za druhý největším počin ruského romantismu hned po Puškinově Oněginovi (Démon je padlý anděl, který musí pykat za svou vzpouru proti Bohu, ve své opuštěnosti se zamiluje do smrtelné gruzínské princezny Tamary, ta však po jeho polibku umírá).\n\nNejvětším prozaikem ruského romantismu, zahajující však již i tvorbu realistickou, byl Nikolaj Vasiljevič Gogol (1809–1852) spojující ve svém díle reálný a fantaskní svět pro zobrazení odlidštěných společenských vztahů. Je autorem povídek s lidovými náměty z ukrajinské folklórní tvorby \"Večery na samotě u Dikaňky\" (1831–1832, Вечера на хуторе близ Диканькн) a \"Mirgorod\" (1835, Миргород), fantastických povídek s petrohradskou tematikou \"Petrohradské povídky\" (1835–1842, Петербургские повести), satirické komedie \"Revizor\" (1836, Ревизор) a románu \"Mrtvé duše\" (1842, Мёртвые души) s pikareskní kompozicí přerůstající v nadreálnou grotesku.\n\nK dalším představitelů ruského romantismu patří:\n\"Ruští romantičtí spisovatelé\"\n\nZ představitelů pozdního ruského romantismu je možno jmenovat básníka Afanasie Afanasjeviče Feta (1820–1892), prozaiky Alexeje Konstaninoviče Tolstého (1817-1875) a Vladimira Alexandroviče Solloguba (1813–1882) a také sovětského novoromantického spisovatele Alexandra Grina (1880–1932), autora exotických novel odehrávajících se ve vysněných krajích – např. \"Nachové plachty\" (1923, Алые паруса), \"Běžící po vlnách\" (1928, Бегyщая по волнaм) nebo \"Jessie a Morgiana\" (1929, Джесси и Моргиана).\n\nNa počátku 19. století bylo Polsko rozděleno mezi tři okupační mocnosti: Rusko, Rakousko a Prusko. Proto se hlavním tématem představitelů polského romantismu, především pokrokové části polské šlechty, stal národně osvobozenecký boj za opětovné získání státní samostatnosti. Neúspěšné povstání z let 1830–1831 pak vedlo k těžkým represáliím, k emigraci nejlepších představitelů polské kultury a k jejich přesvědčení, že osud polského národa je vykoupením pro svobodu jiných slovanských národů (tzv. mesianismus).\n\nCestu romantismu v Polsku razil svými teoretickými výklady básník Kazimierz Brodziński (1791–1835). čímž platně přispěl k založení národní polské literatury (jeho umělecké dílo vycházelo ještě z preromantismu).\n\nVrcholným představitelem polského romantismu je básník Adam Mickiewicz (1798–1855), od roku 1832 žijící v Paříži. Je autorem lyrických básní, cyklů sonetů, balad a romancí s folklórními motivy, lyricko-epických poem \"Gražina\" (1823, Grażyna) a \"Konrád Wallenrod\" (1828) s námětem boje za svobodu Polska a národního eposu \"Pan Tadeáš\" (1834, Pan Tadeusz), ve kterém se na pozadí napoleonských válek zobrazuje nejednotnost polského národa (epos vypráví o dvou zemanských rodinách, které znesvářela stará rodinná tradice a které usmířila až láska). Nedokončené zůstalo faustovské básnické drama \"Tryzny\" (1832, Dziady), ve kterém se Mickiewicz snažil zobrazit nejpalčivější problémy soudobé společnosti.\n\nDruhým nejznámějším polským romantikem je Juliusz Słowacki (1809–1849), rovněž nucený žít v cizině. V básnickém dramau \"Kordian\" (1834) zobrazil hrdinu, který trpí nedostatkem vůle ke vzpouře proti nesvobodě a bezpráví. Jiné jeho divadelní hry – např. \"Balladyna\" (1839), \"Mazepa\" (1840) a další – vyjadřují prudkou společenskou revoltu a hluboké vlastenectví. Vrcholem jeho díla je básnická povídka \"Anhelli\" (1838), která biblickým slohem vypráví o utrpení polské emigrace, a rozsáhlý epos \"Beňovský\" (1841, Beniowski), líčící dobrodružné životní osudy uherského zemana.\n\nK dalším představitelům polského romantismu patří:\n\"Polští romantičtí spisovatelé\"\n\nZ polských novoromantiků je nutno jmenovat Stefana Żeromskiho (1864–1925), autora rozsáhlého románu z období napoleonských válek \"Popely\" (1904, Popioly). Z romantismu vyšlo i modernistické hnutí \"Mladé Polsko\", k jehož nejvýznamnějším představitelům patřil malíř, grafik, dramatik, básník, jevištní výtvarník a architekt Stanisław Wyspiański (1869–1907), autor řady dramat, ve kterých zpracoval náměty z mytologie a pověstí, ale též z polské historie i současnosti – např. \"Varšavanka\" (1898, Warszawianka), \"Veselka\" (1901, Wesele), \"Achiles\" (1903, Achilleis) a další.\n\nRomantismus v dánské literatuře vznikl jako směr na počátku 19. století a jeho období je někdy pro velký rozvoj literatury, malířství a filosofie nazýváno zlatým věkem dánské kultury. Myšlenkově a esteticky je dánský romantismus odvozen od romantismu německého, jehož principy přinesl do Dánska dánsko-německý filosof, přírodovědec a spisovatel Henrik Steffens (1773-1845). Pod vlivem jeho přednášek vznikla první vlna dánského literárního romantismu, jejímiž zakladateli jsou:\n\nNejvýznamnějšími představiteli dánského literárního romantismu jsou Hans Christian Andersen (1805–1875), autor umělých pohádek a jeden z největších světových pohádkářů, a filosof, teolog a psycholog Søren Kierkegaard (1813–1855), jedna z hlavních postav dánské kultury vůbec.\n\nK dánským romatikům ještě patří:\n\"Dánští romantičtí spisovatelé\"\n\nObdobí romantismu v české literatuře odpovídá vyvrcholení českého národního obrození, které se stalo celonárodním hnutím, znamenalo definitivní vítězství nad germanizací, postupně nabylo politického charakteru a vnitřně se diferencovalo. V tomto období se česká národní kultura, zejména pak literatura, pozdvihla na vyšší úroveň.\n\nPřibližování se evropskému standardu je nejzřetelněji vidět na díle Karla Hynka Máchy (1810–1836), který je považován za prvního moderního českého básníka. Mácha je kromě lyrických básní autorem autobiografického cyklu \"Obrazy ze života mého\" (1834), ze kterého byly realizovány jen dvě prózy, \"Večer na Bezdězu\" s ohlasem cestovních dojmů a \"Marinka\" o tragické lásce k nemocné umírající dívce, povídky (či spíše básně v próze) \"Pouť krkonošská\" (1834), v níž zpracoval hrůzný snový zážitek a formuloval úzkost z neexistence posmrtného života, historické prózy \"Křivoklad\" (1834) z doby krále Václava IV. (šlo o první díl zamýšlené tetralogie \"Kat\"), románu \"Cikáni\" (1835), ve kterém vyjádřil tragický pocit marnosti života, a především poemy \"Máj\" (1836), obsahující závažné myšlenky o řádu světa a života, o síle osudu a o smyslu lidské existence a postihující rozpor mezi životem a smrtí, nesmrtelností a vědomím zániku.\nK dalším představitelům českého romantismu patří\n\nZ romantismu vyšla i generace tzv. Májovců, navazujících především na odkaz Karla Hynka Máchy a pojmenovaná podle almanachu \"Máj\" z roku 1858. K jejím nejvýznamnějším představitelům patřil Vítězslav Hálek (1835–1874), Jan Neruda (1834–1891), Karolína Světlá (1830–1899), Jakub Arbes (1840–1914) a další.\n\"Čeští romantičtí spisovatelé\"\n\nMezi české pozdní romantiky řadíme především tzv. Lumírovce soustředěné kolem časopisu Lumír. Jejich vůdčím představitelem byl básník, dramatik a překladatel Jaroslav Vrchlický (1853–1912), který se ve svém epickém cyklu \"Zlomky epopeje\" (1878–1906) snažil po vzoru Victora Huga podat obraz myšlenkového vývoje lidstva. Kromě toho je Vrchlický autorem mnoha sbírek lyrické poezie a také divadelních her, z nichž nejznámější je komedie \"Noc na Karlštejně\" (1884) a trilogie \"Hippodamie\" (1890–1891).\n\nDalším významným novoromantikem byl básník a prozaik Julius Zeyer (1841–1901), jednak tvůrce básnických parafrází starých příběhů a mýtů – např. \"Vyšehrad\" (1880), \"Ossianův návrat\" (1885) nebo \"Karolinská epopeja\" (1896), jednak autor děl prozaických děl – např. \"Tři legendy o krucifixu\" (1895), novela \"Dům U tonoucí hvězdy\" (1894) nebo romány \"Ondřej Černyšev\" (1876), \"Román o věrném přátelství Amise a Amila\" (1877) a \"Jan Maria Plojhar\" (1888). Známé je i jeho pohádkové drama \"Radúz a Mahulena\" (1898).\n\nRomantismus ve slovenské literatuře je spojen se slovenským národním obrozením, jehož počátek se v době osvícenství realizoval v jazykové podobě české nebo v bernolákovské, neboť římsko-katolický kněz Anton Bernolák (1762–1813) podnikl roku 1787 první a ne zcela úspěšný pokus vytvořit na základě západoslovenského nářečí spisovnou slovenštinu. Později se stala středisky národního hnutí evangelická lycea, hlavně v Bratislavě, s dominující postavou Ľudovíta Štúra (1815–1856), který kolem roku 1843 vytvořil současný slovenský spisovný jazyk na základě středoslovenských nářečí (první tištěnou knihou v novém spisovném jazyce byl v roce 1844 druhý ročník almanachu \"Nitra\"). Se Štúrovým jménem je spojena generace talentovaných romantických básníků a prozaiků známých též jako štúrovci. Jejími vedoucími osobnostmi byli básníci:\n\"Slovenští romantičtí spisovatelé\"\n\n\"Finští romantičtí spisovatelé\"\n\n\"Maďarští romantičtí spisovatelé\"\n\n\n\n\"Portugalští romantičtí spisovatelé\"\n\n\"Srbští a chorvatští romantičtí spisovatelé\"\n\n\"Španělští romantičtí spisovatelé\"\n\n\n\"Evropští romantičtí spisovatelé\"\n\nNástupem romantismu v 1. polovině 19. století vznikla v USA skutečná národní literatura, jejíž představitelé měli sice základ v evropské literatuře, ale nacházeli témata, která byla typická pro americkou kulturu a stali se tak americkými klasiky.\n\nJako první svým dílem přetvořil tradice evropské romantiky v duchu vznikajícího amerického národního vědomí prozaik a historik Washington Irving (1783–1859), který se zobrazováním slabůstek a nedostatků svých hrdinů stal jedním ze zakladatelů amerického humoru.\n\nNejvýraznější osobností tohoto období je zakladatel detektivního a hororového žánru, básník, prozaik, literární teoretik a esejista Edgar Allan Poe (1809–1849), autor básní vyznačujících se snovou obrazností a racionálním využitím formálních prostředků a efektů – např. \"Havran\" (1845, Raven), fantastických, mystických, groteskních a hrůzostrašných, ale i humoristických povídek – např. \"Zánik domu Usherů\" (1839, The Fall of the House Of Usher), \"Maska červené smrti\" (1842, The Masque of the Red Death) nebo \"Jáma a kyvadlo\" (1843, The Pit and the Pendulum), detektivních povídek s prvním „velkým detektivem“ Augustem Dupinem – např. \"Vraždy v ulici Morgue\" (1841, The Murders in the Rue Morgue) a ponurého románu s děsivým nevysvětlitelným koncem \"Příběhy Arthura Gordona Pyma\" (1838, The Narrative of Arthur Gordon Pym).\n\nK dalším představitelům amerického romantismu patří:\n\"Američtí romantičtí spisovatelé\"\nZ amerických novoromantiků je nutno jmenovat prozaika Ambrose Bierceho (1842–1914), který proslul především svými povídkami hrůzy, v nichž navázal na tradici Edgara Allana Poea a ve kterých líčil i příběhy z války Severu proti Jihu, kde sám bojoval – např. \"Případ na mostě přes Soví řeku\" (1891, An Occurrence at Owl Creek Bridge), \"Moxonúv pán\" (1909, Moxon's Master) a další. Kromě toho je považován za mistra černého humoru, stíhajícího cynismus a sadismus, a je znám také svou sbírkou aforistických definic \"Ďáblův slovník\" (1911, The Devil's Dictionary).\n\nObdobí romantismu je u většiny latinskoamerických zemí spjato s bojem za nezávislost (např. Mexiko a Chile vyhlásilo nezávislost roku 1810, Paraguay 1811, Argentina 1816, Peru a Kolumbie 1821, Ekvádor a Brazílie 1822, Bolívie a Uruguay 1825), což mělo za následek i prudký rozvoj národních literatur v těchto zemích.\n\"Argentinští romantičtí spisovatelé\"\n\n\"Brazilští romantičtí spisovatelé\"\n\n\n"}
{"id": "266552", "url": "https://cs.wikipedia.org/wiki?curid=266552", "title": "Artur Lundkvist", "text": "Artur Lundkvist\n\nArtur Lundkvist (3. března 1906, Perstorp – 11. prosince 1991, Solna) byl švédský spisovatel, básník a literární kritik. V roce 1929 byl jedním z autorů antologie Fem unga. Od roku 1968 byl členem Švédské akademie.\n\nNapsal asi 80 knih. Jeho díla byla přeložena do asi 30 jazyků. On sám rovněž přeložil mnoho děl ze španělštiny a francouzštiny do švédštiny. Někteří autoři, které překládal, později dostali Nobelovu cenu za literaturu.\n\n\n"}
{"id": "266554", "url": "https://cs.wikipedia.org/wiki?curid=266554", "title": "Llanfair", "text": "Llanfair\n\nLlanfair může být:\n\n"}
{"id": "266558", "url": "https://cs.wikipedia.org/wiki?curid=266558", "title": "Almazán", "text": "Almazán\n\nAlmazán je španělská obec v autonomním společenství Kastilie a León. S 5800 obyvateli je druhým největším sídlem provincie Soria, jednoho z nejméně zalidněných a nejchudších území Evropské unie. Almazán si na rozdíl od mnoha okolních obcí uchoval železniční spojení Soria–Madrid.\n"}
{"id": "266560", "url": "https://cs.wikipedia.org/wiki?curid=266560", "title": "Keith Moon", "text": "Keith Moon\n\nKeith John Moon (23. srpna 1946 Londýn – 7. září 1978 Londýn) byl anglický bubeník, člen skupiny The Who. Byl proslulý svým chaotickým stylem hry na bicí a destruktivním životním stylem. Moon se ke skupině Who připojil v roce 1964, kdy nahradil Douga Sandoma. Hrál na všech albech skupiny, počínaje debutovým \"My Generation\" (1965) až po \"Who Are You\" (1978), vydaném dva týdny po jeho smrti.\n\nKeith John Moon se narodil 23. srpna 1946 v Londýně Arthurovi a Kathleen Moonovým a poté žil ve Wembley. Byl neobyčejně hyperaktivní. Jeho otec mu dal přezdívku \"Nobby\". Jediná věc, která mohla udržet jeho pozornost, byla hudba. Ve škole se mu nedařilo a opustil ji v roce 1961.\n\nJako dvanáctiletý se Moon stal členem kapely místní organizace Sea Cadet Corps jako hráč na vojenskou trubku polnici, ale zanedlouho přešel na místo bubeníka. Moon začal bubnovat ve čtrnácti poté, co mu jeho matka koupila bicí. Keith dostával lekce bubnování od jednoho z nejhlasitějších bubeníků té doby, Carla Littlea, kterému platil 10 šilinků za lekci. Mezitím se stal členem jeho první opravdové kapely \"The Escorts\". Později strávil 18 měsíců jako bubeník za \"The Beachcombers\", londýnskou cover kapelu významnou pro interpretace písní Cliffa Richarda.\n\nV sedmnácti letech se stal členem The Who, kdy nahradil jejich původního bubeníka Douga Sandoma. Na začátku kariéry The Who, jakmile získali příznivce, usilovali o to se nějak odlišit od ostatních kapel té doby. Když jejich živá vystoupení vyvrcholila v něco, co bylo později popsáno jako auto-destruktivní umění, s Petem Townshendem (Moon ho nadšeně následoval) rozbíjeli svoje vybavení. Tím se sice proslavili v tisku, ale začali mít nedostatek peněz. Jejich chování začaly napodobovat další kapely a umělci včetně Jimiho Hendrixe na jeho vystoupení v roce 1967 na Monterey Pop Festivalu. Moon pro to projevil nadšení, rozkopával a rozbíjel svoje bicí. V roce 1967 během jejich vystoupení v \"The Smothers Brothers Comedy Hour\" měl Moon v jednom z bubnů uložené trhaviny. Během finále \"My Generation\" nálož vybouchla. Spekuluje se o tom, že právě tento výbuch měl za následek, že Townshend pak měl problémy se sluchem, ačkoli sám Townshend to přisuzoval dlouhodobému používání sluchátek v nahrávacím studiu. Během jeho jediného bubenického sólo vystoupení v televizi Moon naplnil průhledné bubny vodou a zlatými rybičkami a hrál na ně pro obecenstvo. Za podobné šaškárny získal přezdívku \"Moon the Loon\". Stal se jedním z nejznámějších bubeníků.\n\n\n\n"}
{"id": "266561", "url": "https://cs.wikipedia.org/wiki?curid=266561", "title": "Per Christian Jersild", "text": "Per Christian Jersild\n\nPer Christian Jersild (* 14. března 1935, Katrineholm) je švédský spisovatel a lékař, držitel čestného doktorátu Univerzity v Uppsale.\n\nJersild napsal od roku 1960 více než 30 knih. Nejznámějšími jsou \"Barnens ö\" (Ostrov dětí, zfilmováno v r. 1980) a \"Babels hus\" (Babylonský dům; k dispozici ve slovenském překladu). Od poloviny 80. let je fejetonistou deníku \"Dagens Nyheter\".\n\n"}
{"id": "266562", "url": "https://cs.wikipedia.org/wiki?curid=266562", "title": "Martin AM Mauler", "text": "Martin AM Mauler\n\nMartin AM Mauler byl palubní útočný letoun US Navy. Jeho vývoj začal ještě za druhé světové války, ale díky jeho zdržení se do služby dostal až po válce. Bylo postaveno jen 151 sériových kusů, které ale operačně sloužily jen krátce, protože je vytlačil menší a jednodušší typ Douglas A-1 Skyraider. Operační jednotky typ přestaly používat v roce 1950 a z rezervních jednotek byl vyřazen v roce 1953.\n\nVe 30. a na počátku 40. let se palubní bombardéry US Navy dělily do dvou specializovaných kategorií - torpédových a střemhlavých bombardérů. V roce 1943 ale byla tato koncepce změněna, že nově objednané typy byly víceúčelové. Na rozdíl od starších letounů už neměl být potřeba radista, bombometčík a díky tomu, že nové stroje měly operovat ve stejných rychlostech jako stíhací letouny, ani zadní střelec.\n\nPro nový typ BTM Mauler byl vybrán motor Pratt & Whitney Wasp Major, což byl čtyřhvězdicový 28-válec, nejsilnější pístový motor v operační službě. To způsobovalo potíže při startu kdy měl Mauler silnou tendenci vybočit z dráhy. Samotný letoun také patřil k největším jednomístným, jednomotorovým strojům. Síly v řízení rozměrného letounu byly tak velké, že pilot musel ovládat stroj použitím systému hydraulických servomotorů. Přestože dva prototypy létaly od roku 1944 (první let proběhl 26. srpna 1944), zdržení ve vývoji nakonec vedlo k tomu, že typ objednaný především pro podporu americké invaze do Japonska, byl schopen zařazení do služby až v roce 1947.\n\nProblémy se chvěním ocasních ploch vedly k ročnímu zdržení při zařazení do služby, ke kterému došlo až v roce 1948. Letounu při tom bylo přiděleno nové označení AM-1, které odpovídalo jeho útočnému poslání. Mauler mohl nést enormní množství výzbroje. Jeden kus dokonce vytvořil rekord pro jednomotorový letoun, když s ním testovací pilot vzlétl se třemi 1000 kg torpédy, 12 pumami po 230 kg a plnou palubní výzbrojí. To celkem obnášelo 4830 kg výzbroje. V běžné službě měl být ale náklad menší.\n\nV operační službě se ale také ukázalo, že Mauler je náročný na pilotáž při přistání na letadlové lodi a vysloužil si tím přezdívku \"Awful Monster\". Protože jeho konkurent AD-1 Skyraider byl menší, jednodušší a příjemnější na pilotáž, piloti mu jednoznačně dávali přednost. V roce 1950 bylo rozhodnuto provozovat Maulery jen z pozemních základen, nakonec byl ale téhož roku vyřazen z aktivní služby a za tři roky i ze služby v záložních jednotkách.\n\nDodnes se zachovaly přibližně čtyři kusy. Kus, který vytvořil rekord v nosnost je v \"National Museum of Naval Aviation\" ve Floridské Pensacole. Jiné jsou pravděpodobně rozebrané v depozitářích a další kus, vlastněný \"Commemorative Air Force\" byl ještě v 80. letech udržován v letuschopném stavu.\n\n\n\n\n\n"}
{"id": "266566", "url": "https://cs.wikipedia.org/wiki?curid=266566", "title": "Jazyková rada (Švédsko)", "text": "Jazyková rada (Švédsko)\n\nJazyková rada (švédsky \"Språkrådet\", do roku 2006 \"Svenska språknämnden\", Švédská jazyková komise) je hlavní regulační institucí ve Švédsku pro podporu a kultivaci švédského jazyka. Rada byla spoluzaložena švédskou vládou, má polooficiální status, ale nemá rozhodovací pravomoci. Provádí kontrolu různých jazykových publikací, které uvádějí doporučení týkající se pravopisu a mluvnice, a stejně tak knih z oblasti lingvistiky určených pro širokou veřejnost.\n\nJazyková rada se skládá z různých organizací, jejichž zájmem je švédský jazyk, např. Švédská akademie (\"Svenska Akademien\") nebo Švédský rozhlas (\"Sveriges Radio\"). Rovněž je zastoupena celá řada organizací novinářů, učitelů, spisovatelů, herců a překladatelů.\n\n"}
{"id": "266580", "url": "https://cs.wikipedia.org/wiki?curid=266580", "title": "Lignocel", "text": "Lignocel\n\nLignocel je kokosová drt' používaná jako substrát do terárií. Prodává se lisovaný a před použitím je třeba ho zalít vodou. Do hodiny po zalití zvětší svůj objem a stane se sypkým. Hodí se do terárií k různým živočichům a lze jej použít jako součást substrátu rostlin. Lignocel dobře udržuje vlhkost.\n"}
{"id": "266581", "url": "https://cs.wikipedia.org/wiki?curid=266581", "title": "Boro-tala", "text": "Boro-tala\n\nBoro-tala je řeka v ČLR na západě autonomní oblasti Sin-ťiang v Džungarsku. Je 250 km dlouhá.\n\nŘeka protéká mezi hřbety Džungarský Alatau na severu a Boro-choro a jeho výběžky na jihu. Na dolním toku někdy vysychá. Říční koryto je velmi členité a na dolním toku dosahuje šířky 100 až 150 m. Ústí do jezera Ebinur.\n\nVyšších vodních stavů dosahuje na jaře. Také v létě dochází k povodním, které jsou způsobené dešti.\n\nNa dolním toku se využívá na zavlažování a k zásobování vodou.\n"}
{"id": "266583", "url": "https://cs.wikipedia.org/wiki?curid=266583", "title": "Ohniváček celíkový", "text": "Ohniváček celíkový\n\nOhniváček celíkový (\"Lycaena virgaureae\", Linné 1758) je červený motýl z čeledi modráskovitých.\nDélka předních křídel je 17 – 20 mm, přičemž líc je u samečků zářivě oranžový lokálně až červený, u středoevropských populací pak bez skvrn. Černý okrajový lem ohraničuje celý obvod křídel. Na zadních křídlech je na okraji patrné mírné vyklenutí. Okrajový černý lem je na zadních křídlech ozdoben řadou malých černých teček, spojených s tmavým okrajem. U samiček jsou ve vnější a střední části tmavé skvrny na líci sytě červenožlutých až žlutých křídel. Tmavé skvrny jsou pak při okraji uspořádány do zřetelných řad. Křídla jsou oproti samečkům méně zašpičatělá.\n\nNa rubu křídel pak u obou pohlaví jsou menší černé a řada bílých skvrn na červenavě okrovém podkladu. Zbarvením spodní strany s kombinací malých černých a světlých skvrnek se pak liší od jihoevropských populací. Těmito skvrnami se pak mj. odlišuje od příbuzného a velmi podobného ohniváčka černočárného (\"Lycaena dispar\"). U něj bílé skvrny spodní strany zadních křídel chybí.\n\nVlhké a rozkvetlé louky, slatiny a také okraje lesů, průseky, paseky a volné lesní prostupy a světliny a křovinaté biotopy. Hlavně pak v podhorských oblastech až do výšky 1500 m n. m. Na suchých stanovištích je vzácnější.\n\nVyskytuje se v celém mírném pásmu centrální Evropy přes Rusko po Asii. Směrem na západ Evropy je jeho areál výskytu ostrůvkovitý. V převážné části Pyrenejského poloostrova a na Balkánu jen řídce. V rámci ČR je rozšířen lokálně, velmi vzácně pak v nižších nadmořských výškách a v lokalitách s intenzivním zemědělstvím.\n\nDříve velmi hojný, nyní je v podhůří a horách dosud hojný na mnohých místech obzvláště v nižších polohách vzácný. Lze předpokládat, že podmínkou výskytu jsou biotopy v pokročilejším stádiu sukcese, než u jiných lučních motýlů (podrosty, přítomnost keřů a vyšších bylin). Lokálně se mohou početní stavy výskytu periodicky v delším časovém horizontu značně měnit.\n\nOd poloviny června až do konce srpna. Samička klade jednotlivě zelená vajíčka na spodní partie živné rostliny. Ročně je pouze jedna generace motýlů. Housenka má zelené zabarvení.\n\nKyseláč luční (\"Acetosa pratensis\"), Šťovík kyselý (kyselka) (\"Rumex acetosa\")\n\nNepatří mezi ohrožené druhy.\n\n\n\n"}
{"id": "266584", "url": "https://cs.wikipedia.org/wiki?curid=266584", "title": "Vlasta Kálalová", "text": "Vlasta Kálalová\n\nVlasta Kálalová-di Lottiová (26. října 1896, Bernartice – 15. února 1971, Písek) byla česká lékařka, která se specializovala na tropické nemoci a entomologii. V letech 1925–1933 působila v Bagdádu, kde léčila i členy královské rodiny. Přispěla k výzkumu tropických nemocí a rozšířila rovněž sbírku Národního muzea o vzácné exempláře exotického hmyzu.\n\nNarodila se v Bernarticích u Tábora v učitelské rodině. V sedmnácti letech mluvila anglicky, francouzsky, rusky, italsky, španělsky, německy a turecky. Zvolila si lékařskou fakultu, kde si vybrala chirurgickou specializaci.\n\nJejí život ovlivnila přednáška profesora Jaroslava Hlavy na téma exotická parazitologie, který se v ní zmínil o potřebě zřízení speciálního pracoviště pro výzkum tropických chorob v Damašku či Bagdádu.\n\nPro splnění svého snu studovala arabštinu a perštinu, předplatila si turecký lékařský časopis, aby si osvojila medicínské názvosloví. Jako přípravu na exotické podnebí podnikala v nejparnějších dnech mnohakilometrové pochody. Napsala několik bezvýsledných žádostí o půjčku a zdálo se, že její sen se uskutečnit nepodaří. Prezidentova dcera Alice Masaryková, zakladatelka Československého červeného kříže, jí sjednala schůzku s T. G. Masarykem. Tehdy osmadvacetiletá lékařka vyprávěla o svých potížích se sháněním peněz a zmínila se i o tom, že má nějaké úspory. \"„Ty si schovejte, budete je potřebovat. Můj právní zástupce už má příkaz k úhradě výloh vaší cesty,“\" prohlásil k jejímu velkému překvapení prezident. Postupně jí pro uskutečnění velkých plánů půjčil 244 tisíc korun, které během tří let dokázala do posledního haléře splatit. Ještě v roce 1924 odcestovala do Cařihradu na Kliniku Omara Paši.\n\nSehnat místo v některé z nečetných nemocnic bylo nemožné. Řešením byla pouze soukromá praxe. Kálalová se usadila v Bagdádu, kde ordinovala především pro muslimské pacientky, které se nesměly odhalit před cizím mužem. Mohla si tak brzy dovolit svou praxi rozšířit a 15. března 1925 otevřela v Bagdádu československou nemocnici. Koupila budovu v centru zvanou Burazanliu neboli Dům trubačů, kde založila sanatorium neboli mustausaf s dvaceti lůžky a téměř sedm let jej úspěšně vedla. Operovala i složité případy.\nJejí pověst se dostala až k panovníkovi emírovi Fajsalovi I. a Kálalová brzy léčila i některé členy královské rodiny.\n\nBěhem pobytu v Iráku přispívala Vlasta Kálalová i k výzkumu tropických nemocí, jejichž vzorky posílala do Prahy. Když se ozvalo Národní muzeum s prosbou o pomoc při rozšiřování sbírky exotického hmyzu, stala se Kálalová také nadšenou entomoložkou a objevila i několik nových druhů. Zoologickému oddělení Národního muzea v Praze poslala sbírku obsahující půl milionu exemplářů. Starověké památky z její pozůstalosti jsou též ve sbírkách Náprstkova muzea.\n\nPo svatbě s vnukem italských přistěhovalců, úředníkem státní správy v Iráku Giorgiem di Lottim se manželům narodily dvě děti – Radbor a Drahomila Lydia. Kálalová ihned po porodu začala opět pracovat v nemocnici. Onemocněla však horečkou dengue a byla několik měsíců upoutána na lůžko. \n\nRoku 1932 se vrátila do Čech, kde se po několika letech uzdravila. Velkou útěchou a zadostiučiněním pro ni byl zájem T. G. Masaryka. \"„Udělala jste v cizině Československu dobré jméno. A takový kus práce, že by to leckterý mužský nezastal,“\" prohlásil tehdy prezident.\n\nOkupaci v letech 1939–1945 prožila v rodných Bernarticích, kde si otevřela soukromou ordinaci. Dne 8. května 1945, poslední den druhé světové války v Evropě, ustupující němečtí vojáci postříleli celou její rodinu. Sama unikla smrti jenom proto, že ji, ležící v tratolišti krve, vrazi považovali za mrtvou. Bezprostředně po tragédii se Kálalová věnovala pomoci válkou postižených mladých lidí, později začala znovu cestovat (USA, Norsko, SSSR, Itálie, ...). Své lingvistické znalosti rozšířila na čtrnáct jazyků. Přednášela na mnoha místech v Evropě i ve Spojených státech.\n\nStatečný postoj projevila MUDr. Vlasta Kálalová, když osobním dopisem žádala tehdejšího prezidenta Klementa Gottwalda, aby nepodepsal trest smrti pro Miladu Horákovou. Svůj postoj zdůvodnila právě tím, že jí nacisté zabili manžela a dvě děti. Obdobně vystoupila i ve prospěch dalších zatčených.\n\nKdyž Vlasta Kálalová-di Lottiová v únoru 1971 zemřela, veřejnost o její existenci většinou nevěděla. Její úmrtí včetně životopisných údajů zaznamenaly Zdravotnické noviny.\n\n\n\n\n"}
{"id": "266585", "url": "https://cs.wikipedia.org/wiki?curid=266585", "title": "Sklípkan herkules", "text": "Sklípkan herkules\n\nSklípkan herkules (\"Hysterocrates hercules\") je africký sklípkan žijící v pásu od Beninu přes Ghanu, Kamerun do Nigérie.\n\nZbarvení je variabilní od světle rezavé, přes hnědou až po temně černou. V těle dosahuje velikosti až 8 cm.\n\nV zajetí je nejčastěji chovaným sklípkanem rodu Hysterocrates. Patří mezi zemní hrabavé sklípkany žijící v hlubokých vyhrabaných norách. Nejedná se o příliš útočný druh, je-li vyrušen, obvykle se uchyluje do bezpečí své nory. V případě kdy je zatlačen do kouta, se neváhá postavit do obranného postoje, či spravit výpad. Některé exempláře se však mohou temperamentem lišit. Při kousnutí je nutné vyhledat lékařskou pomoc, jelikož tento druh má silný jed, který může být zdraví nebezpečný.\n\n"}
{"id": "266587", "url": "https://cs.wikipedia.org/wiki?curid=266587", "title": "Convair XP-81", "text": "Convair XP-81\n\nConsolidated Vultee XP-81 byl projekt jednomístného celokovového dálkového stíhacího letounu, jehož pohon by kombinoval turbovrtulový motor a proudový motor. Přestože vývoj prototypů byl slibný, nedostatek vhodných motorů, společně s koncem druhé světové války vedly k tomu, že byl nakonec vývoj zrušen.\n\nDva prototypy letounu XP-81 byly objednány 11. února 1944. Důvodem, proč byl zvolen kombinovaný pohon, byla snaha kombinovat výkon proudových motorů a vytrvalostí turbovrtulových motorů. Byl to kompromis, který byl daný tím, že proudové motory byly stále novou konstrukcí a přes svůj slibný vývoj měly stále vysokou spotřebu a nízký výkon. Pro XP-81 byl vybrán turbovrtulový motor General Electric TG-100, který roztáčel čtyřlistou vrtuli v přídi letounu a proudový motor Allison J33 na konci trupu. TG-100 byl později přeznačen na \"XT-31\". Turbovrtulový pohon sloužil pro lety při cestovní rychlosti a proudový motor se měl přidat v boji pro dosažení maximální rychlosti.\n\nPrvní prototyp XP-81 byl dokončen v lednu 1945. Jelikož se ale opozdil vývoj turbovrtulového motoru, ten nemohl být zatím nainstalován. Byl proto prozatím nahrazen pístovým motorem \"Packard V-1650-7 Merlin\" z typu North American P-51D Mustang. Takto upravený XP-81 absolvoval první vzlet ze základny Muroc 11. února 1945. Testy ukázaly, že s výjimkou podélné stability, což bylo později vyřešeno úpravou ocasních ploch, měl letoun dobré vlastnosti a výkony.\n\nBylo objednáno 13 předsériových YP-81, ale mezitím byl obsazeny ostrovy Guam a Saipan, což vedlo k tomu, že potřeba dálkových eskortních letounů už nebyla tak akutní. Navíc se blížilo i vítězství nad Japonskem. Těsně před ním byla objednávka předsériových YP-81 stornována, přestože jejich stavba pokročila na 85 %. Ty by v případě svého dokončení byly stejné jako prototypy, jen už s lehčím a výkonnějším turbovrtulovým motorem TG-110, mírně upraveným křídlem a výzbrojí šesti 12,7 mm kulometů, nebo šesti 20 mm kanónů.\n\nKdyž se XP-81 vrátil z letiště Muroc zpět do továrny Vultee, byl Merlin vyměněn za turbovrtulový motor TG-110 a v testech se pokračovalo. Ukázalo se ale, že TG-110 je prozatím schopen dosáhnout jen nižších výkonů, než bylo projektované a byl tak srovnatelný s původním motorem Merlin. Výkony XP-81 s tímto motorem tedy nebyly nijak výrazně lepší. Testy letounu ještě v menší míře pokračovaly do roku 1947.\n\n\n\n\n"}
{"id": "266588", "url": "https://cs.wikipedia.org/wiki?curid=266588", "title": "Krátkonožka evropská", "text": "Krátkonožka evropská\n\nKrátkonožka evropská (\"Ablepharus kitaibelii\", Bibron & Bory, 1833) je drobný scink a jediný středoevropský zástupce čeledi scinkovití (Scincidaee).\n\nSamci dosahují přibližné délky 7–11 cm, samice 6–9 cm. Do určité míry se podobá vzdáleně příbuznému slepýši křehkému, ale na rozdíl od něj má vyvinuty čtyři končetiny a její oči nemají víčka.\n\nKrátkonožka je vejcorodá, klade obvykle 2-4 vejce, která dosahují na délku velikosti 0,6-0,8 cm. Tak neobvykle velké rozměry jsou dány tím, že po nakladení do sebe absorbují vzdušnou vlhkost.\n\nVyskytuje se na Balkánském poloostrově a zasahuje až do střední Evropy. Nejblíže k Česku ji lze nalézt v nejjižnější části Slovenska.\n\n"}
{"id": "266589", "url": "https://cs.wikipedia.org/wiki?curid=266589", "title": "Ještěrka živorodá", "text": "Ještěrka živorodá\n\nJeštěrka živorodá (\"Zootoca vivipara\", starším názvem \"Lacerta vivipara\") je široce rozšířený eurasijský plaz a vůbec nejhojnější druh ještěrky v Česku.\n\nJeštěrka živorodá je obvykle méně než 15 cm dlouhá (vyjma ocasu, který je 1,5 až 2krát delší než celé tělo), má krátké končetiny s dlouhými prsty a silnější krk a ocas. Její zbarvení je dle lokalit značně proměnlivé. Nejčastěji se objevují světle hnědí jedinci, ale může být zbarvena např. šedě, olivově zeleně nebo dokonce černě. Samci bývají většinou v porovnání se samicemi štíhlejší a mnohdy postrádají i tmavé pruhy na bocích nebo na hřbetu, tmavé skvrny na břišní straně těla a na rozdíl od samic mívají výrazněji zbarvenou břišní část.\n\nV Česku nám hrozí záměna s podobnou ještěrkou zední (\"Podarcis muralis\"), která bývá o něco větší a na těle má výrazné síťkování.\n\nJeštěrka živorodá patří mezi vůbec nejrozšířenější druhy pozemních plazů na světě. Nalezneme ji téměř v celé Evropě a západní až východní Asii, od Irska po ostrov Hokkaidó a Sachalin. Chybí v zemích kolem Černého moře a ve většině středomořských oblastí, ačkoli se vyskytuje i v severním Portugalsku a Španělsku, v severní Itálii, Srbsku, Severní Makedonii a Bulharsku.\n\nDíky své vysoké přizpůsobivosti dokáže žít ještěrka živorodá i ve vysoce položených, severních oblastech jako jeden z mála žijících plazů a pomyslnou hranici jejího areálu výskytu tvoří až Polární kruh. Vystupuje obvykle do nadmořské výšky pod 2 000 m, ale v některých oblastech, např. v Alpách, ji můžeme spatřit i v 3 000 m n. m. V České republice ji nejčastěji nalezneme v zahradách, parcích, lesích, horských oblastech nebo na loukách. V jiných částech světa se vyskytuje i v lokalitě s rýžovými poli nebo poblíž bažin.\n\nJe aktivní ve dne a většinu času tráví na zemi, ačkoli umí dobře i šplhat po stromech nebo skalách. Její potravou se stávají především drobní bezobratlí živočichové, zvláště pak hmyz nebo členovci. Sama se pak stává potravou hadů nebo větších dravých ptáků. Za chladnějších letních dnů se často vyhřívá na výslunných březích, zplošťuje přitom tělo a roztahuje končetiny.\n\nV severnějších oblastech začíná hibernovat v září nebo říjnu, pod zemí nebo pod kameny. Probouzí se přitom až v únoru. Populace z teplejších oblastí často nehibernují vůbec a jsou aktivní po celý rok, ačkoli v zimě obvykle méně.\n\nPáří se v dubnu až květnu. Samec dosahuje pohlavní dospělosti ve dvou, samice až ve třech letech života. Samici při páření samec pevně stiskne a pokud není samice připravena na spáření, svého nápadníka uvědomí silným kousnutím. Mláďata se vyvíjí v matčině břiše přibližně tři měsíce.\n\nSvůj název, \"živorodá\", získala díky mezi ještěrkami neobvyklé vlastnosti rodit živá mláďata. Ještěrka živorodá je jedním z mála reprodukčně bimodálních druhů plazů, u níž se vyskytují jak živorodé (lecitotrofní), tak vejcorodé populace. Živorodá (lecitotrofní) populace je ve většině areálu. Populace jihozápadní Evropy jsou oviparní. Mláďata se rodí obvykle v červenci a v jednom vrhu jich je 3–10. Mladé ještěrky se rodí ve vaječné bláně, z níž se téměř okamžitě dostávají, jsou černá a po narození velká obvykle méně jak  cm. Jde také o poměrně dlouhověkého plaza, v přírodě se dožívá obvykle i více jak 15 let.\n\nV případě ohrožení předstírá mrtvou. Lehne si na záda, z tlamičky vypustí kapku krve a přestane se hýbat.\n\n\nV České republice je zvláště chráněna jako silně ohrožený druh, je tedy mimo jiné zakázán i její odchyt, chov v zajetí a prodej. Chráněna jsou i její vývojová stádia a sídla.\n\n"}
{"id": "266591", "url": "https://cs.wikipedia.org/wiki?curid=266591", "title": "MG 34", "text": "MG 34\n\nMG 34 byl německý kulomet hojně používaný za druhé světové války německým Wehrmachtem. Používán byl hlavně v první polovině války, později byl nahrazen vylepšeným typem MG 42.\n\nLehký kulomet MG 34 byl zaveden do výzbroje německé armády v roce 1934. Hromadná výroba se rozběhla ve zbrojovce Mauser dva roky poté. V době druhé světové války tento kulomet vyrábělo několik německých továren, rakouská firma Steyr a také Zbrojovka Brno. Výroba probíhala až do roku 1945. Jeho konstrukce využívala patentů Louise Stangeho. Zásobování municí probíhalo nábojovým pásem nebo z bubnového zásobníku.\n\npodle předpisu z roku 1938 byla obsluha zbraně v těžkém provedení tvořena šesti muži v sestavě:\n\nPodle předpisu z roku 1938 byla obsluha zbraně v lehkém provedení tvořena čtyřmi muži v sestavě:\n\nSe změnou taktiky byly v průběhu války počty mužů obsluhy postupně redukovány. Například v četě pěchoty z počátku roku 1941 byly v lehké verzi čtyři kulomety, přičemž kromě střelce tvořili tým už jen dva nosiči munice.\n\nV lehkém provedení kromě dvojnožky umístitelné do přední nebo střední polohy náležela ke zbrani rovněž trojnožka k protiletadlové palbě.\n\nV těžkém provedení byl kulomet umístěn na lafetě vz. 34 s nástavcem pro protiletadlovou palbu. K lafetě byla zbraň upevněna prostřednictvím čepů u spušťadla a objímkou u hledí. Střelbu bylo možno vést stiskem páky na rukojetích. Při střelbě byl zpětný ráz tlumen třemi pružinami. Na lafetu bylo možno umístit záměrný dalekohled M.G. Zieleinrichtung s trojnásobným přiblížením. Lafeta byla později upravena, aby ji bylo možno použít rovněž pro kulomet MG 42.\n"}
{"id": "266598", "url": "https://cs.wikipedia.org/wiki?curid=266598", "title": "Kostel svatého Mikuláše (Topolany)", "text": "Kostel svatého Mikuláše (Topolany)\n\nŘímskokatolický farní kostel svatého Mikuláše v Topolanech je kostelem postaveným v roce 1761. Před rokem 1760 stál kostel na místě nynější školní budovy. Kostel býval původně zakončen nízkým jehlanem, který byl v roce 1897 nahrazen cibulovitou bání.\n\n"}
{"id": "266601", "url": "https://cs.wikipedia.org/wiki?curid=266601", "title": "Jakob Fries", "text": "Jakob Fries\n\nJakob Fries (* 2. května 1913, Albertshofen) byl příslušník Waffen-SS a člen jednotek působících v nacistických koncentračních táborech.\n\nNarodil se 2. května 1913 v bavorském Albertshofenu. Vyučil se jako štukatér. Do SS vstoupil 29. května 1934. Od 6. května 1942 se stal členem jednotek působících v KL Auschwitz, kam byl převelen z KL Flossenbürg. V kmenovém táboře Auschwitz I. působil jako \"Arbeitsdienstführer\" až do 28. prosince 1943, kdy odešel na frontu do jedné z jednotek Waffen-SS. Během tzv. druhého osvětimského procesu ve Frankfurtu byl vyslýchán pouze jako svědek.\n\nRudolf Vrba:\n\n\"„U brány stál jeden z největších mužů, jaké jsem kdy viděl. Opíral se o obrovskou hůl, která mu sahala téměř k bradě, a pozoroval nás. Nebyla to pouze fyzická velikost, široká, zločinecká tvář, nemrkající oči a lhostejná netečnost, co ho činilo zvláštním, třebaže i to mělo svůj účinek. Ten člověk měl jakousi aureolu, měl v sobě něco, z čeho jsem instinktivně vycítil, že v té hoře masa nebude ani gram soucitu, slušnosti, dobra.\"\n\n\"Tentokrát byl můj první dojem přesný. SS-Oberscharführer Jakob Fries byl jedním z nejbrutálnějších mužů, jaký kdy Osvětim, matka tolika vrahů, zplodila. Pro mě byl Fries vtělením Osvětimi a bude tomu tak navždycky.“\" \n"}
{"id": "266602", "url": "https://cs.wikipedia.org/wiki?curid=266602", "title": "Sara Lidmanová", "text": "Sara Lidmanová\n\nSara Lidmanová (30. prosince 1923 Missenträsk – 17. června 2004 Umeå) byla švédská spisovatelka. \n\nJejí inovativní styl byl ovlivněn nářečími a jazykem Bible; napsala i mnoho textů k politickým tématům. Roku 1980 získala Literární cenu Severské rady a roku 1985 získala jakožto druhá v historii Literární cenu Selmy Lagerlöfové.\n\nAngažovala se proti válce ve Vietnamu a apartheidu v Jihoafrické republice.\n\n"}
{"id": "266605", "url": "https://cs.wikipedia.org/wiki?curid=266605", "title": "Stig Dagerman", "text": "Stig Dagerman\n\nStig Dagerman (5. října 1923, Älvkarleby – 15. listopadu 1954, Enebyberg) byl švédský spisovatel a žurnalista. Ve 40. letech 20. století byl považován za jednoho z nejlepších a nejtalentovanějších švédských spisovatelů.\n\nNarodil se roku 1923 jako syn střelmistra. Studoval historii umění a literaturu, stal se kulturním redaktorem listu Arbetaren. Celý jeho tvůrčí literární život trval tři roky a jedenáct měsíců. Za tu dobu stihl napsat a vydat čtyři romány, sbírku povídek, reportážní knihu a čtyři dramata. Velmi silně a citlivě prožíval situaci poválečného světa, kterou zažil jednak ve Švédsku, ale také jako reportér v drsné a tragické realitě poválečného Německa. \n\nPřes svůj nesporný talent a úspěch páchá ve velkém vypětí a citově zničený roku 1954 sebevraždu udušením výfukovými plyny svého auta. Několik dní předtím píše své přítelkyni: \n\n\n\n"}
{"id": "266609", "url": "https://cs.wikipedia.org/wiki?curid=266609", "title": "Markéta Lucemburská (1335–1349)", "text": "Markéta Lucemburská (1335–1349)\n\nMarkéta Lucemburská (24. května, 1335 Křivoklát – 7. září, 1349 Visegrád) byla uherská a chorvatská královna z dynastie Lucemburků.\n\nNarodila se jako prvorozená dcera moravského markraběte Karla IV. a jeho první manželky Blanky, dcery hraběte Karla z Valois. Byla pokřtěna po své prabábě Markétě Brabantské. Roku 1338 dohodl Karel IV. Markétin budoucí sňatek s uherským následníkem Ludvíkem s tím, že Markéta půjde na vychování na uherský dvůr. 8. července 1342 Karlův přítel, čerstvě zvolený papež, Kliment VI. vydal dispenz pro plánovaný sňatek a Ludvík Uherský, již jako král, závazek potvrdil s tím, že svatba bude uskutečněna, až Markéta dovrší jedenácti let. Ke svatbě samotné došlo v rozmezí let 1346–1348. Markéta během morové epidemie na podzim 1349 zemřela a jejím skonem ochladly vzájemné vztahy mezi Karlem IV. a Ludvíkem Uherským.\n"}
{"id": "266610", "url": "https://cs.wikipedia.org/wiki?curid=266610", "title": "Sven Delblanc", "text": "Sven Delblanc\n\nSven Delblanc (26. května 1931 Swan River – 15. prosince 1992 Sunnersta) byl švédský spisovatel a literární vědec. Byl docentem historie literatury na Uppsalské univerzitě. V roce 1982 obdržel Literární cenu Severské rady.\n\n"}
{"id": "266612", "url": "https://cs.wikipedia.org/wiki?curid=266612", "title": "Žošuj", "text": "Žošuj\n\nŽošuj také nazývaná Edzin gol (, ) je řeka v ČLR (Vnitřní Mongolsko). Je 900 km dlouhá. Na horním a středním toku se nazývá Chej-che ().\n\nPramení z ledovců hřbetů Čchi-lien-šan a Tao-laj-šan v horách Nan-šan. Ústí několika rameny, z nichž jsou nejvýznamnější Marin gol a Ich gol do jezer Gašun núr a Sogo núr.\n\nVyšších vodních stavů dosahuje v létě, zatímco v zimě a na jaře voda opadá.\n"}
{"id": "266614", "url": "https://cs.wikipedia.org/wiki?curid=266614", "title": "Chej-che", "text": "Chej-che\n\nChej-che může být:\n"}
{"id": "266618", "url": "https://cs.wikipedia.org/wiki?curid=266618", "title": "Hleďsebe (Lhotka)", "text": "Hleďsebe (Lhotka)\n\nHleďsebe je vesnice v okrese Mělník, část obce Lhotka.\n\nPrvní písemná zmínka o vesnici pochází z roku 1720.\n\nPůvodní název zněl Hrdlořezy. Osada je nevelká, proto často patřila pod správu jiné, okolní obce. V minulosti tak část obce patřila pod správu obce Jenichov, druhá část pod Lhotku. Po spojení všech okolních obcí pod jeden národní výbor ve Střemech nastala poslední změna po sametové revoluci, kdy obec Lhotka získala zpět svou samostatnost a osada Hleďsebe se stala její součástí. Až do padesátých let 20. století fungoval v Hleďsebi mlýn, stojící na říčce Pšovce.\n"}
{"id": "266621", "url": "https://cs.wikipedia.org/wiki?curid=266621", "title": "Richard Ayoade", "text": "Richard Ayoade\n\nRichard Ayoade (* 12. června 1977, Whipps Cross, Londýn) je anglický komik, herec, scenárista a režisér. Jeho otec pochází z Nigérie a jeho matka z Norska.\nStudoval v Ipswichi v Suffolku a potom začal studovat práva na St Catharine’s College v Cambridgi, kde se také stal prezidentem prestižního dramatického klubu Footlights Club.\n\nS Matthew Holnessem spolupracoval jako scenárista na jevištní show \"Garth Marenghi’s Fright Knight\", díky které se objevil v show na festivalu Edinburgh Fringe v roce 2000. Zde byl nominován na cenu Perrier Award. V roce 2001 obdržel cenu Perrier Comedy Award za komediální horor \"Garth Marenghi’s Netherhead\", který napsal spolu s Mathewem Holnessem a ve kterém si také zahrál.\n\nV roce 2004 Ayoade a Holness přenesli postavu Marenghiho na televizní obrazovky v podobě hororového komediálního seriálu \"Garth Marenghi's Darkplace\". Kromě nich si zde zahrál i Graham Linehan, populární britský scenárista a režisér „britcomů“ (z nejznámějších např. \"Black Books\" nebo \"The IT Crowd\"). Ayoade režíroval a také vystupoval jako Dean Learner, Garthův vydavatel, který hraje Thorntona Reeda, správce táborové nemocnice.\n\nJeho postava v \"Darkplace\", Dean Learner, byla v roce 2006 exhumována, aby hostovala v komediální chat show \"Man to Man with Dean Learner\" na Channel 4. Různé hosty hrál každý týden Holness.\n\nZahrál si také v originálním seriálu Juliana Barratta a Noela Fieldinga \"The Mighty Boosh\". Byl vybrán pro roli nebezpečného padoucha jménem Dixon Bainbridge, ale měl v té době podepsán kontrakt s Channel 4 a stihl si zahrát jenom v pilotním díle. Tuto roli si pak vzal herec Matt Berry, kolega z \"Garth Marenghi's Darkplace\". Od té doby se objevil v jedné epizodě druhé série v roli agresivního šamana jménem Saboo.\n\nVe spolupráci pokračoval s \"The Mighty Boosh\" v třetí řadě, kde si zahrál textového editora a také opakoval svou roli šamana Saboo ve dvou epizodách, \"Eels\" a \"The Strange Tale of the Crack Fox\".\n\nV poslední době se stal nejpopulárnější tváří v Británii díky své roli technicky briliantního, ale sociálně nešikovného zaměstnance Reynholm Industries jménem Maurice Moss v seriálu stanice Channel 4 The IT Crowd (2006–7), který běžel ve čtyřech řadách. Svoji roli se chystá převést i do americké verze seriálu.\n\nV roce 2010 představil Ayoade svůj filmový režisérský debut \"Submarine\" (česky uvedeno jako \"Jmenuji se Oliver Tate\"), adaptaci stejnojmenného románu z roku 2008, spisovatele Joea Dunthorna. Hlavní postavy ztvárnili nováčci Craig Roberts a Yasmin Paige se Sally Hawkins a Paddy Considine. Film měl premiéru na 35. Torontském filmovém festivalu v září 2010 a v roce 2011 získal cenu \"London Awards\" v kategorii Art and Performance. Ayoade byl také nominován na cenu BAFTA v kategorii \"Výjimečný debut anglického spisovatele, režiséra nebo producenta\" v rámci 65. ročníku udělování filmových cen britské akademie.\n\nV roce 2005 si zahrál roli Neda Smankse v seriálu \"Nathan Barley\" Chrise Morisse a Charlieho Brookera. Ayoade si zahrál také v americkém komediálním filmu \"The Watch\" (2012), po boku producenta filmu \"Submarine\" Bena Stillera.\n\nPůsobí také jako režisér. Kromě filmu \"Submarine\" spolupracoval jako scenárista i herec v \"AD/BC: A Rock Opera\" a objevil se na T4.\n\nRežíroval klip songu „Fluorescent Adolescent“ kapely Arctic Monkeys i klip „Run Away“ velšské rockové kapely Super Furry Animals, kde obsadil do hlavní role Matta Berryho.\n\nMěří 188 cm.\n\n8. září 2007 se oženil s anglickou herečkou Lydií Foxovou (dcera herce Jamese Foxe a sestra Laurence Foxe, známého rolí seržanta Hathaway v seriálu \"Vraždy v Oxfordu\").\n\n"}
{"id": "266622", "url": "https://cs.wikipedia.org/wiki?curid=266622", "title": "Henri Marie Ducrotay de Blainville", "text": "Henri Marie Ducrotay de Blainville\n\nHenri Marie Ducrotay de Blainville (12. září 1777 Arques-la-Bataille – 1. května 1850) byl francouzský zoolog a anatom.\n\nBlainville se narodil v Arquesu poblíž Dieppe. V roce 1796 odjel do Paříže, kde studoval malířství, ale nakonec se rozhodl věnovat přírodním vědám a upoutal na sebe pozornost Georgese Cuviera, který občas přednášel v College de France a v Athenaeumu. V roce 1812 získal díky Cuvierovi místo profesora anatomie a zoologie na univerzitě přírodních věd v Paříži, ale následně přátelství s Cuvierem vyústilo k rozpoutanému nepřátelství.\n\nV roce 1825 se stal členem Francouzské akademii věd a v roce 1830 obsadil po Jeanovi-Baptiste Lamarckovi místo v Muzeu naturální historie v Paříži. O dva roky později, po smrti Cuviera, získal místo profesora srovnávací anatomie, kde působil následujících osmnáct let. Jeho mrtvola byla nalezena v železničním vagónu, který cestoval mezi Rouenem a Caenem.\n\nMimo několika zajímavých monografií byl i autorem děl \"Prodrome d'une nouvelle distribution du règne animal\" (1816); \"Ostéographie ou description iconographique comparée du squelette et du système dentaire des mammifères récents et fossiles\" (1839–1864); \"Faune française\" (1821–1830); \"Cours de physiologie générale et comparée\" (1833); \"Manuel de malacologie et de conchyliologie\" (1825–1827) nebo \"Histoire des sciences de l'organisme\" (1845).\n"}
{"id": "266632", "url": "https://cs.wikipedia.org/wiki?curid=266632", "title": "Geografie Polska", "text": "Geografie Polska\n\nTento článek popisuje geografické poměry v Polské republice.\n\nPolsko je stát ležící ve střední Evropě na severní a východní polokouli s přístupem k Baltskému moři. Polské území se nachází mezi Baltským mořem na severu a vrcholky Karpat a Sudet na jihu. Většina Polska se nachází v povodí Odry a Visly, která na sereru a v centrální části patří k Středoevropské nížině, a to k její nejvýchodnější části zvané Polská nížina (Středopolské nížiny, Jihobaltské pojezeří, Jihobaltské pobřeží) a na jihu k sudetskému a karpatskému podhůří. Součástí Polska jsou také severní svahy Sudet (np. Krkonoše, Orlické hory) a Karpat (np. Tatry, Beskydy, Bieszczady). Vrcholky zvláště těch posledně jmenovaných tvoří přirozenou hranici mezi lidskými společenstvími ze severní a jižní strany hor již déle než 1200 let (politická hranice vedoucí hlavními vrcholky severní části Karpat je jednou z nejtrvalejších hranic v Evropě; výjimku zde tvoří jedině Spišská kotlina a vlna valašského osadnictví, která prošla oběma stranami hor a po své cestě vytvořila specifické míchané etnické skupiny horalů). Severovýchodní část Polska patří k Východoevropské rovině.\n\n<br>\n\nPolské teritorium se skládá z pevniny (součástí pevniny je pevninské vodstvo), teritoriálního moře a vnitřních vod (součást moře mezi pobřežím a základní linií, od které se určuje teritoriální moře). Těsně u mořské hranice Polsko zřídilo přilehlou zónu. Součástí státního teritoria není polská výlučná ekonomická zóna, ale v tomto prostoru má Polsko specifická práva určená Úmluvou Organizace spojených národů o mořském právu.\n\n\n\n\nCelková rozloha polského teritoria je 322575 km². Specifická práva má Polsko v polské výlučné ekonomické zóně, která má rozlohu 22634 km² (včetně sporné oblasti s Dánskem a včetně přilehlé zóny). Výlučná ekonomická Zóna se nachází za teritoriálním mořem (začíná se 12 mil od základní linie a končí 200 mil, respektive 370 km od základní linie; nově zřízená přilehlá zóna se nachází mezi teritoriálním mořem a zbytkem výlučné ekonomické zóny – začíná se 12 mil od základní linie a v závislosti na místě může dosahovat až 24 mil od základní linie). Hranice polské výlučné ekonomické zóny na Baltu je vymezena smlouvami s Německem, Švédskem a Ruskem. S Dánskem (oblast ostrova Bornholm) nebyla dosud smlouva podepsána. Dánská a polská ekonomická zóna se prolínají a existuje tak sporná oblast, kterou si nárokují oba státy. V polské ekonomické zóně Polsko provozuje mořské vrtné plošiny Baltic Beta a PG-1.\n\nPolsko provozuje několik vědeckých polárních stanic. Na severní polokouli to jsou 4 stanice na souostroví Špicberky (Stacja Polarna \"Petuniabukta\" Uniwersytetu im. Adama Mickiewicza w Poznaniu, Polska Stacja Polarna Hornsund im. Stanisława Siedleckiego, Stacja Polarna im. Stanisława Baranowskiego Uniwersytetu Wrocławskiego na Spitsbergenie, Stacja Polarna Uniwersytetu Mikołaja Kopernika na Spitsbergenie) a na jižní polokouli 2 stanice (Ostrov krále Jiřího – Polska Stacja Antarktyczna im. Henryka Arctowskiego, Bungerova oáza – Stacja im. Antoniego Bolesława Dobrowolskiego)\n\nV mnoha atlasech a encyklopediích je udávána rozloha Polska kolem 312 685 km². Jedná se o administrativní rozlohu všech obcí Polska. K některým obcím bylo v Polsku přidáno přilehlé moře – 791 km² z polských vnitřních vod zejména v Štětínském zálivu a Vislanském zálivu. Podle současného měření \"administrativní rozloha\" Polska má 312 679 km². \"Administrativní rozloha\" není totožná s teritoriem Polska a také nevyjadřuje rozlohu polské pevniny – týká se pouze té části teritoria (pevniny i moře), kterou spravují polské obce (gminy). Zbytek polského teritoria (1214 km² vnitřních vod a 8682 km² teritoriálního moře, tedy celkem 9896 km²) administruje polské ministerstvo pro mořské hospodářství a vnitrozemskou plavbu a jeho mořské úřady ve Štětíně, Slupsku a Gdyni. Polská práva v polské ekonomické zóně na Baltu (přilehlá zóna a zbytek ekonomické zóny – 22634 km²) spadají také pod polské ministerstvo pro mořské hospodářství a vnitrozemskou plavbu.\n\nPovrch Polska se zvedá ze severu k jihu. Severní a střední část je hlavně nížinná (75,1 %, 234 000 km²), na jihu a jihovýchodě je vysočina (24,9 %, 77 600 km²). Střední nadmořská výška je v Polsku 174 m nad mořem. Nejnižším místem v Polsku je bod u vesnice Raczki Elbląskie, který se nachází -1,8 m pod mořem. Nejníže se nacházející lidskou osadou je ves Żółwiniec (-1,3 m pod mořem). Nejvyšším bodem v Polsku je vrchol Rysy nacházející se na polsko-slovenské hranici (2499,1 m nad mořem, nejvyšší vrcholek hory je na slovenské straně hranice – 2503 m n. m.). Nejvýše se nacházející lidskou osadou je Gubałówka (čtvrť města Zakopaného), nacházející se 1125 m n. m. (nejvýše nacházející se dům 1131 m n. m.). Nejvýše se nacházejícím trvale obydleným místem je meteorologická stanice Kasprowy Wierch (1981 m n. m.).\n\nNížiny<br>\nPolské nížiny se dělí na prolákliny (480 km²), nížiny od 0 m do 100 m (78 600 km²) a nížiny od 100 m do 200 m (155 000 km²). Větší část nížin patří k Středoevropské nížině, a to k její nejvýchodnější části zvané Polská nížina (Středopolské nížiny, Jihobaltské pojezeří, Jihobaltské pobřeží, Sasko-lužické nížiny). Menší část nacházející se na severovýchodě patří k Východoevropské rovině, a to k Východobaltsko-běloruské nížině (Pobrzeża Wschodniobałtyckie, Pojezierza Wschodniobałtyckie, Wysoczyzny Podlasko-Białoruskie, Polesie). \n\nNížiny v Polsku:\n\nVrchoviny<br>\nPolské vrchoviny se dělí na vrchoviny od 200 m do 300 m (50 500 km²), vrchoviny od 300 m do 500 m (17 500 km²), vrchoviny od 500 m do 1000 m (9 000 km²) a vrchoviny od 1000 m do 2500 m (600 km²). Vysočiny v Polsku patří k následujícím geografickým celkům: Polské vysočiny (Slezsko-krakovská vysočina, Malopolská vysočina, Lubelsko-lvovská vysočina), Ukrajinská vysočina (Volyňsko-podolská vysočina), Karpaty (Vnější Západní Karpaty, Vnitřní Západní Karpaty, Vnější Východní Karpaty) a Česká Vysočina (Krkonošsko-jesenická subprovincie). \n\nV Polsku se nacházejí tři pohoří – Sudetské pohoří (Sudety), Karpaty a Svatokřížské hory (Góry Świętokrzyskie). Hlavními vrcholky Sudet a Karpat vedou hranice s Českem a Slovenskem. K polské části Sudet (přes část hor vedou hranice) patří Krkonoše (Karkonosze), Jizerské hory (Góry Izerskie), Kačavské hory (Góry Kaczawskie), Janovické rudohoří (Rudawy Janowickie), Góry Wałbrzyskie, Góry Kamienne, Soví hory (Góry Sowie), Góry Bardzkie, Stolové hory (Góry Stołowe), Bystřické hory (Góry Bystrzyckie), Orlické hory (Góry Orlickie), Králický Sněžník (Masyw Śnieżnika), Góry Bialskie, Rychlebské hory (Góry Złote), Zlatohorská vrchovina (Góry Opawskie). K polské části Karpat (přes část hor vedou hranice) patří Tatry, Pieniny, Slezské Beskydy (Beskid Śląski), Beskid Mały, Beskid Makowski, Beskid Żywiecki, Beskid Wyspowy, Gorce, Beskid Sądecki, Nízké Beskydy (Beskid Niski), Bukovské vrchy (Bieszczady), Góry Sanocko-Turczańskie. Ke Svatokřížským horám patří Pasmo Klonowskie, Pasmo Bostowskie, Pasmo Oblęgorskie, Pasmo Masłowskie, Łysogóry, Pasmo Jeleniowskie, Pasmo Zgórskie, Pasmo Posłowickie, Pasmo Dymińskie, Pasmo Brzechowskie, Pasmo Orłowińskie, Pasmo Iwaniskie, Pasmo Wygiełzowskie, Pasmo Chęcińskie, Grzbiet Bolechowicki, Pasmo Daleszyckie, Pasmo Cisowskie, Pasmo Ociesęckie.\n\nNejvyšší vrcholky v polské části Tater (část na slovensko-polské hranici)\nVybrané hory v Polsku (část na hranicích s Českem a Slovenskem)\n\nŘeky\n\nV Polsku je hustá říční síť. Je zde velké množství jezer a přehradních nádrží. Největší řeky jsou Visla a Odra (Odra pramení v Česku). Tyto řeky odvádějí 90% vody z území Polska do Baltského moře. V Tatrách leží plesa (vysoko položená jezera ledovcového původu). 99,7 % území patří do úmoří Baltského moře (povodí Visly 55,7 %, povodí Odry 33,9 %, povodí Němenu 0,8 %, povodí přímořských řek 9,3 %). Zbytek patří do úmoří Černého moře (povodí Dněstru, povodí Dunaje) a Severního moře (povodí Labe).\nNejvětší řeky Polska:\n\nJezera<br>\nV Polsku je několik tisíc jezer. Jezer o ploše větší než 1 ha je současně 7081 (2813,77 km²). Velikost jezer v Polsku trvale klesá. V roce 1954 bylo v Polsku 9296 jezer o ploše větší než 1 ha. V Polsku je několik velkých jezerních plošin, patří mezi ně Mazurská jezera, Západopomořská jezerní plošina, Východopomořská jezerní plošina, Jihopomořská jezerní plošina, Velkopolská jezerní plošina, Chelmnsko-Dobřínská jezerní plošina, Ilavská jezerní plošina, Svatokřížská jezerní plošina, Lenčinsko-Vlodavská (Pojezierze Łęczyńsko-Włodawskie) jezerní plošina a několik dalších menších oblastí.\nNejvětší polská jezera:\n\nVodní nádrže<br>\nV Polsku bylo postaveno 140 moderních přehradních vodních nádrží, z toho polovina před II světovou válkou. Dlouhou tradici mají v Polsku také rybníky. Nejstarší velkou vodní nádrží v Polsku (rybník pro chov ryb) je \"Jezero Zygmunta Augusta\" přehrazené před rokem 1559 (4,85 km²). Tradice zakládání rybníků v Polsku sahá ovšem do XII století a k největším \"rybníkovým oblastem\" patří Milické rybníky (u řeky Baryč – 285 rybníků, 77 km²), rybníky v horním toku řeky Visly (Osvětimsko, Zátorsko), rybníky u řeky Bzury, rybníky na Podlesí. \nNejvětší polské umělé přehradní vodní nádrže:\n\nBažiny<br>\nBažiny a mokřiny tvoří 14,2 % území Polska. 30 % z nich jsou rašeliniště. Největší rašeliniště se nacházejí v údolí řeky Biebři (1000 km²), řeky Noteć (500 km²), řeky Tyśmienica (350 km²) a ústí Odry (250 km²). Ovšem v oblasti řeky Biebři a Noteci se vyskytují také mokřady ostatních typů. Biebřanské bažiny se táhnou 100 km a pokrývají velkou část povodí této řeky (7051 km²).\nVodní cesty v Polsku<br>\nVodní cesty v Polsku vedou splavnými úseky řek a jezer a umělými kanály. Mezi nejdůležitější polské kanály patří Bydhošťský kanál (24,7 km, 6 zdymadel), Glivický kanál (40,6 km, 6 zdymadel), Augustovský kanál (101 km, 18 zdymadel) a Hornonotecký kanál (25 km, 6 zdymadel). Celková délka splavných umělých kanálů je 440 km. Splavné jsou téměř celé úseky řek Odra, Visla a Noteć. Splavná je také velká část řek Warta, Narew, Biebrza, Bug a vodní cesty vedoucí přes mazurská jezera propojená umělými kanály. Povodí Odry a Visly je kanály propojené s povodím Labe (kanál Odra-Havela, kanál Odra-Špréva), povodím Němenu (Augustovský kanál) a povodím Dněpru (kanál Bug-Dněpr). Přes Polsko vedou 3 mezinárodní vodní cesty: E30 (Dunaj/Bratislava-Balt/Štětín), E40 (Balt/Gdaňsk-Černé moře/Oděsa) a E70 (Atlantský oceán/Antverpy-Balt/Klaipeda).\n\n47 % rozlohy Polska tvoří orná půda, 29 % tvoří lesy, pastviny 13 %, ostatní 11 %\nCelkově je v Polsku chráněno 101 588 km² území, což představuje 32,1 % rozlohy země. Ochrana přírody se v Polsku soustřeďuje zejména do 23 národních parků:\n\nPolsko má 3 úrovně administrativního dělení. Jako celek je unitárním státem. \nVojvodství\n\nNejvětší města:\n"}
{"id": "266636", "url": "https://cs.wikipedia.org/wiki?curid=266636", "title": "Otevřená zadní nezaokrouhlená samohláska", "text": "Otevřená zadní nezaokrouhlená samohláska\n\nOtevřená zadní nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 305, ekvivalentním symbolem v SAMPA je A.\n\n\nHláska je blízká českému /a, á/, které se však vyslovuje jako střední, tedy více vepředu. Viz .\n"}
{"id": "266639", "url": "https://cs.wikipedia.org/wiki?curid=266639", "title": "Polozavřená střední zaokrouhlená samohláska", "text": "Polozavřená střední zaokrouhlená samohláska\n\nPolozavřená střední zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 323, ekvivalentním symbolem v SAMPA je 8.\n\n\nV češtině se nevyskytuje.\n\nVyskytuje se např. ve švédštině, jako značně specifický způsob výslovnosti psaného U, u v krátké pozici. Dlouhým protějškem je .\n"}
{"id": "266640", "url": "https://cs.wikipedia.org/wiki?curid=266640", "title": "Alfons I. Asturský", "text": "Alfons I. Asturský\n\nAlfons I. († 757), zvaný \"Katolický\", byl asturským králem od roku 739 do své smrti roku 757.\n\nNarodil se jako syn vévody Petra Kantabrijského a sňatkem s Ermesindou Asturskou se stal zetěm prvního asturského krále Pelaya. Po smrti švagra Favily, který zemřel při lovu, se stal třetím asturským králem.\n\n"}
{"id": "266641", "url": "https://cs.wikipedia.org/wiki?curid=266641", "title": "ELinks", "text": "ELinks\n\nELinks je svobodný multiplatformní webový prohlížeč pro textovou konzoli distribuovaný pod GNU General Public License. Zobrazuje rámce (frame) i tabulky a je rozšířitelný pomocí Perlu, Lua nebo Guile skriptů.\n\nPoprvé se objevil v roce 2001 odštěpením z prohlížeče Links rukou Petra Baudiše. V roce 2004 převzal jeho správu dánský vývojář Jonas Fonseca.\n\n\n"}
{"id": "266643", "url": "https://cs.wikipedia.org/wiki?curid=266643", "title": "Tao-che", "text": "Tao-che\n\nTao-che je řeka v ČLR (Kan-su). Je 555 km dlouhá. Povodí má rozlohu 31 400 km².\n\nPramení v pohoří Si-čching-šan, jež je tvořeno východními výběžky Kchun-lunu. Tok řeky má horský charakter. Ústí zprava do Žluté řeky.\nVyšších vodních stavů dosahuje v létě. Průměrný průtok vody činí přibližně 160 m³/s. Řeka unáší mnoho pevných částic.\n\nVyužívá se na zavlažování. Na řece leží města Min-sien, Lin-tchao.\n"}
{"id": "266644", "url": "https://cs.wikipedia.org/wiki?curid=266644", "title": "Tomáš Linka", "text": "Tomáš Linka\n\nTomáš Linka (* 6. února 1946 Praha) je český zpěvák a hráč na foukací harmoniku stylu country. Začínal ve skupině White Stars s Mirkem Hoffmannem a Marko Čermákem V roce 1970 se skupina rozpadla odchodem Tomáše Linky a Mirka Hoffmanna do skupiny Greenhorns. V Greenhorns byl Tomáš Linka do roku 1974, kdy odešel s Michalem Tučným a Petrem Novotným do skupiny Fešáci. U Fešáků vydržel do roku 1984, kdy zakládá s Helenou Maršálkovou skupinu Kanafas. Ale již v roce 1987 po nezdaru Kanafasu se vrací do skupiny Greenhorns. Od roku 1994 znovu spolupracuje se skupinou Fešáci a z Greenhorns odchází v roce 1995. V současnosti hraje ve skupině Fešáci a se svou doprovodnou skupinou Přímá Linka. Od roku 2012 hostuje pravidelně ve skupině Starý fóry, se kterou připravil LP a CD \"Jdu do toho s vámi\".\n\n\n\n\n\n\n\n\n\n\n\n\n\n"}
{"id": "266645", "url": "https://cs.wikipedia.org/wiki?curid=266645", "title": "Téměř otevřená přední nezaokrouhlená samohláska", "text": "Téměř otevřená přední nezaokrouhlená samohláska\n\nTéměř otevřená přední nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 325, ekvivalentním symbolem v SAMPA je {.\n\n\nVe standardní české výslovnosti se nevyskytuje. V některých oblastech (např. v Praze) se jedná o způsob výslovnosti //, psaného jako E, e/É, é (dlouhé). Takováto extrémně otevřená výslovnost je hodnocena jako nářeční nebo málo pečlivá. Může vést k záměně s //.\n\nTato samohláska se vyskytuje například v angličtině nebo v slovenštině.\n"}
{"id": "266649", "url": "https://cs.wikipedia.org/wiki?curid=266649", "title": "Diplomacie (desková hra)", "text": "Diplomacie (desková hra)\n\nDiplomacie je desková hra standardně pro 7 hráčů. Hraje se na mapě Evropy v období před první světovou válkou. Každý hráč ovládá jednu ze sedmi velmocí a snaží se ovládnout nadpoloviční většinu kontinentu. Hra není založena jen na strategii a taktice, velmi důležitou roli hraje vyjednávání mezi jednotlivými hráči, které probíhá zpravidla tajně mezi jednotlivými koly.\n\nHru vymyslel Allan Brian Calhamer, inspirací mu k tomu byla evropská politika 19. století, jak ji popsal v knize \"Origins of World War One\" Sidney B. Fay, a dále pak studium politické geografie. První verze hry byla vytvořena v roce 1954 a dále byla na základě herního testování upravována až do roku 1958. Hru Calhamer poprvé vydal v roce 1959 vlastním nákladem v množství 500 kusů poté, co ji největší výrobci deskových her odmítli vydat. O rok později pak převedl svá práva na výrobu hry na společnost Games Research. Hra byla v USA postupně vydávána společnostmi Games Research (1961 a znovu 1971 s pozměněnými pravidly), Avalon Hll (1974), Hasbro-Avalon Hill (1999) a Wizards of the Coast (2008) a řadou dalších výrobců v jiných zemích. \n\nDiplomacie se hraje na mapě Evropy v roce 1900 (i když i jiné mapy jsou možné, viz varianty). Mapa je rozdělena na 75 území, a to buď pevninská území nebo mořské sektory. Na 34 z nich jsou zásobovací centra, každé zásobovací centrum uživí přesně jednu jednotku. Jednotky jsou dvojího typu, armády nebo flotily. Armády se pohybují po vnitrozemí nebo mohou být konvojovány přes moře. Flotily plují po moři nebo podél pobřeží. V každém území může v jednom okamžiku stát pouze jedna jednotka. Každý hráč ovládá jednu ze sedmi velmocí (Anglie, Francie, Německo, Itálie, Rakousko-Uhersko, Rusko a Turecko). Na začátku má každý k dispozici tři jednotky, s výjimkou Ruska, které má jednotky 4. \n\nJádrem hry je vyjednávání. Před každým tahem dostanou hráči čtvrt hodiny na vyjednávání (před prvním půl). Během vyjednávání se můžou uzavírat dohody o vzájemné podpoře, uzavírat nebo rušit spojenectví, vyhlašovat války, a podobně. Vyjednávání je zpravidla tajné, typicky probíhá tak, že vždy dva vyjednávající hráči odejdou někam do rohu místnosti nebo na chodbu, kde je nikdo neslyší a tam se domluví. Při vyjednávání je povoleno lhát, uzavřené domluvy nejsou závazné. Před koncem vyjednávací fáze napíší hráči na papír povely pro své jednotky a tento papír odevzdají do krabice. Tyto povely již závazné jsou. Poté se všechny povely přečtou a vyhodnotí najednou. Jednotky, které se můžou pohnout, se pohnou, ty které nemůžou, stojí, nakonec se vyřeší ústupy.\n\nKaždý rok se skládá ze dvou tahů, jarního a podzimního. Při každém tahu se jednotka může posunout do sousedního území. Pokud je toto území obsazené (nebo pokud se do něj chce pohnout i jiná jednotka), dojde k patu – obě jednotky zůstanou stát. Jediný způsob, jak se dostat do již obsazeného území (nebo do toho, kam chce i někdo jiný), je podpora – pokud se blízko stojící přátelská jednotka vzdá své možnosti pohybu a místo toho poskytne jiné své jednotce podporu, tato jednotka bude silnější (tj. útočí silou dva) a nepřátelskou jednotku, bránící nebo útočící pouze silou jedna přetlačí. Vytlačená jednotka musí posléze ustoupit. V případě, že nemá kam ustoupit, nebo se hráč rozhodne s danou jednotkou neustupovat, je jednotka zničena.\n\nKaždé zásobovací centrum (zkráceně SC, z anglického supply center) uživí přesně jednu jednotku. Na konci každého podzimního tahu hráč obsadí ta zásobovací centra, na kterých zrovna stojí jeho jednotky. Podle jejich počtu může vybudovat nové jednotky, nebo musí jednotky rozpustit, pokud o nějaká zásobovací centra přišel a má jich méně, než jednotek. \nHra může končit vítězstvím nebo remízou. Vítězství dosáhne hráč ovládnutím 18 nebo více zásobovacích center - tedy jejich nadpoloviční většiny. Hráči se také kdykoli mohou domluvit na ukončení hry remízou, v případě, že s tím souhlasí všichni hráči, kteří dosud nebyli ze hry vyřazeni. Nutnost remízy je často vynucena existencí tzv. \"patových linií\" (z anglického stalemate line) - takových pozicí herních jednotek, které znemožňují jednomu jedinému hráči jakýmkoli způsobem dosáhnout zisku 18 zásobovacích center. \n\nHerní varianty mění v principu buď herní mapu, nebo některé herní mechanismy. \n\nZa dobu její existence vymysleli fanoušci nespočet variant.\nVelmi populární je Ancient – hraje se na mapě Středozemí v době starověku, je pro 5 hráčů – Řím, Kartágo, Řecko, Persie a Egypt.\nVelmi rozsáhlou variantou je Imperial − 13 hráčů, mapa celého světa v r. 1861 − období koloniálních velmocí. K vítězství je nutné získat 70 (!) zásobovacích center (podle některých verzí až 84).\nOblíbenou variantou je Gunboat (na klasické mapě Evropy, ale bez vyjednávání).\nVarianta pro dva (samozřejmě bez vyjednávání) se jmenuje Great War.\n\nDiplomacie se hraje po celém světě na řadě formálních turnajů. Jakýmsi mistrovstvím světa v Diplomacii je turnaj WorldDipCon, pořádaný každoročně od roku 1988. V pořadatelství tohoto turnaje se střídají lokality v Severní Americe, Evropě a Austrálii. Kromě tohoto celosvětového turnaje existují i další turnaje na mezinárodní úrovni. V Severní Americe je to turnaj DipCon, jehož vítězi je udělován titul mistra Severní Ameriky v Diplomacii, a Severoamerická Grand Prix - liga skládající se z několika turnajů. V Evropě je to turnaj EuroDipCon, tedy mistrovství Evropy, a Evropská Grand Prix - tedy evropská liga. V Austrálii a Oceánii pak Bismarck Cup - liga skládající se z několika turnajů.\nKromě těchto turnajů existuje v Diplomacii řada národních mistrovství a také řada dalších pravidelně pořádaných turnajů.\nV Česku je Diplomacie pravidelně hrána na festivalech deskových her Deskohraní a GameCon. Žádný turnaj zaměřený výhradně na Diplomacii v Česku pořádán není.\nTurnajové hraní se od běžných pravidel Diplomacie někdy liší omezením délky trvání partie. Hra pak bývá ukončována po určitém počtu odehraných herních let, aby byla zajištěna stejná délka trvání všech partií v jednom herním kole. Délka partie bývá obvykle omezována na turnajích pořádaných v Evropě, zatímco severoamerické turnaje obvykle takto omezeny nejsou a hra končí až vítězstvím nebo remízou.\nV souvislosti s turnajovým hraním vznikla potřeba hru nějakým objektivním způsobem skórovat, aby byly jednotlivé hry mezi sebou porovnatelné a mohl tedy být vyhlášen vítěz turnaje. Skórovacích systémů vznikla celá řada. V zásadě je lze rozdělit na tři typy:\nNejjednodušším skórovacím systémem je draw-based systém, který navrhl autor hry Allan Calhamer. Tento systém, nazývaný \"Calhamerovy body\" (Calhamer Points) boduje hráče podobným způsobem, jako je tomu například v šachu. Za každou partii je udělován jeden bod, v případě, že hráč partii vyhraje, dostává bod celý. V případě remízy jsou její účastníci ohodnoceni rovným dílem - při remíze ve třech hráčích dostává každý třetinu bodu, ve čtyřech hráčích čtvrtinu atd. \nNa turnajích nejčastěji užívaný je rank-based systém \"C-Diplo\" ve kterým každý hráč dostane 1 bod za účast, 1 bod za držené centrum, hráč první v pořadí pak získává bonus 34 bodů, druhý 14 bodů a třetí 7 bodů. Součet bodů za každou partii je tak 100 bodů. V případě remízy si hráči v remíze dělí rovným dílem součet bonusových bodů za první, druhé a třetí místo. \nČasto užívaným je též SC-based systém \"Squares\" (Čtverce), ať již v původní podobě nebo v různých modifikacích. U tohoto systému je opět udělováno 100 bodů za každou partii, přičemž platí, že vítěz bere vše, a v případě remízy jsou hráči v remíze poděleni na základě druhých mocnin počtu držených zásobovacích center. \nHráči Diplomacie se sdružují do nejrůznějších lokálních, regionálních či národních klubů, spolků a asociací, jakými jsou například německý Diplomacy Bund, rakouský Österreichischer Diplomacyverein, nebo třeba klub Windy City Weasels v Chicagu. Hraní diplomacie na celosvětové úrovni koordinují zejména tři organizace:\nHraní diplomacie naživo má Jednak jde o hru navrženou přesně pro sedm hráčů a v jakémkoli jiném počtu poněkud ztrácí své kouzlo, a jednak jde o hru velmi časově náročnou, s dobou hraní přibližně 4 - 12 hodin. Hraní Diplomacie korespondenční cestou se proto stalo oblíbenou alternativou krátce po vzniku hry, v 60. letech 20. století. Diplomacie byla hrána prostřednictvím fanzinů - fanouškovských časopisů zaměřených na hru. Vrcholu dosáhl počet těchto časopisů v roce 1989, kdy jich po světě vycházelo 72. V 90. letech a novém tisíciletí počet časopisů klesá s tím, jak se rozvíjí hraní Diplomacie prostřednictvím e-mailu nebo přes online rozhraní.\nDiplomacie prostřednictvím e-mailu byla poprvé hrána v roce 1983 prostřednictvím fanzinu The Armchair Diplomat. Hraní prostřednictvím e-mailu je od té doby běžným způsobem hraní Diplomacie a do velké míry nahradilo korespondenční hraní prostřednictvím fanzinů. V Česku existuje diplomatická komunita kolem webu www.diplomacie.net, těžiště jejíž činnosti spočívá právě v hraní prostřednictvím e-mailu. \nDiplomacii lze v posledních letech hrát také prostřednictvím webových rozhraní, tedy prostřednictvím internetového prohlížeče. Existují tyto herní servery:\n\nJako počítačová hra byla Diplomacie poprvé zpracována již v roce 1984 pro počítače IBM PC firmou Avalon Hill. Problémem hry byla slabá umělá inteligence počítačem ovládaných oponentů, přesto dostala hra v roce 1990 v recenzi v časopise Computer Gaming World čtyři hvězdičky z pěti. \nV roce 1999 vydalo Diplomacii jako počítačovou hru Hasbro. Problémem zůstala velmi slabá úroveň umělé inteligence počítačového oponenta, kdy podle některých recenzí hráč jakékoli úrovně neměl problém porazit počítač i na nejobtížnější úrovni nastavení. \nV roce 2005 vydalo počítačové zpracování hry vývojářské studio Paradox Interactive. Toto zpracování v recenzích zcela propadlo z důvodů podivného chování počítačových protivníků, nelogického a chybového ovládání a také nedostatečně zpracovaného multiplayeru, který neumožňoval plný rozvoj jádra hry - diplomatického vyjednávání mezi hráči. \nVývojem umělé inteligence pro hru se zabývá projekt DAIDE (). Cílem tohoto projektu je vyvinout umělou inteligenci schopnou plnohodnotné hry a zároveň vývoj programového prostředí pro hru proti počítači a nebo lidským protivníkům. \n\n\n"}
{"id": "266650", "url": "https://cs.wikipedia.org/wiki?curid=266650", "title": "Polootevřená přední zaokrouhlená samohláska", "text": "Polootevřená přední zaokrouhlená samohláska\n\nPolootevřená přední zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 311, ekvivalentním symbolem v SAMPA je 9.\n\n\nV češtině se nevyskytuje.\n"}
{"id": "266656", "url": "https://cs.wikipedia.org/wiki?curid=266656", "title": "Isobuthus kralupensis", "text": "Isobuthus kralupensis\n\nIsobuthus kralupensis je vymřelý štír. Jeho fosílie byla objevena na Červené Hůrce v Kralupech r. 1863. Objevitelem je Antonín Frič. Je podobný současným štírům čeledi Buthidae, ale byla pro něj vytvořena samostatná čeleď Isobuthidae. Žil v období karbonu.\n"}
{"id": "266658", "url": "https://cs.wikipedia.org/wiki?curid=266658", "title": "Å", "text": "Å\n\nÅ je písmeno v abecedě některých jazyků (švédština, finština, dánština, norština, severofríština, valonština, chamorro, istro-románské jazyky), kde označuje [o]-zvuky. Jedná se o znak A opatřený diakritikou (kroužkem).\n\nHistoricky se å vyvinulo z dlouhého [a:] (nebo podobných zvuků), které bylo původně zapisováno jako aa, později a. Ve švédštině byl znak å poprvé použit ve švédském překladu Bible, který v roce 1526 nechal vyhotovit král Gustav I. Vasa.\n\nVelké Å je označením fyzikální jednotky Ångström.\n\nKód Unicode pro velké Å je 197 a pro malé å 229 (hexadecimálně C5 a E5).\n\nÅ je také vesnice v Dánsku, Švédsku, a několik vesnic v Norsku (např. Å na Lofotech).\n\n"}
{"id": "266659", "url": "https://cs.wikipedia.org/wiki?curid=266659", "title": "Mollierův diagram", "text": "Mollierův diagram\n\nMollierův diagram (také i-x, h-s nebo h-x diagram podle použitých os) je stavovým diagramem ukazujícím vzájemnou závislost vlhkosti vzduchu a teploty při izobarických dějích. Diagram je pojmenován po .\nVelmi podobný je i tzv. psychrometrický diagram užívaný v anglosaské literatuře, který vznikne pouhým překlopením a otočením Mollierova diagramu.\n\nNa vodorovné ose bývá vyznačen poměr hmotnosti vody (vodních par) v určité hmotnosti vzduchu (měrná vlhkost vzduchu, x [kg/kg]).\n\nNa svislé ose bývá vyznačena tzv. „suchá“ teplota vzduchu. (Anglicky „“. „Mokrá“ teplota vzduchu, také teplota mokrého teploměru, bývá měřena v proudícím vzduchu teploměrem potaženým navlhčenou punčoškou a bývá nižší.)\n\nV grafu jsou vyznačeny křivky s konstantní relativní vlhkostí vzduchu (φ [%], někdy též rH z anglického , izohumida, připomínají logaritmus).\nDále mohou být v grafu vyznačeny následující přímky:\n\n\nMollierův diagram má v praxi význam například při návrhu vzduchotechnických jednotek, u kterých je požadována funkce odvlhčování vzduchu. Do zařízení vstupuje vzduch o určité teplotě a relativní vlhkosti. Průchodem přes chladič se vzduch ochladí (v grafu pohyb svisle dolů), tím stoupá jeho relativní vlhkost. Pokud je vzduch ochlazen až na takovou teplotu, že jeho relativní vlhkost dosáhne 100% (teplota rosného bodu), vysráží se vodní páry na povrchu chladiče, odkud jsou svedeny pryč, tím klesá množství vody ve vzduchu (v grafu šikmo doleva dolů po křivce se 100% rH). Následovně je vzduch prohnán ohřívačem, ve kterém je ohřátý na požadovanou teplotu (v grafu pohyb svisle vzhůru, klesá relativní vlhkost).\n\nJe tedy zřejmé, že pokud má mít vzduch na výstupu určitou teplotu a relativní vlhkost (která má být nižší než vlhkost původní), je potřeba z Mollierova diagramu správně odečíst potřebnou teplotu, na kterou má být vzduch ochlazen, aby se ze vzduchu odebralo správné množství vody.\n\nZa Mollierův diagram bývá také označován graf mající na vodorovné ose entropii a na svislé entalpii. V grafu jsou vyznačeny izobary, izochory, izotermy a křivky s konstantní vlhkostí.\n\n"}
{"id": "266662", "url": "https://cs.wikipedia.org/wiki?curid=266662", "title": "Heterometrus xanthopus", "text": "Heterometrus xanthopus\n\nHeterometrus xanthopus (Pocock, 1897) je velice vzácný štír a ještě vzácněji se přiváží do Evropy.\n\nVyskytuje se v Indii, Pákistánu.\n\nV přírodě obývá lesy a vlhká místa. Jeho jed není nebezpečný. Dorůstá až 17 cm. Patří k tzv. žlutonohým heterometrům nejatraktivnějším štírům rodu Heterometrus. Je klidný a na rozdíl například od Heterometrus cimrmani je aktivní a v teráriu se čile pohybuje a někdy i ve dne. Není dovážen do střední Evropy snad s výjimkou Německa. Je velice atraktivní, snadno se množí a mlád'ata lze dobře odchovat.\n"}
{"id": "266664", "url": "https://cs.wikipedia.org/wiki?curid=266664", "title": "Výr virginský", "text": "Výr virginský\n\nVýr virginský (\"Bubo virginianus\") je statný a velký pták, jeden z mnoha zástupců rodu \"Bubo\". Obývá severní, střední i Jižní Ameriku. Je to velice přizpůsobivý pták s velkým rozsahem rozšíření, ačkoli není v Americe tak rozšířený, jako sova pálená.\n\nVětšinu času tráví výr virginský na stromech v jehličnatých, listnatých i ve smíšených lesích, tropických deštných lesích, v prériích, pampách, hornatých oblastech, subarktických tundrách, pouštích, u skalnatých pobřeží a v některých městských oblastech. Ačkoli je jeho výskyt méně obvyklý ve více extrémních oblastech (tj. „srdce“ pouští, příliš husté deštné lesy, vysoké oblasti v arktických tundrách), obývá většinu lokalit v Americe.\n\nVýr virginský dosahuje 46 až 68 cm na výšku, rozpětí křídel 101 až 153 cm a hmotnosti zhruba 1400 g. Obecně jsou největší sovy nejblíže u polárních oblastí a nejmenší sovy poblíž rovníku. Samice jsou o něco větší než samci. Dospělé sovy mají velké ušní chvostky, rudohnědou tvář a bílou skvrnu na hrdle. Vrchní část těla je kropenatá, spodek těla tvoří žlutohnědé svislé vlnkování. Ušní „chvostky“ tvoří pouze pera a nijak nesouvisí se sluchovým ústrojím. Mají skvělý sluch, který jim umožňuje nalézt přesné umístění jejich kořisti.\n\nVýr virginský na svou kořist číhá na vysokých stromech. Potrava tohoto výra je velice různorodá, ale žere převážně malé až střední savce, např. krysy, veverky, myši, krtky, skunky, rejsky, netopýry, lasice, ale také ptáky, hmyz, korýše, obojživelníky, plazy nebo ryby. Na vybraných území se stávají jeho důležitou součástí potravy i zajíci nebo králíci.\n\nDospělci vydávají čtyřslabičné, někdy pětislabičné „ho-ho-hoo hoo hoo“, mláďata většinou vydávají syčivé a prskavé zvuky.\n\nObdobí páření se liší spolu s areálem rozšíření, může začínat už v lednu a únoru. Páry většinou využívají opuštěných hnízd od jiných druhů ptáků, někdy hnízdí v dutinách či na skalních útesech. Samice snese nejčastěji bílá 2-3 vejce, je-li dostatek potravy tak i 6, oba rodiče na nich sedí zhruba 35 dní.\n\nRozlišujeme u něj několik poddruhů:\n\n\n\n"}
{"id": "266666", "url": "https://cs.wikipedia.org/wiki?curid=266666", "title": "Adolphe Adam", "text": "Adolphe Adam\n\nAdolphe-Charles Adam (24. července 1803 Paříž – 3. května 1856 Paříž) byl francouzský hudební skladatel a kritik. Jeho oborem byla hlavně opéra comique (francouzská komická opera) a balet. Nejznámějšími díly jsou balety \"Giselle\" a \"Korzár\" a opery \"Postilion z Lonjumeau\" a \"Kdybych byl králem\". Působil též jako hudební pedagog, mezi jeho žáky patřil Léo Delibes.\n\nOtcem Adolpha Adama byl (Jean-)Louis (neboli Johann Ludwig) Adam (1758-1848), který pocházel z Muttersholtzu v Alsasku a za prvního Francouzského císařství se stal poměrně slavným skladatelem a zejména klavírním virtuosem. Byl po 45 let profesorem klavírního oddělení pařížské konzervatoře a je mu připisováno založení francouzské klavírní školy. Napsal učebnice \"Méthode, ou Principe général du doigté pour le forté-piano\" a \"Méthode du piano du Conservatoire\". Mezi jeho žáky patřili mimo jiné Friedrich Kalkbrenner a Ferdinand Hérold. Matka Adolpha Adama byla dcerou lékaře.\n\nMladý Adolphe Adam byl od mládí v kontaktu s hudbou, ale vzdělávání započal v Bonapartově (později Bourbonském) lyceu (nyní Condorcetovo lyceum –Lycée Condorcet). Studium však zanedbával a se spolužákem Eugènem Suem soupeřil spíše ve vynalézavosti při útěcích z budovy lycea. Mezitím získával neformální a přetržité vzdělání v hudbě mimo jiné od Ferdinanda Hérolda a Henriho Lemoina (ze známého hudebního vydavatelství).\nNakonec roku 1817 nastoupil jako žák na pařížskou konzervatoř a jeho učiteli byli François Benoist pro hru na varhany a Antonín Rejcha pro kontrapunkt, zásadní vliv však na Adama měl jeho učitel kompozice François-Adrien Boieldieu, v té době nejznámější francouzský skladatel v oboru komické opery (opéra comique). S Boieldieuem Adam sdílel spíše instinktivní než analytický přístup k hudbě, melodickou invenci a smysl pro dramatický účinek. Adam se zprvu věnoval jak kompozičně, tak jako interpret především církevní hudbě, působil jako výpomocný varhaník v několika kostelech včetně St-Sulpice a St-Louis-des-Invalides a mezi jeho prvními skladbami převažují církevní kantáty a mše. Pod Boieldieuovým vlivem se však od církevní hudby odklonil (ačkoli se k ní příležitostně v průběhu kariéry vracel) a soustředil se na hudební divadlo. Pomáhal Boieldieuovi s čistopisem jeho nejslavnější opery \"Bílá paní\" a vyhotovil i její klavírní výtah.\n\nAdam tehdy komponoval a prodával písně a jiné drobné hudební kusy a zaskakoval za různé hudebníky. Postupně se usídlil v Théâtre du Gymnase dramatique, kde začínal jako hráč na triangl a roku 1822 se stal tympánistou a sbormistrem. Současně dodával hudební čísla do představení – divadlo se věnovalo zejména vaudevillu – a později sestavoval celé vaudevilly sám, a to rovněž pro Théâtre du Vaudeville a Théâtre des Nouveautés. Adamovy melodie si začaly získávat popularitu.\n\nAdam se v té době dvakrát ucházel o Římskou cenu (Prix de Rome): roku 1824 s kantátou \"Agnès Sorel\" a opět roku 1825 s kantátou \"Arianne à Naxos\". Napodruhé získal tzv. Druhou cenu, pobyt v Itálii, který s ní byl spojen, však nakonec nevyužil. Místo toho cestoval po Belgii, Nizozemsku, Německu a Švýcarsku. V Ženevě se poprvé setkal s dramatikem a nejvýznamnějším libretistou první poloviny 19. století Eugènem Scribem. Ten zadal Adamovi libreto pro úspěšný vaudeville \"Převoznice z Brientzu\" a byl u řady pozdějších Adamových úspěchů.\n\nSkutečnou kariéru operního skladatele Adamovi otevřela až premiéra jednoaktovky \"Petr a Kateřina\" v Théâtre de l'Opéra-Comique dne 9. února 1829. Dílo bylo hráno společně s \"La Fiancée\" od zkušenějšího Aubera a mělo velký úspěch – přes 80 repríz. Slibný začátek byl potvrzen úspěchem tříaktové \"Paní Danilovové\" (jaro 1830), červencová revoluce a obavy z epidemie cholery však pařížský divadelní život utlumila, a ačkoli Adam vyprodukoval a uvedl rychle za sebou několik dalších děl, neměl už takové štěstí.\n\nOdešel tedy na kratší dobu do Londýna, kde byl v té době jeho švagr Pierre-François Laporte hudebním ředitelem Královské opery v Covent Garden. Přepracováním svých dřívějších melodií vytvořil pro toto divadlo dvě díla (\"První operace\" a \"Temný démant\") a pro King's Theatre také svůj první balet \"Faust\" (1832).\nPo návratu do Paříže začal znovu zásobovat Opéru-Comique dalšími díly a 25. září 1834 mělo premiéru jeho nejpopulárnější hudebně dramatické dílo na francouzské půdě, aktovka \"Chata v Alpách\" na Scribovo libreto. Fenomenální úspěch této textově i hudebně prosté opery (na scéně Opéra-Comique se objevila přes 1400krát) byl následován obdobným triumfem \"Postiliona z Lonjumeau\" (premiéra 13. října 1836). Touto operou Adam definitivně pronikl na jeviště celé Evropy a i jeho následující úspěchy (\"U věrného pastýře, Sládek prestonský, Regina aneb Dvě noci, Jeden den královnou\") byly brzy po premiéře dávány i v zahraničí. 21. září 1836 poprvé jeho dílo proniklo na scénu pařížské Opery: byl to balet \"Dunajská žínka\". Hvězdou představení byl choreograf a tanečník Filippo Taglioni a úspěch byl dostatečný k tomu, aby se Adam tomuto žánru nadále intenzivně věnoval. Téhož roku 1836 byl jmenován rytířem (a roku 1847 i důstojníkem) Čestné legie.\n\nV září roku 1839 se Adam vydal na pozvání do Petrohradu, kde se dávala jeho \"Dunajská žínka\" s Filippem Taglionim a jeho dcerou Marií. Adam měl velký úspěch. Pro Taglionovy složil nový balet \"Pirát\", který měl premiéru před carským dvorem, a úspěch měl i \"Sládek prestonský\" dávaný v německém překladu a v úpravě věnované caru Mikuláši I. Carovu nabídku stát se petrohradským kapelníkem (jako kdysi jeho učitel Boieldieu) Adam odmítl, neboť petrohradské podnebí nesvědčilo jeho zdraví, a odejel zpět do Francie, avšak skrze Německo, kde v Berlíně inscenoval nový balet \"Hamadryády\", opět s Marií Taglioniovou, věnovaný pruskému králi Fridrichu Vilémovi IV.\n\n28. června 1841 měl v pařížské Opeře premiéru fantastický balet \"Giselle aneb Víly\", na jehož libretu založenm na básni Heinricha Heina spolupracoval významný romantický spisovatel Théophile Gautier, tance primabaleríny vytvořil významný choreograf Jules Perrot a v hlavní roli zazářila Carlotta Grisi.\n\nNa začátku čtyřicátých let byl Adam uznávaným skladatelem. Roku 1844 byl zvolen do Akademie krásných umění (křeslo č. 4, jeho předchůdcem byl Henri-Montan Berton a jeho nástupcem byl Hector Berlioz). Po neúspěchu \"Růže peronské\", kde byla primadona Laure Cinti-Damoreau – tehdy již na konci své kariéry – vypískána, měl další skromnější operní úspěchy se \"Železnou pěstí\", \"Králem z Yvetotu\" a \"Cagliostrem\".\nKdyž však z Adamovy domovské Opéra-Comique roku 1844 odešel jeho příznivce François-Louis Crosnier, nepohodl se skladatel s jeho nástupcem André-Alexandrem Bassetem a nemohl další díla na této scéně uvádět. Otevřena mu zůstala Opera, kterou Adam nadále zásoboval balety (\"Mramorová dívka\" 1845, \"Griseldis\" 1848), ale tamější operní styl mu nesvědčil. Pokus o velkou operu \"Král Richard v Palestině\" (1844) se neosvědčil a na scéně Opery se ocitla jen nenáročná aktovka \"Květinářka\" (1847).\n\nAdam proto využil svých peněz k zakoupení malého divadla (sál Cirque-Olympique), pro které získal licenci pod názvem „Opéra-National“. Divadlo se mělo zaměřovat na inscenování oper mladých talentovaných autorů, který neměli příležitost se uplatnit jinde. Přestože založení bylo provázeno řadou finančních nesnází a Adam se musel značně zadlužit, podařilo se mu záměr uskutečnit. První inscenací Národní opery byla komická opera \"Gastibelza aneb Šílenec z Toleda\" Louise-Aimé Maillarta (1817-1871), který roku 1841 získal Římskou cenu. Premiéra se konala 15. listopadu 1847 a byla doprovázena drobným rozverným jednoaktovým dílkem s názvem \"Les premiers pas ou Les deux génies ou Les mémoires de la blanchisseuse\", do kterého hudbou přispěli vedle Adama též další veličiny opéry comique Daniel-François-Esprit Auber, Michele Carafa a Jacques Fromental Halévy. Přestože první měsíce divadlo prosperovalo, vypuknutí revoluce v únoru 1848 divadelní provoz zastavilo a Adam byl nucen vyhlásit bankrot.\n\nMezitím několik týdnů před vánoci roku 1847 Adam zkomponoval svou nejpopulárnější melodii. Na prosbu zpěvačky Emily Laureyové, která zpívala v některých Adamových operách, napsal hudbu k vánočnímu zpěvu (\"Cantique de Noël\", známější podle počátečních slov jako \"Minuit, chrétiens\") na slova obchodníka s vínem v městečku Roquemaure (v departementu Gard). Tam také při půlnoční mši 1847 Emily Laureyová píseň poprvé zpívala.\n\nPo úpadku roku 1848 se musel Adam rozloučit s dosavadním bohatým společenským životem a byl nucen splácet dluhy. Jedním ze zdrojů příjmu byla publicistická činnost. Adam začal psát vlivné hudební zpravodajství pro listy \"Le Constitutionnel\" a \"L'Assemblée Nationale\". Kromě toho pro něj bylo díky intervenci generála Cavaignaca založeno čtvrté místo profesora na pařížské konzervatoři (kde do roku 1848 učil jeho otec). Hlavním zdrojem příjmů však byla horečná skladatelská aktivita, která nepolevila ani tehdy, když roku 1853 pohledávky splatil. Mezi hlavní díla z tohoto období patří opery \"Toreador\", \"Giralda\", \"Norimberská loutka\", \"Rarach\" a \"Kdybych byl králem\", balety \"Víla kmotřenka\", \"Orfa\" a \"Korzár\" nebo též mše svaté Cecílie. Byly uváděny jak v Opéře-Comique (ředitel Basset mezitím odešel), tak v nově otevřeném Théâtre-Lyrique, nástupci Adamovy zkrachovalé Národní opery.\n\nSvé poslední dílo, jednoaktovou operetu \"Violettini panáci\" (v Praze uváděnou pod názvem \"Pierrot a Violetta aneb Tatrmánek\"), uvedl Adam v Offenbachově divadle Théâtre des Bouffes-Parisiens dne 26. dubna 1856; dělila se o výplň večera s Poiseovou operetou \"Le Thé de Polichinelle\". O čtyři dny později po návratu z představení v Opeře bez jakékoli nevolnosti ulehl; ráno jej manželka nalezla mrtvého. Byl pohřben na Montmartreském hřbitově.\n\nAdolphe Adam zanechal dva svazky živě a zajímavě napsaných vzpomínek, které byly vydány po jeho smrti ve dvou svazcích jako \"Souvenirs d'un musicien\" (\"Vzpomínky hudebníka\",1857) a \"Derniers souvenirs d'un musicien\" (\"Poslední vzpomínky hudebníka\", 1859). Spolu s několika drobnými spisy z doby Adamovy žurnalistické kariéry byly znovu vydány roku 1871.\n\nPrvních skutečných úspěchů dosáhl Adam v oboru komické opery: hned první uvedená v Opéře-Comique, \"Petr a Kateřina\", dosáhla úspěchu, fenomenální popularitu ve Francii zajistila \"Chata v Alpách\" a v Evropě pak \"Postilion z Lonjumeau\". Jeho nenáročný, lehký a svěží styl však vyšel brzy po jeho smrti z módy - v samotné Francii dříve než ve střední Evropě - a na repertoáru, a i to spíše na jeho okraji, se ve 20. století udržel jen \"Postilion\".\n\nNejtrvalejší slávu zajistily Adamovi balety, a to zejména \"Giselle\", která dodnes platí za prototyp francouzské baletní tradice. Skutečně legendárního postavení dosáhla až po Adamově smrti v adaptaci a choreografii Maria Petipa (Petrohrad 1884). Pravidelněji se uvádí též \"Korzár\".\n\nAdam dále zůstává připomínán jako autor jedné z nejoblíbenějších vánočních melodií \"Minuit, chrétiens\" (angl. \"O Holy Night\").\n\n\nAdamovo dílo bylo již ve své době oblíbeno především pro svou živost a bezprostřední účinek spíše než myšlenkovou hloubku. Je typickým představitelem pozdní opéry comique ovlivněné rossiniovsko-donizettiovskou italskou buffou. Oproti dřívějším autorům, jako jsou Boieldieu nebo Auber, Adam prohlubuje psychologické rysy postav a zejména v lyrických pasážích předčí své předchůdce, jinak se od nich však stylově jen málo odlišuje. Lyrické těžiště jeho talentu je také důvodem, proč se jako nejživotnější ukázala právě Adamova baletní hudba. Tvořil lehce a rychle (\"Chatu v Alpách\" napsal za patnáct dní, \"Giselle\" za tři týdny), jeho melodie však skrývají málo překvapení. Již za svého života byl napadán zastánci seriózního přístupu k hudbě a jeho styl tvorby byl považován za zastaralý. Sám se střízlivě hodnotí ve svém článku v \"Le Constitutionnel\" z 4. ledna 1855: \"Ve své hudbě pro divadlo nemám jinou ctižádost než být jasný, snadno pochopitelný a zábavný pro obecenstvo. Umím prostě dělat jen „malou hudbu“, taková je skutečnost. A proto se spokojím s tím, že tvořím tak, jak jsem schopen, jak umím, a jen čekám, až se mnou publikum unaví, a pak přestanu psát.\"\n\nRezervovaný postoj k Adamovi nedlouho pro jeho smrti, když ještě jeho díla byla živou součástí i českého repertoáru, zachycuje první díl Ottova slovníku naučného takto: \"Operní hudba Adamova,\" (balety heslo jen stěží zmiňuje) \"jež lne ku prostonárodnímu typu písňovému, vyniká živostí rhythmů, bohatostí a svěžestí melodií, a vábí i baví svou lehkou gracií a zdravým humorem, což částečně jest náhradou za hloubku citu i propracování, kterých u něho pohřešujeme.\"\n\nToto hodnocení se v zásadě dlouho nezměnilo; Jules Combarieau ve svých \"Dějinách hudby\" roku 1939 míní, že \"Adam byl oblíbený v Německu stejně jako ve Francii. Je to skladatel milý a přístupný, nevyrovnaný, uspěchaný, někdy okouzlující. Celé jeho dílo, jak libreta tak hudba, je přizpůsobeno onomu pokleslému duchu, který nebyl vlastní jen buržoazii za Ludvíka Filipa, ale který je v každé době každé zemi duchem většiny.\"\n\nDobově podmíněný pohled Anny Hostomské z roku 1965 zdůrazňuje jako pozitivní rys Adamovu návaznost na francouzskou lidovou píseň a popěvky francouzské revoluce. Tvrdí, že \"většinou svého díla představuje typ skladatele vyrůstajícího souběžně s mladou buržoazií a tlumočícího její city a dojmy\", všímá si, že námět oper je většinou \"vzat z prostého života a předvádí člověka, který, ač měšťanského původu, stává se rovným šlechticům a bohatému panstvu,\" a cení si především opery Kdybych byl králem. Jan Trojan Adamovo dílo shrnuje takto: \"Osobností čtvrtého mistra komické opery 19. století\" (tj. Adolpha Adama) \"se tento útvar přiblížil operetě... Opéra comique se u Adama pohybuje v rozmezí od jeho učitele Boieldieua k Offenbachovi, přibírá prvky italské buffy a využívá kupletových útvarů, v nichž hraje hlavní roli přístupná melodika a svěží rytmika. Operní kompozice se stává pro skladatele záležitostí populární hudby, náměty jeho zpěvoher jsou nenáročně humorné\".\n\n\n"}
{"id": "266667", "url": "https://cs.wikipedia.org/wiki?curid=266667", "title": "Tambo (pohoří)", "text": "Tambo (pohoří)\n\nTambo (italsky \"Gruppo di Tambo\";německy \"Tambo Alpen\") je pohoří ležící na území Itálie svou větší částí a ve Švýcarsku svou menší plochou, avšak vysoko vyzdviženou. Plošně je pohoří poměrně rozlehlé (2900 km²), mezi turisty ale v celku málo vyhledávané. Geograficky je zařazováno do Západních Alp, v Italských zdrojích je skupina udávána spolu s pohořími Platta a Tessinskými Alpami pod celek Lepontinské Alpy. Nejvyšším vrcholem pohoří je Tambohorn (\"Pizzo Tambo\", 3279 m).\n\nPolohu pohoří Tambo určuje na jihu spojnice Lago Maggiore – Varese – Como – Lago di Como. Východ území ohraničuje údolí Valle San Giacomo, v kterém jej dělí řeka Lira od sousední skupiny Platta. Na severu je pohoří odděleno silničním sedlem Splügenpass (2113 m) a severozápadní hranici tvoří údolí řeky Moesa.\n\nPohoří se dělí na mnoho jednotlivých skupin. Jsou to masivy Tambo (zde leží nejvyšší vrchol), Varese Alpi, Alpi Lombardi, Camogne-Tamaro, Martel, Corbet, Generoso a mnoho dalších, menších masivů. Nejvyšší vrchol pohoří Tambohorn se nalézá na území Švýcarska, kde se také nalézá několik menších ledovců. V okolí jezer Maggiore a Como je krajina pohoří zcela odlišná. Zde vládnou travnaté kopce a všude je plno zeleně. Tyto jižní oblasti jsou hustě osídlené (města Lecco, Varese, Como). \n\n"}
{"id": "266669", "url": "https://cs.wikipedia.org/wiki?curid=266669", "title": "Wu-ťiang", "text": "Wu-ťiang\n\nWu-ťiang na dolním toku také zvaná Čchien-ťiang je řeka v ČLR (Čchung-čching, Chu-pej). Je 1018 km dlouhá. Povodí má rozlohu 88 200 km².\n\nPramení na vrchovině v městské prefektuře Pi-ťie v provincii Kuej-čou a celý její tok prochází mezi horami, přičemž vytváří peřeje a vodopády. Ústí zprava do Jang-c’-ťiangu pod městem Čchung-čching.\n\nZdrojem vody jsou především dešťové srážky. Vyšších vodních stavů dosahuje v létě, kdy dochází k povodním. Průměrný průtok vody činí přibližně 1750 až 1800 m³/s. Rozsah kolísání úrovně hladiny je až 26 m.\n\nVodní doprava je možná do města S'-nan. Při ústí leží město Fu-ling.\n"}
{"id": "266670", "url": "https://cs.wikipedia.org/wiki?curid=266670", "title": "Pchu-jang", "text": "Pchu-jang\n\nPchu-jang () je městská prefektura v Čínské lidové republice. Patří k provincii Che-nan.\n\nCelá prefektura má rozlohu 4 188 čtverečních kilometrů a v roce 2008 zde žilo přes tři a půl miliónu obyvatel.\n\nPchu-jang se rozkládá na severu provincie Che-nan, leží na severním břehu Žluté řeky v Severočínské nížině. Sousedí na západě s chenanskými prefekturami An-jang a Sin-siang, na severu s provincií Šan-si a na východě s provincií Šan-tung.\n"}
{"id": "266673", "url": "https://cs.wikipedia.org/wiki?curid=266673", "title": "Imitace", "text": "Imitace\n\nImitace je zjevná a neskrývaná napodobenina něčeho jiného. Imitace není totéž co plagiát či padělek.\n\n\n"}
{"id": "266676", "url": "https://cs.wikipedia.org/wiki?curid=266676", "title": "Lactantius", "text": "Lactantius\n\nLucius Caecilius Firmianus Lactantius (asi 260 – 317) byl římský církevní otec, teolog a spisovatel, který pocházel z Afriky. Diocletianus ho povolal jako učitele rétoriky do svého sídelního města Nikomédie, kde se Lactanius stal křesťanem. Za nedlouho se stal vychovatelem Konstantina Velikého.\n\nLactaniovo dílo \"Divinae institutiones\" (Božské základy, 7 knih) je jedním z prvních apologetických děl křesťanské literatury v latině.\n"}
{"id": "266678", "url": "https://cs.wikipedia.org/wiki?curid=266678", "title": "Světový pohár horských kol 2007", "text": "Světový pohár horských kol 2007\n\nSvětový pohár horských kol 2007 je série závodů na horských kolech organizovaná UCI a sponzorovaná firmou Nissan.\nZávodí se ve čtyřech disciplínách: cross country (6 závodů), downhill a four-cross (5 závodů) a marathon (3 závody).\n\n"}
{"id": "266682", "url": "https://cs.wikipedia.org/wiki?curid=266682", "title": "Zdeněk Šplíchal", "text": "Zdeněk Šplíchal\n\nZdeněk Šplíchal (* 20. listopadu 1948, Třebíč) je český malíř a grafik. Narodil se v Třebíči, kde dosud žije a tvoří. Zabývá se především abstraktní malbou a kresbou s častými geometrickými motivy. Je autorem památníku Josefa Zvěřiny ve Stříteži. Je členem Skupiny 4, Klubu konkretistů, Svazu výtvarných umělců Vysočiny, TT klubu a Unie výtvarných umělců. V roce 2016 jsou jeho díla vystavena v Galerii U Vavřince v Chodově.\n\n\n"}
{"id": "266688", "url": "https://cs.wikipedia.org/wiki?curid=266688", "title": "Tchaj-c’-che", "text": "Tchaj-c’-che\n\nTchaj-c’-che je řeka v ČLR (Liao-ning). Je 406 km dlouhá. Povodí má rozlohu 14 000 km².\n\nPramení ve Východomandžuských horách. Na dolním toku protéká rovinou Sung-liao. Ústí zleva do Liao-che.\nZdrojem vody jsou především dešťové srážky. Vyšších vodních stavů dosahuje v létě. Průměrný průtok vody na dolním toku činí přibližně 100 m³/s. Zamrzá v listopadu a rozmrzá na konci února až na začátku března.\n\nVyužívá se na zavlažování. V údolí řeky leží města Pen-si, Liao-jang.\n"}
{"id": "266689", "url": "https://cs.wikipedia.org/wiki?curid=266689", "title": "Vinětace", "text": "Vinětace\n\nVinětace je vada optických soustav, projevující se nižším jasem na okrajích zobrazovaného obrazu. Nejčastěji je tato vada zmiňována v souvislosti s objektivy optických přístrojů.\n\nVe fotografii a optice se vinětací rozumí úbytek jasu a saturace na okrajích fotografie. Slovo vinětace má kořen slova “vine”, což byl původně název pro dekorativní okraje v knihách. Později se tento termín začal používat pro portrétní fotografie, které byly normálně vykreslené ve středu, ale ztmavené na okrajích fotografie. Stejný efekt můžeme vidět na fotografiích, které jsou promítané. V tomto případě se efektu říká “hotspot”.\n\nVinětace je často způsobena nastavením fotoaparátu nebo nedokonalostí objektivu. Někdy je tento efekt ale používán jako kreativní efekt záměrně. Vinětace totiž zdůrazňuje objekty na fotografii, které jsou ve středu, a naopak na okraje fotografie, které jsou tmavší, se divák tolik nesoustředí. Fotograf může buď zvolit objektiv, který je známý pro vinětaci, použít speciální filtr, nebo může efekt použít až při postprodukci fotografie.\n\n\nVinětace se samozřejmě může vyskytovat i u digitální fotografie. Kromě příspěvku optické soustavy digitálního fotoaparátu může vinětaci dále způsobovat různá citlivost snímače v různých směrech – to se týká zvláště elektronických snímačů, které paprsky dopadající pod velkým úhlem detekují hůře. Například u CCD snímačů jsou jednotlivé buňky na čipu vybaveny čočkami, dopadá na ně proto maximum světla pouze ze směru \"kolmého\" k rovině snímače. Jakmile dopadají paprsky jen mírně šikmo, je jejich účinnost zmenšená. U běžného objektivu ovšem dopadají paprsky kolmo jen v prostředku obrazu a směrem ke krajům obrázku se jejich úhel zvětšuje. To se projeví jako postupné ztmavování obrazu směrem k okrajům. Z tohoto důvodu jsou na optiku pro digitální fotoaparáty kladeny, co se kolmosti paprsků týká, nároky daleko vyšší než na optiku klasických aparátů.\n\nU digitálního zpracování obrázků se efekt vinětace může naopak v post-produkci přidávat uměle – v takovém případě nemá nic společného s optickou soustavu přístroje, kterým byla fotografie pořízena. Častým důvodem, proč se tento efekt do digitálních fotografií přidává, je ten, že může usměrnit divákovu/pozorovatelovu pozornost na určitou část na syžetu fotografie.\n\n"}
{"id": "266691", "url": "https://cs.wikipedia.org/wiki?curid=266691", "title": "David Václavík", "text": "David Václavík\n\nDavid Václavík (* 24. června 1975 Liberec) je český religionista, bývalý vedoucí Ústavu religionistiky v Brně.\n\nVystudoval filosofii a religionistiku na Filosofické fakultě Masarykovy univerzity v Brně (1998). V stejném roce začal působit jako odborný asistent na katedře filosofie Pedagogické fakulty Technické univerzity v Liberci, kde se věnoval především problematice soudobé filosofie a religionistiky. V letech 2000 až 2002 spolupracoval s Centrem pro ekonomickou a sociální strategii na Fakultě sociálních věd Univerzity Karlovy v Praze. Podílel se především na analýzách situace etnických a kulturních minorit a problematiky kulturní identity. V roce 2004 ukončil doktorské studium religionistiky (FF MU v Brně) a v témže roce začal také jako odborný asistent působit na Ústavu religionistiky Filozofické fakulty Masarykovy univerzity v Brně, kde se věnuje zejména metodologii religionistiky, fenoménu nových náboženských hnutí, sociologii náboženství a roli náboženství v moderní společnosti Od roku 2005 do roku 2010 byl vedoucím tohoto pracoviště. V roce 2004 se stal tajemníkem České společnosti pro religionistiku a v roce 2008 byl zvolen jejím předsedou a tuto funkci vykonával dvě funkční období do února 2015. Odborně působí také v zahraničních společnostech např. International Study of Religion in Central and Eastern Europe Association (ISORECEA) či European Association for the Study of Religions (EASR), v níž působil od roku 2011 do roku 2014 jako generální sekretář. Kromě toho přednáší na řadě evropských univerzit (např. Vídeň, Krakov, Szeged, Lublin). Aktivně působí i v mnoha redakčních radách domácích i zahraničních odborných časopisů. Např. časopisu \"Religio. Revue pro religionistiku\", \"Religion and Society in Central and Eastern Europe\", \"Religion in Austria\", \"Axis Mundi\" či v redakční radě odborné série \"Scientific Study of Religion\" vydávané britským nakladatelstvím Bloomsbury Publishing. \n\nJe autorem či spoluautorem 8 monografií a více než 40 studií a odborných článků. \n\n\n\n"}
{"id": "266692", "url": "https://cs.wikipedia.org/wiki?curid=266692", "title": "DisplayPort", "text": "DisplayPort\n\nDisplayPort je digitální rozhraní navržené organizací VESA (Video Electronics Standards Association) a je široce podporován firmami jako Intel, AMD, Dell, Nvidia, Philips atd. Rozhraní primárně slouží k přenosu obrazu pro displeje např. počítačové monitory, ale může být použito i pro přenos zvuku, USB a jiných forem dat.\n\nS konektory typu DVI a HDMI je jen omezeně zpětně kompatibilní. DisplayPort dokáže emitovat DVI nebo HDMI signál, takže následně ke konverzi postačí pasivní adaptér. Prakticky tedy lze počítač vybavený pouze DisplayPortem připojit k televizi vybavené konektorem HDMI, přenesen bude obraz i zvuk. Ovšem zpětně konverze nefunguje, takže počítač vybavený pouze HDMI zatím nelze k monitoru vybavenému DisplayPortem připojit, bez aktivního adaptéru.\n\nJe navržen tak, aby nahradil digitální (DVI) i analogové (VGA) konektory v monitorech počítačů stejně jako v grafických kartách. Má všechny funkce HDMI, ale nepředpokládá se, že by měl HDMI nahradit v oblasti domácí spotřební elektroniky, protože je určen spíše pro kancelářské a IT využití.\n\nDisplayPort je první zobrazovací rozhraní, které spoléhá na paketový přenos dat, který je používán u technologií jako je Ethernet, USB a PCI Express. Podporuje vnitřní i vnější zobrazovací spojení a na rozdíl od starších norem, kde jsou diferenciální páry spjaté s přenosem hodinového signálu s každým výstupem, DisplayPort protokol je založený na malých datových paketech známých jako mikro pakety, které mohou vložit hodinový signál v rámci datového toku. Výhodou je nižší počet pinů k dosažení vyššího rozlišení. Použití datových paketů také umožňuje DisplayPortu aby byl rozšiřitelný, takže další funkce mohou být přidány v průběhu doby bez podstatných změn v rozhraní samotném.\n\nDisplayPort je možné použít pro přenos zvuku a videa současně, ale každý z nich je volitelný a může být přenášen bez druhého. Cesta video signálu podporuje 6 až 24 bitů na barevný kanál a cesta zvuku podporuje až 8 kanálů (24 bit, 192 kHz) nekomprimovaného zvuku PCM, které mohou zapouzdřit komprimované audio formáty do zvukového toku. Obousměrný, polovičně duplexní pomocný kanál provádí správu zařízení a kontrolu dat zařízení na hlavním lince, jako VESA EDID, MCC a DPMS standardy. Navíc je rozhraní schopné pojmout obousměrné USB signály.\n\nSignál DisplayPortu není kompatibilní s DVI nebo HDMI. Nicméně, duální DisplayPorty (označené DP++ logem) jsou určeny k přenosu jednolinkového DVI nebo HDMI signálu přes rozhraní prostřednictvím použití externího pasivního adaptéru, který vybere požadovaný signál. VGA a dvojlinka DVI na druhou stranu vyžadují aktivní adaptéry pro převod signálu na požadovaný výstup a nevyžadují duální DisplayPort. VGA adaptéry jsou napájeny z DisplayPortu, zatímco dvojlinka DVI spoléhá na externí zdroj (viz kompatibilita s HDMI, DVI a VGA).\n\nDisplayPort podporuje 1, 2, nebo 4 rozdílné datové páry (linky) v hlavní lince, každý s přímým datovým tokem 1.62, 2.7, 5.4 nebo 8.1 Gbit/s na dráze s vlastními hodinami běžícími na 162, 270, 540 nebo 810 MHz. Data jsou zakódována 8b/10b, kde se každých 8 bitů informace zakóduje s 10bitovým symbolem. Takže efektivní rychlost přenosu dat po dekódování je 1.296, 2.16, 4.32 a 6.486 Gbit/s na cestu (nebo 80 % z celku).\n\nDisplayPort 1.0 podporuje maximální rychlost přenosu dat 8,64 Gbit/s přes 2 m kabel. DisplayPort 1.1 podporuje také zařízení, která zavádějí alternativní linkové vrstvy jako například optické vlákno, což umožňuje mnohem delší dosah mezi zdrojem a displejem bez degradace signálu, ačkoli alternativní implementace nejsou standardizovány. Také podporuje HDCP kromě ochrany obsahu DisplayPort (DPCP).\n\nDisplayPort verze 1.2 byl schválen 22. prosince 2009. Nejvýznamnější zlepšení nové verze je zdvojnásobení efektivní šířky pásma na 17,28 Gbit/s, což umožňuje zvýšení rozlišení, vyšší obnovovací frekvenci a větší barevnou hloubku. Mezi další vylepšení patří více nezávislých video streamů (sériové spojení s více monitory), podpora stereoskopického 3D, zvýšenou propustnost kanálu AUX (od 1 Mbit/s do 720 Mbit/s), podpora více barevných prostorů včetně xvYCC a scRGB a Adobe RGB 1998 a Global Time Code (VOP) pro sub 1 µs audio/video synchronizace. Také Apple Mini DisplayPort, který je mnohem menší a je určen pro notebooky a jiná malá zařízení, je kompatibilní s novým standardem.\n\nDisplayPort verze 1.3 byl schválen 15. září 2014. Tento standard navyšuje celkovou šířku pásma na 32,4 Gbit/s novým režimem HBR3 přinášející 8,1 Gbit/s pro každou linku (oproti 5,4 Gbit/s v HBR2), s celkovou rychlostí přenosu dat 25,92 Gbit/s po započtení režie kódování 8b/10b. Tato šířka pásma je dostatečná pro zobrazení 4K UHD (3840×2160) při obnovovaci frekvenci 120 Hz, zobrazení 5K (5120×2880) při 60Hz nebo 8K UHD (7680×4320) při 30Hz s 24-bitovou hloubkou barev. Při použití Multi-Stream Transport (MST) může podporovat přenos dvou obrazů v rozlišení 4K (3840×2160) nebo až čtyř v rozlišení WQXGA (2560×1600) při 60 Hz s 24-bitovou hloubkou barev. Tento standard také zahrnuje povinnou podporu režimu Dual-mode pro DVI a HDMI adaptéry, spolu s podporou HDMI 2.0 a HDCP 2.2. Standard nového rozhraní Thunderbolt 3 puvodně zahrnoval podporu DisplayPort 1.3, ale finální verze vyšla pouze s podporou verze 1.2. Vlastnost VESA Adaptive-Sync nadále zůstává jako volitelná část specifikace.\n\n\nOd svého uvedení v roce 2006, DisplayPort pomalu získal popularitu v počítačovém průmyslu. Od roku 2010 jsou DisplayPort konektory používány na mnoha grafických kartách, displejích a noteboocích.\n\nAMD Graphics Product Group (dříve ATI Technologies) byla první společnost, která uvolnila spotřební zboží s DisplayPortem se vznikem jejich čipové sady 790G a sérií grafických karet Radeon HD 2000. První byl představen na AMD technologickém analytickém dni 25. července 2007. AMD později implementovalo DisplayPort do GPU čipu Radeon HD 3600 a HD 3400, představených na AMD finančním analytickém dni 13. prosince 2007. Tyto produkty obdržely DisplayPort certifikaci od VESA v březnu 2008.\n\nV roce 2008 byly DisplayPort konektory využívány na mnoha grafických kartách založených na ATI/AMD HD 4000 sérii. V roce 2009 série grafických karet HD 5000 začleňovala konektory DisplayPort jako standardní funkci spolu se dvěma dvoulinkami DVI konektorů a HDMI konektorem. V Eyefinity verzích mohou nést až šest Mini DisplayPort konektorů. Podpora pro DisplayPort audio byla představen AMD v ovladačích Catalyst 9.12 hotfix.\n\nOd února 2011 série grafických karet HD 6000 zahrnovala podporu dvou nebo více DisplayPortů Mini 1.2 s šířkou pásma 21,6 Gb/s pro každý, umožňující „sedmikrásové“ řetězení až šesti monitorů s rozlišením až 2560×1600 na obrazovku a vysoké přenosové rychlosti zvuku ze stejného konektoru, volitelně se chovající jako jeden velký displej. Rozbočovač DisplayPortu obsahující tři dvoulinky DVI konektoru je také k dispozici.\n\nOd ledna 2012, nejnovější série grafických karet HD 7000 spolu s dvoulinkou DVI konektoru a konektorem HDMI, podporuje funkci dvou Mini DisplayPortů 1.2, které umožňují „sedmikráskové“ řetězení až šesti monitorů s rozlišením až 4096×2160 nebo 2560×1600p60 stereoskopického 3D zobrazení pro display a vysoké přenosové rychlosti zvuku ze stejného konektoru, případně chovající se jako jeden velký displej. Rozbočovač DisplayPortu obsahující tři dvoulinky DVI konektoru, je také k dispozici.\n\nDne 14. října 2008 Apple představil několik produktů s Mini DisplayPortem jako jediným video konektorem. Tento konektor byl v té době patentován. Později, s verzí 1.1a a 1.2 se stal součástí standardu. Mezi říjnem 2009 a únorem 2011 jsou všechny modely Mac vybaveny Mini DisplayPort konektorem. V té době iMac, MacBook, MacBook Air, MacBook Pro a Xserve modely používají Mini DisplayPort jako jediný video výstup, zatímco Mac Mini a Mac Pro modely měly Mini DisplayPort, jeden port DVI (Mac Pro) a HDMI port (Mac Mini). Dne 24. února 2011 začal být MacBook Pro dodáván s Thunderboltem (známým dříve pod Intelovským kódovým označením Light Peak), který poskytuje jak DisplayPort tak PCI Express funkce v jednom. Dne 3. května 2011 Apple představil své první iMac plány s Thunderboltem. iMac 21\" (53 cm) obdržel jeden a iMac 27\" (69 cm) obdržel dva Thunderbolt porty.\n\nApple 24\" (61 cm) a 27\" (69 cm) LED Cinema displeje využívají Mini DisplayPort konektor. 27palcový iMac představen v roce 2009 umožňuje Mini DisplayPortu, aby fungoval jako vstup, měnící iMac do samostatného displeje. 2011 iMacy podporují tento \"Target Display režim 'přes Thunderbolt port, ale pouze pokud je zdroj také vybaven Thunderboltem.\n\nKoncepční monitor od Dellu využívající DisplayPort byl předveden na začátku května 2007.\n\nDell 3008WFP 30\" (76 cm) uvedený v lednu 2008 byl první monitor podporující DisplayPort. Dell 2408WFP 24 palců (61 cm) následoval v dubnu 2008. Mnoho dalších Dell monitorů také nabízí rozhraní DisplayPort, včetně čtyř z jejich 'profesionální \"série a pět jejich' UltraSharp\" série monitorů.\n\nHP Elite L2201x 21,5\" (55 cm) LCD monitor vydaný v červnu 2011 je první monitor od společnosti Hewlett Packard k prodeji pouze s DisplayPortem jako jediným video vstupem. HP notebooky, které jsou vybaveny DisplayPort jsou EliteBook a některé ProBook modely.\n\nLenovo nabízí DisplayPort konektory u některých modelů.\n\n"}
{"id": "266693", "url": "https://cs.wikipedia.org/wiki?curid=266693", "title": "Úvrať (železniční doprava)", "text": "Úvrať (železniční doprava)\n\nÚvrať je v drážní dopravě místo na trati, v němž vlak musí změnit směr jízdy, aby mohl pokračovat po trati dále. \n\nÚvraťová stanice je stanice na jedné trati, která má připojeny navazující traťové úseky obou směrů do jednoho zhlaví (laicky řečeno má pouze jeden vjezd). Někdy se tak označují i místa, kde vlaky podobným způsobem přejíždějí z jedné tratě na jinou. Úvraťová stanice je zpravidla hlavovou stanicí, ale vlaky mohou při jízdě vykonávat úvrať i v průjezdných stanicích, pokud to vyžaduje jejich trasování.\n\nÚvraťová trať je trať, kde v mezistaničním úseku musí vlak alespoň jednou změnit směr jízdy, aby mohl pokračovat v jízdě. Tento způsob trasování se využívá zejména ve vysokohorských oblastech k vystoupání po úbočí svahu. Odpadá tím nákladné budování smyčkových tunelů. Příkladem takové trati je Historická lesní úvraťová železnice u slovenské Vychylovky nebo Moldavská horská dráha (trať Most–Moldava v Krušných horách). Ve světě využívají úvratě některé vysokohorské trati např. v Indii (Dárdžilingská himálajská dráha), v Argentině („Vlak do oblak“) nebo Austrálii (Velká západní dráha v Novém Jižním Walesu).\n\n\nÚvraťové stanice propojující více tratí:\n\n\n\nV minulosti takto jezdily vlaky i přes další stanice, dle potřeb, možností a dřívější dopravní koncepce. Například se to týkalo stanice Česká Lípa pro vlaky Děčín – Liberec, stanice Hrušovany nad Jevišovkou pro vlaky Brno – Znojmo, stanice Tršnice, kudy po druhé světové válce musely jezdit úvratí vlaky mezi Chebem a Františkovými Lázněmi pro zničený most přes Ohři v Chebu, a na dnes již zrušené odbočce Tasovice, kde měly úvrať vlaky při jízdě z Prachovic do (dnes zrušené) stanice Vápenný Podol. \n\n\n"}
{"id": "266696", "url": "https://cs.wikipedia.org/wiki?curid=266696", "title": "Menora", "text": "Menora\n\nMenora (: ), někdy též menóra, je sedmiramenný svícen a tradiční symbol judaismu. Samotné slovo \"menora\" je odvozeno od slova \"(ner)\", „lampa“ nebo též „světlo“.\n\nExistuje několik výkladů symbolického významu menory:\n\nV Tóře jsou v knize Exodus sepsány instrukce pro zhotovení menory:\n\nPůvodní zlatá menora stála ve stanu setkávání (, \"ohel mo'ed\") během putování Izraele v poušti. Později byla údajně přenesena do Šalamounova chrámu v Jeruzalémě. Po zničení Šalamounova chrámu se všechny posvátné předměty ztratily. V Druhém chrámu byla umístěna nová menora vyrobená podle návodu v Tóře. Tato menora byla zřejmě po zničení Druhého chrámu v roce 70 n. l. Římany odnesena a vystavena v triumfálním průvodu, jak zobrazuje Titův oblouk v Římě.\nJakožto odvěký náboženský a národní symbol lidu Izraele a židovského národa se menora stala spolu s olivovou ratolestí státním znakem novodobého státu Izrael. \n\nMenora je také symbol, jenž je blízce spojen s židovským svátkem Chanuka. Podle Talmudu bylo po znesvěcení Šalamounova chrámu v Jeruzalémě nalezeno pouze tolik rituálně čistého oleje, který by vystačil jen na jeden den. Zázrakem však olej hořel po osm dní, během nichž se stačil připravit nový olej. Chanuková menora proto nemá sedm, ale devět ramen. Osm ramen svícnu symbolizuje osmidenní oslavy zázraku oleje a prostřední rameno je určené pro svíci, kterou se zapalují ostatní (, \"šamaš\"). Pro tento svícen se rovněž používá přesnější název \"chanukija\".\n\n\n\n"}
{"id": "266697", "url": "https://cs.wikipedia.org/wiki?curid=266697", "title": "Kolize", "text": "Kolize\n\nKolize (z lat. \"collisio\", od \"com-laedere\", srazit se) znamená srážku nebo střetnutí. \n"}
{"id": "266701", "url": "https://cs.wikipedia.org/wiki?curid=266701", "title": "Svodidlo", "text": "Svodidlo\n\nSvodidlo je bezpečnostní zařízení u pozemních komunikací, jehož účelem je usměrnit vozidlo, nad nímž řidič ztratí kontrolu, tak, aby nespadlo mimo vozovku. Umisťuje se například tam, kde je vedle silnice sráz nebo překážka, na mostech a estakádách, na vnější straně zatáček, k ochraně chodců na chodníku atd., na silnicích vyšších tříd často i v delších souvislých úsecích.\n\nPodle druhu a materiálu rozlišujeme:\n\nOcelové svodidlo se skládá ze sloupku, distančního dílu a ocelové pásnice (profilovaný plech). Lanová svodidla mají mezi sloupky propletena ocelová lana. Sloupky jsou obvykle beraněné do krajnice vozovky (silniční svodidlo) nebo kotvené (mostní svodidlo), sloupky mostního svodidla se přes patní desku kotví do římsy mostu (zábradelní svodidlo). U lanových se někdy osazují do prefabrikovaných patek.\n\nSvodidla na pozemních komunikacích se nejčastěji umísťují na krajnici a nebo na římsu mostu tak, aby ochránila jedoucí vozidlo před nárazem do překážky nebo před pádem do hloubky. Dále aby byl před nárazem vozidla ochráněn majetek a zdraví občanů ( například ochrana chodců, budov, vodních toků, pitné vody, železnice apod. ). Způsob používání svodidel na silnicích předepisují technické podmínky (TP). Úroveň zadržení pro pozemní komunikace stanovuje TP 114 – Svodidla na pozemních komunikacích. Úroveň zadržení svodidla je ověřená nárazovou zkouškou dle normy EN 1317 část 2 a označuje se např. N1, H1, H2 nebo H3 (zádržnost systému). Dalšími důležitými parametry svodidel jsou pak také pracovní šířka, úroveň prudkosti nárazu nebo dynamický průhyb.\n\n\n"}
{"id": "266705", "url": "https://cs.wikipedia.org/wiki?curid=266705", "title": "Martin JRM Mars", "text": "Martin JRM Mars\n\nMartin JRM Mars byl největší sériově vyráběný létající člun na světě. US Navy jeho vývoj objednalo v roce 1938 pod označením XPB2M-1 Mars pro dálkové oceánské patroly.\n\nKonstrukce PB2M navazovala na jiný, menší létající člun firmy Martin, typ Martin PBM Mariner. Letoun v letech 1941 až 1943 úspěšně prošel testy US Navy a byl přijat do služby. V té době se už ale ustupovalo od koncepce bombardovacích létajících člunů, a proto byl typ upraven na transportní úkoly a označen XPB2M-1R Mars. Bylo objednáno 20 sériových kusů, označených definitivně JRM-1 Mars. První, pojmenovaný \"Hawaii Mars\", byl dodán v červnu 1945. Po skončení druhé světové války byla objednávka snížena na šest letounů. Zatímco první sériový kus JRM-1 byl ztracen v Chesapeake Bay při havárii, zbylých 5 kusů bylo dodáno do konce roku 1947. Ty nesly jména \"Marianas Mars\", \"Philippine Mars\", \"Marshall Mars\", \"Caroline Mars\" a opět \"Hawaii Mars\".\n\nSlužba JRM-1 začala transportními lety na Hawai a Pacifické ostrovy. Poslední vyrobený kus, \"Caroline Mars\" se lišil mimo jiné jinými motory a byl přeznačen na JRM-2. Poháněly ho motory Pratt & Whitney R-4360, což zvýšilo jeho nosnost. \"Marshall Mars\" byl zničen 5. května 1950 na Hawai při požáru. Zbylá \"velká čtyřka\" létala až do roku 1956 mezi Honolulu a San Franciscem. Pak byly ukotveny na námořní letecké základně Alameda.\n\nV roce 1959 byly letouny prodány do šrotu. \"Dan McIvor\", reprezentant těžební společnosti \"British Columbia Lumber\", poznal potenciál typu JRM jako vodních bombardérů pro hašení lesních požárů. Byla vytvořena firma \"Flying Tankers inc.\", která koupila všechny čtyři JRM a nechala je přestavět. \"Marianas Mars\" byl ztracen 23. června 1961 při hašení lesního požáru u zátoky Northwest Bay v Britské Kolumbii. Posádka zahynula. \"Caroline Mars\" havaroval 12. října 1962 v hurikánu Freda. Přestavba \"Hawaii Mars\" a \"Philippine Mars\" byla dokončena v roce 1963.\n\nZbývající dva kusy dodnes létají. Původní majitel, firma Flying Tankers inc. je 10. listopadu 2006 nabídla k prodeji. Podmínkou prodeje bylo, že po jejich definitivním vyřazení bude jeden kus darován městu Port Alberni jako historická atrakce. Společnost Coulson Group je 13. dubna 2007 koupila od Flying Tankers inc. a mají stále základnu na jezeře Sproat v Port Alberni v Britské Kolumbii.\n\nOba kusy mají nové motory, hvězdicové Wright R-3350-24WA Cyclone. Každý letoun unese až 27 250 litrů vody, kterou načerpá z moře. Je to dost na pokrytí plochy 16 000 m². Oba zbylé JRM hasí požáry především v Britské Kolumbii. Vystupují také na leteckých dnech. Když je třeba, pomáhají ale i s požár ve vzdálenějších oblastech. Například v roce 2003 zasáhl velký požár okolí města Kelowna v Britské Kolumbii.\n\n"}
{"id": "266711", "url": "https://cs.wikipedia.org/wiki?curid=266711", "title": "Derbul", "text": "Derbul\n\nDerbul je řeka na severu Čínské lidové republiky v autonomní oblasti Vnitřní Mongolsko. Je přibližně 200 km dlouhá. Povodí má rozlohu 5770 km².\n\nPramení v západních výběžcích Velkého Chinganu. Protéká převážně horskou krajinou, pouze na dolním toku teče přes širokou bažinatou rovinu. Ústí zprava do řeky Arguň (povodí Amuru).\nVyšších vodních stavů dosahuje v létě.\n\nVyužívá se k plavení dřeva.\n"}
{"id": "266720", "url": "https://cs.wikipedia.org/wiki?curid=266720", "title": "Muhammad Chodábende", "text": "Muhammad Chodábende\n\nZillulláh Abú-l-Muzaffar Sultán Muhammad Chodábende Šáh (persky ; 1531 – před červencem 1596) byl perský šáh z dynastie Safíovců panující v letech 1577–1587. Jeho otcem byl šáh Tahmásp I. (vládl 1524–1576), bratrem šáh Ismá‘íl II. (1576–1577).\n\nVláda šáha Chodábenda, někdejšího guvernéra provincie Fárs (1571–1577), stojí ve znamení zdlouhavé války s osmanskými Turky, která se pro Peršany vyvíjela velmi nepříznivě. Pod vedením Osmana Paši, vojevůdce Murada III., ohrožovali Turci z bývalé safíovské metropole Tabrízu celý severozápad říše. Šáhův syn Hamzá sice proti nim podnikl úspěšný protiútok, avšak jiný ze synů, Abbás, se v téže době vzbouřil, obsadil město Kazvín, kde se Muhammad Chodábende zdržoval, a sám převzal vládu. Šáh, který rezignoval na trůn, strávil zbytek života v ústraní.\n\n\n"}
{"id": "266730", "url": "https://cs.wikipedia.org/wiki?curid=266730", "title": "Elephas recki", "text": "Elephas recki\n\nElephas recki je vyhynulý druh slona, který žil převážně v Africe v období pliocénu a pleistocénu v době před asi 3,5 milionu až 900 tisíc let. Jeho nejbližším dosud se vyskytujícím živočišným příbuzným je slon indický \"(Elephas maximus)\", který je dnes zároveň jediným nevyhynulým druhem rodu \"Elephas\".\n\n\"Elephas recki\" býval hojně rozšířeným druhem požírající trávu do doby, než byl zcela vytlačen předky dnešního slona afrického z rodu \"Loxodonta\". Byl o trochu větší než dnešní sloni a měřil v kohoutku až 4,5 metru.\n\nTento druh slona se vyvinul nejspíš přímo z druhu \"Elephas ekorensis\", který se proháněl africkými pláněmi už před 5 miliony let. Z druhu \"Elephas recki\" se pak postupně vytvářely další druhy prehistorických slonů. Nejprve to byl \"Elephas iolensis\" a pak ještě další druh \"Elephas planifrons\" a po něm mnohé další. Nejvýznamnější ze všech druhů, které vznikly z \"Elephase reckiho\", byl první jmenovaný \"E. iolensis\", protože z něj se nakonec vyvinul dnešní slon indický. Za zmínku stojí ještě sloni z větve \"Palaeoloxodon\", kteří se vyvinuli pravděpodobně také z \"E. reckiho\", ale byla to však slepá vývojová větev, ačkoliv byla početná.\n\nJak je vidět, \"Elephas recki\" byl velice důležitým druhem slona z evolučního hlediska. Tento druh se sám ještě vyskytoval v pěti poddruzích, které většinou popsal M. Beden. Na základě výzkumů se zjistilo, že se všechny tyto poddruhy od sebe značně lišily a že se doba jejich výskytu vzájemně kryla. Poddruhy jsou seřazeny od nejstaršího po nejmladší:\n\n\n\n"}
{"id": "266736", "url": "https://cs.wikipedia.org/wiki?curid=266736", "title": "Flat coated retrívr", "text": "Flat coated retrívr\n\nFlat coated retrívr, někdy zvaný také hladkosrstý retrívr (anglicky: Flat coated retriever), je psí plemeno pocházející z Anglie Patří do skupiny retrívři a vodní psi, do sekce retrívři a jeho využití je jako společník, sportovec i lovecký pes.\n\nFlat coated retrívr se vyvinul v Anglii a to v 19. století křížením novofoundlandského psa, labradorského retrívra a irského setra a nejspíše i border kólie. Není přesně znám důvod, proč bylo toto plemeno vyšlechtěno, ale používalo se k lovům nebo jako přinašeč sestřelených ptáků z vody. Oficiální a aktuální standard byl vydán až v roce 2009, do této doby prošlo plemeno mnohými změnami. Dnes se využívají jako canisterapeuti, záchranáři, lovci, nebo jen jako společník.\n\nPrvní jedinec plemene byl do Česka dovezen v 80. letech 20. století a to z Anglie. Ten ale nebyl ani zapsán do plemenné knihy, ani se nestal plemeníkem. První zaregistrovaný flat coated retrívr v tuzemsku byla fena \"Kajta Mimojska\". Jednalo se o fenu narozenou ve Slovinsku ale švýcarským rodičům. Její první vrh byl ale zklamáním; z vrhu přežili pouze dva psi, fenka později umřela. Naopak druhý Kajtin vrh byl téměř přelomový; jejích pět dcer se stalo zakladatelkami současného chovu flat coated retrívrů v Česku. Jejich otcem byl \"Swalowsflight Black Xenios\". Bylo ale nutno rozšířit základnu, proto byli, především z Dánska, dovezeni další psi. V tuzemsku působí dokonce dva kluby specializující se na toto plemeno; Klub chovatelů loveckých slídičů (KCHLS) a Retriever klub (RK).\nFlat coated retrívr je elegantní, bystrý a aktivní pes střední velikosti s inteligentním výrazem a dobře osvaleným tělem. Srst, která pokrývá celé tělo, je hustá, jemná a na dotek hladká. Na ocasu tvoří prapor a na uších krátké volánky. Povolené je pouze hnědé a černé zbarvení. Psi měří v kohoutku 59 až 61,5 cm, jejich hmotnost je 27 až 36 kg. U fen je výška v kohoutku 56,5 až 59 cm a hmotnost 25 až 32 kg.\n\nHlava je dlouhá a poměrně lehká, také úzká. Mozkovna plochá, široká, stop mírně vyznačený. Uši jsou malé a dobře nasazené, nesené ploše přilehlé ke stranám hlavy. Oči střední velikosti s tmavě nebo oříškově hnědými duhovkami a inteligentním výrazem. Nosní houba vždy černá s dobře otevřenými nozdrami. Čelisti jsou dlouhé, zuby silné a s kompletním nůžkovým skusem. Krk je dobře posazený mezi lopatkami, přiměřené délky a bez laloku. Hřbet je dlouhý, poměrně široký, dobře osvalený, žebra dobře klenutá. Na hřbet harmonicky navazuje krátký a rovný ocas s výrazným praporem. Nohy jsou přiměřené dlouhé, osvalené a zakončené kulatými tlapkami s černými drápky.\n\nSkvěle vyrovnané a přátelské plemeno. Neútočí, není agresivní a je to ideální rodinný pes; lehce se cvičí, je bystrý a inteligentní a k tomu všemu má ještě skvělý vztah k dětem i k jiným zvířatům. Přestože imponuje velikostí, není to dobrý hlídač. Má rád vodu a pohyb, je to skvělý aportér a oproti ostatním retrívrům má vyvinuté lovecké pudy. Handicap mohou někteří chovatelé vidět v tom, že se hladkosrstí retrívři mentálně vyvíjejí déle, než jiná psí plemena. Podobnou vlastnost mají například i hovawarti. Svoji rodinu miluje a odloučení od ní je pro něj velmi stresující. Obecně se dobře snáší s jinými psy, ať už s těmi menšími nebo většími. Má vyvinutý přirozený lovecký pud speciálně vůči vodním ptákům, která má sklony ulovit a posléze přinést majiteli. Tito společenští a hraví psi mají ke svému majiteli silný vztah a často si zvykají, že svoji radost projevují skákáním na ramena.\n\nSrst potřebuje každodenní kartáčování a pročesávání, není nutné zastřihovat. Neměla by se často mýt šamponem, protože by ztratila svoji přirozenou mastnotu, což by vedlo ke způsobení problémů s kůží. Drápky by se občas měly zastřihávat, do uší se nemusí nijak zasahovat. Jakožto lovecký pes potřebuje pohyb, ale nevyžaduje ho a je schopný se přizpůsobit majiteli.\n\nO hladkosrstém retrívrovi se mluví jako o zdravém psím plemeni, které netrpí na dědičné choroby, což je zčásti pravda. Při vhodném výběru rodičů a samotného štěněte většinou nebývají zdravotní problémy, avšak u štěňat bez průkazu původu (PP) a u starších a hodně zatěžovaných jedinců je možné pozorovat dysplazii kyčelního kloubu. Jedná se o častou dědičnou poruchu, která vede k bolesitvému pohybu psa a může být předzvěstí artritidy. Krom toho, že se může přenášet dědičně ale může být způsobena i tím, že bylo na mladé štěně vyvíjeno příliš nátlaku, především na jeho klouby, nebo proto, že je pes obézní. V zahraničních chovech je v současné době k vidění i šedý a zelený zákal. Na rozdíl od jiných dlouhosrstých plemen, hladkosrstí retrívři netrpí na tzv. \"hot spoty\", tedy vlhké zapářky, které můžou způsobit až vypadání chlupů na onom místě.\n\nHovawart a flat coated retrívr mají společný nejen vzhled, ale například i delší dobu mentálního dospívání. Lidé méně znalí psích plemen často považují flat coated retrívera za hovawarta či naopak, především kvůli podobné výšce, váze, tělesným proporcím a typu srsti. Avšak tím nejdůležitějším faktorem pro rozeznávání těchto dvou plemen je barva srsti: nejčastěji viděnou barvou u hovawarta je černá s pálením, avšak flat coated retrívr může být pouze jednobarevný a to černý nebo hnědý. Celočerní hovawarti se také vyskytují a jedná se o povolená, avšak v Česku vzácnější zbarvení. Pro znalce jsou také důležité proporce hlavy; hovawarti nemají hlavu tak úzkou a dlouhou, jako flat coated retrívři.\n\nPokud nepočítáme barvu srsti, pak je zlatý retrívr dalším plemenem, které se podobá flat coated retrívrovi. Rozdíl tkví tedy především v barvě srsti; zlatí retrívři jsou buďto čistě bílí, zlatí nebo béžoví, avšak ani jedno z těchto zbarvení není u flatů povolené. Rozdíl je i v proporcích hlavy a také v nasazení uší; zlatý retrívr je má posazené výrazně výš. Ti také bývají těžší, avšak ve výšce v kohouti jsou stejní.\n\n"}
{"id": "266737", "url": "https://cs.wikipedia.org/wiki?curid=266737", "title": "Vydra malá", "text": "Vydra malá\n\nVydra malá či vydra asijská (\"Aonyx cinerea\") je nejmenší druh vydry na světě.\n\nTato půvabná vydra obývá převážně mangrové bažiny a sladkovodní mokřiny v Bangladéši, jižní Indii, Číně, Taiwanu, Indočíně, Poloostrovní Malajsie, Indonésie a ve Filipínách, kde preferuje život poblíž vody.\n\nPlně dospělé vydry měří přibližně 0,9 m od čenichu až k ocasu a dosahují hmotnosti do 5 kg. Živí se drobnými vodními živočichy, jako jsou ryby, žáby, krabi, raci nebo korýši.\n\nVydra malá má tmavou, většinou tmavě hnědou srst, která může být po namočení zbarvena i do černa. Obzvlášť nápadné jsou jejich přední končetiny, na kterých se drápy neprodlužují nad masitými koncovými vycpávkami. To jim umožňuje skvěle zvládat koordinaci při lovu své kořisti ve vodě.\n\nVydra malá žije ve skupinách, tvořených z početných rodin.\n\nKvůli pokračující lokalitní ztrátě, znečištění vod a lovu v některých oblastech je vydra malá ohodnocena v Červeném seznamu IUCN jako zranitelný druh.\n\nTento druh byl dříve nesprávně považován za jediného člena rodu \"Amblonyx\", ale následná DNA analýza (provedená Koepfliem a Wayneem v roce 1998) prokázala, že patří do rodu \"Aonyx\". Problémy se vyskytly i v pojmenování druhu, což mělo za následek, že jsme se dříve mohli setkat i s latinským názvem Aonyx cinereus nebo Aonyx cinierea. Nicméně aktuální vědecký název je \"Aonyx cinereus\", ačkoli se i v dnešní době můžeme setkat s názvem \"Aonyx cinerea\".\n\n"}
{"id": "266739", "url": "https://cs.wikipedia.org/wiki?curid=266739", "title": "Zkrocení zlé ženy", "text": "Zkrocení zlé ženy\n\nZkrocení zlé ženy () je divadelní hra Williama Shakespeara, kterou napsal v letech 1593 až 1594. Hra popisuje vztahy mezi muži a ženami, a to po stránce kurtoazní (středověká platonická láska) a nebo misogynní (nenávist muže k ženám). V tomto díle Shakespeare dokonale vyjádřil city a úvahy hlavních postav. Přesto není dílo tragédií, ale komedií.\n\nBianca, dcera kupce Baptisty, která je především typická kurtoázní, romanticky zamilovaná a zasněná dívka. Uchází se o ni tři nápadníci, kterým imponuje, že je křehkou dívkou, která potřebuje jejich ochranu.\n\nKateřina je naprostým opakem své sestry Biancy. Je neústupná, hádává, bez něžnosti, proti konvencím. Kateřina touží po skutečné lásce a ne jenom po milostném vzdychání.\n\nPetruccio se umí chovat jako skutečný hulvát a nedbat zvyků tehdy ještě doznívajícího středověku, ačkoliv je poznat, že ženy pro něj nejsou pouhým prožitkem a potěšením. Své chování nijak neskrývá, naopak je dáváno okatě najevo svými hádkami s Kateřinou.\n\nLucenzio je syn bohatého pisanského šlechtice Vincentia. Při příjezdu do Padovy se zamiluje do Biancy a přikáže svému sluhovi Traniovi, aby vystupoval za něj a ucházel se o ruku Biancy. Zatím se sám za Biancou vydává jako profesor filozofie.\n\nGremio je další nápadník Bianky. Posléze však vidí, že proti svému rivalovi nemá šanci, a vzdává se její ruky.\n\nDěj se odehrává v Padově, kde žije bohatý kupec Baptista Minola, který má dvě krásné dcery, Biancu a Kateřinu. Bianca je hodná, cudná a chytrá, ale Kateřina je láteřivá semetrika, které se každý obává. Protože je Kateřina starší, Baptista se rozhodne nejdříve provdat ji a pak teprve Biancu. Jinak by mu Kateřina zůstala „na ocet“ a hlavně doma.\n\nBianca má více nápadníků (Gremio, Hortensio a Lucentio), ale o Kateřinu nikdo nestojí, než se ve městě objeví veronský šlechtic Petruccio. Rozhodne, že si chce Kateřinu vzít za ženu a učinit z ní pokornou choť, ač se to ostatním jeví jako neuskutečnitelné. Jelikož už je starší dcera Kateřina provdána, může si Bianca vybrat ženicha, a tak se provdá za Lucenzia.\n\nPetruccio dělá Kateřině ze života peklo, aby si uvědomila, že překračuje konvence, a Kateřina pochopí, že se musí zklidnit; nyní přichází vrchol příběhu v podobě sázky, kdy se Petruccio vsadí s Lucentiem a Hortensiem, kdo z nich má poslušnější ženu. Každý z nich po sluhovi vzkáže své ženě, že má přijít k němu. Jediná, která přijde, je Kateřina a Baptista a ostatní vidí, že Petruchio Kateřinu zkrotil. Petruccio dostane 20 000 zlatých od Baptisty za to, že z Katky udělal hodnou ženu a samozřejmě vyhrává sázku s Lucentiem a Hortensiem.\nAutor v tomto díle využívá svého typického typu verše, kterým je tzv. blankvers (pětistopý jambický verš). Používá též repliky – výstupy, které jsou stylisticky výstižné a vybroušené, situační komika, jazykové hříčky, komika, metafory, ironie a hlavně ve velkém množství užívá stylistických figur, jako jsou opakování slov, expresivní (citově zabarvené) výrazy.\n\nDílo se dočkalo, podobně jako jiná Shakespearova díla, velkého ohlasu a popularity. Bylo značně přelomové v tom, že doposud byla láska ženy a muže zobrazována pod církevními dogmaty středověku, kdy byl galantní rytíř ochráncem křehké ženy a ona mu byla poslušnou ženou. Shakespeare však ukázal nový styl myšlení – renesance, v níž získávaly ženy více prostoru a také jim byla v literatuře přisouzena role myslících bytostí a ne jenom role poslušných žen. Byl to jakýsi počátek emancipace a feminizace.\n\nOd roku 2011 má tuto komedii na svém repertoáru i Městské divadlo Brno. Představení trvá 2 hodiny a 45 minut a má jednu dvacetiminutovou přestávku. Scénograf Jaroslav Milfajt tentokrát nezvolil žádnou ohromující výpravu, scéna je dosti holá. To však slouží ke svému účelu, na jevišti se totiž odehrávají různé souboje a akrobatické kousky. Samotná hra balancuje na pomezí klasické anglické komedie a komedie dell´arte. Ani kostýmy nejsou jednotné, objevuje se jak současná móda, tak různé renesanční kousky.\n\n\n\nZkrocení zlé ženy je název opery V. J. Šebalinа, na libreto A. A. Gozenpuda podle Shakespeara. Poprvé byla opera uvedena roku 1955 v Moskvě v koncertantním provedení s klavírem. První uvedení na scéně proběhla v roce 1957 v Kujbyševském divadle opery a baletu.\n\n\n\n\nZkrocení zlé ženy na otáčivém hledišti v Týně nad Vltavou 2017. Klasické zpracování v podání DS Vltavan, režie Daniel Hnát. Premiéra 1.8.2017.\n"}
{"id": "266746", "url": "https://cs.wikipedia.org/wiki?curid=266746", "title": "Primelephas", "text": "Primelephas\n\nPrimelephas je vyhynulý rod prehistorického chobotnatce, který žil v pozdním miocénu před přibližně 5-6 miliony let v Evropě. Jméno tohoto druhu znamená v latině „první slon“ a bylo vybráno proto, že je \"Primalephas\" přímým předkem mamutů a dnešních slonů. V té době už i vypadal jako dnešní slon. Jenom stále ještě měl dva kly i na spodní čelisti a redukované třenové zuby, které u jeho potomků vymizely úplně.\n\nKdyž se v pliocénu objevil druh \"Primelephas gomphoteroides\", došlo k rozdělení druhu do tří odlišných typů slonů, z kterých se později vyvinuly tři nejznámější druhy slonů: mamuti (\"Mammuthus\"), slon indický (\"Elephas\") a slon africký (\"Loxodonta\"). Prvním takto vzniklým druhem odvozeným od rodu \"Primelephas\" se stal \"Elephas ekorensis\".\n\n"}
{"id": "266751", "url": "https://cs.wikipedia.org/wiki?curid=266751", "title": "Stanislav Grof", "text": "Stanislav Grof\n\nStanislav Grof (* 1. července 1931 v Praze) je americký psychiatr českého původu, jeden ze zakladatelů transpersonální psychologie.\n\nKromě teoretického nástinu tohoto hnutí zkoumal také využití změněných stavů vědomí pro léčení. Vyvinul metodu holotropního dýchání, napsal několik knih s poznatky z aplikace této metody a na téma psychospirituální krize. Jeho práce mu přinesla několik ocenění, např. cenu VIZE 97 manželů Dagmar a Václava Havlových. Na druhou stranu ho jeho kritikové obviňují z podporování nevědecké psychologie a je nositelem dvou Bludných balvanů.\n\nPochází z České Třebové, jeho matka pocházela z katolické rodiny, rodina jeho otce byla bez náboženského vyznání. Dohodli se, že malého Stanislava i jeho bratra budou vést k náboženství a nechají je rozhodnout se v pozdějším věku, „aby si našli svoji vlastní cestu“. Na vysokou školu se dostal na přelomu 40. a 50. let 20. stol. Původně se chtěl stát psychoanalytikem – uchvátil ho Freudův \"Úvod do psychoanalýzy\". Pracoval ve Výzkumném ústavu psychiatrickém v Praze Bohnicích pod doc. Jiřím Roubíčkem, jenž v průběhu 50. let dostal v rámci výzkumu zásilku LSD, které následně Grof osobně vyzkoušel. Grof byl jedním z desítek lékařů, kteří s diethylamidem kyseliny lysergové v socialistickém Československu legálně experimentovali. Pocity a stavy vědomí spjaté s použitím této drogy na něj udělaly zásadní dojem.\n\nGrof poté začal studovat použití psychotropních látek v jiných kulturách a náboženstvích včetně mysticismu a různých koncepcí spirituality jako protipól západní medicíny, která se podle jeho slov tyto zážitky snaží patologizovat. V roce 1967 dostal stipendium do Spojených států amerických – v Maryland Psychiatric Research Centre v Baltimore. Zde se účastnil několika výzkumných projektů (např. se skupinami chronických alkoholiků, vězňů-toxikomanů, pacientů umírajících na rakovinu). Po srpnu '68 se rozhodl v USA zůstat, v marylandském výzkumném ústavu povýšil na vedoucího výzkumu. V té době dostal nabídku na napsání knihy o psychedelických látkách, kterou přijal. Na přelomu 60. a 70. let se přestěhoval do Saline v Kalifornii, kde poznal svoji budoucí manželku Christinu a později spolu vyvinuli holotropní dýchání. Po sametové revoluci v roce 1989 se několikrát vrátil do Československa. Od 90. let se opět začal věnovat psaní, jeho knihy na pomezí medicíny, psychologie, mystiky, kulturologie a filosofie byly přeloženy do několika jazyků.\n\nJeho žena Christina Grofová zemřela v červnu 2014. Od dubna 2016 je šťastně ženatý s Brigitte Grofovou. Žijí spolu v Německu a Kalifornii, cestují společně vnitřním i vnějším světem a pořádají semináře a workshopy o holotropním dýchání po celém světě.\n\nO vztahu vědomí a hmoty vyjadřoval Grof svůj názor, že vědomí není průvodním jevem hmoty, ale prvotní vlastností bytí.\n\nJako důkaz pro tento svůj názor označil některé informace získané při studiu holotropních stavů vědomí.\n\nZdůrazňoval ty případy, kdy se dle jeho tvrzení podařilo pozorovaným lidem, uvedeným do změněného stavu vědomí, zjistit prostřednictvím těchto stavů informace, které dle Grofa nemohli tito lidé získat jinou cestou a které pak bylo zpětně možné objektivně ověřit.\n\nGrof ve svých knihách uvádí i některé konkrétní příklady, takto podle jeho názoru objektivně ověřených informací získaných cestou změněných stavů vědomí.\n\nNa základě informací získaných při studiu změněných stavů vědomí Grof navrhl rozšíření mapy lidské psýché o oblast perinatální a transpersonální.\nDne 5. října 2007 obdržel za rozvinutí metody holotropního dýchání Cenu VIZE 97 manželů Dagmar a Václava Havlových.\n\nV roce 2001 mu Český klub skeptiků Sisyfos udělil bronzový Bludný balvan za „přetavení šamanských praktik hyperventilace do tak zvaného holotropního dýchání, skrze něž lze způsobit v mozku chemickou bouři a navodit tak přiotrávenému mimořádné pocity a zážitky“. V roce 2007 mu byl udělen diamantový bludný balvan s odůvodněním: „Navozování a zkoumání stavů holotropního vědomí, které láme pouta časoprostoru a dokáže tudíž kdykoli a kamkoli vlézt.“ Stanislav Grof se tak stal jedinou osobou v kategorii jednotlivců, která získala bludný balvan více než jedenkrát.\nDále byl Grof kritizován za to, že za reálné jevy považuje telepatii, zázračné extrakční operace filipínských léčitelů či ohýbání lžic mentální silou.\n\n\n"}
{"id": "266755", "url": "https://cs.wikipedia.org/wiki?curid=266755", "title": "Focke-Wulf Fw 191", "text": "Focke-Wulf Fw 191\n\nFocke-Wulf Fw 191 byl prototyp německého bombardéru z období druhé světové války.\n\nByl projektován podle specifikací Luftwaffe z roku 1939, na výkonný střední bombardér. Vývoj typu se nepodařil především pro potíže s pohonnou jednotkou. Podle projektu měl být letoun schopen dosáhnout rychlosti až 600 km/h s nákladem 4000 kg pum a mít dolet dostatečný k bombardování jakéhokoliv místa v Anglii (ze základen ve Francii a Norsku). Letoun poháněly dva motory Junkers Jumo 222 o výkonu 2200 k. Jejich vývoj ale provázely neustálé problémy a vedly ke skončení projektu po postavení tří prototypů.\n\nFw 191 pokračoval v obvyklé německé koncepci s veškerou posádkou soustředěnou v jedné kabině na přídi letounu. Výzbroj se skládala z kulometu MG 81 v přední věži, dvou kulometů a kanónu MG 151 v dálkově ovládané hřbetní věži a dalších dvou kulometů a 20 mm kanónu ve spodní věži. Jeden až dva MG 81 byly také v koncích motorových gondol. Letoun měl zabudovánu pumovnici. Byly postaveny jen tři prototypy, označené V1, V2 a V6.\n\nV červenci roku 1939 začalo RLM (říšské ministerstvo letectví) hledat návrhy na výškový střední bombardér (program \"Bomber B\"). Měl mít maximální rychlost 600 km/h a unést náklad 4 000 kg pum do jakékoliv části Spojeného království ze základen v Norsku nebo ve Francii. Kromě toho měl mít nový bombardér přetlakové prostory pro posádku, dálkově ovládanou výzbroj a měl využívat dva z nových motorů o výkonu 500 koňských sil (Jumo 222 nebo Daimler-Benz DB 604). Arado, Dornier, Focke-Wulf a Junkers předložily své návrhy. Arado Ar E340 byl zamítnut, Dornier Do 317 byl brán jako druhořadý a Junkers Ju 288 a Focke-Wulf Fw 191 byly vybrány pro další vývoj.\n\nInženýr E. Kösel, který pracoval také na průzkumném letadle Focke-Wulf Fw 189, měl vést vývoj Fw 191. Fw 191 byl celokovové konstrukce a měl dva motory Jumo 222 (které vypadaly slibnější než Daimler Benz DB 604). Zajímavostí byla Multhopp-Klappe - důmyslná kombinace přistávací klapky a aerodynamické brzdy, která brzdila při střemhlavém letu, vyvinutá Hansem Multhoppem. Veškeré palivo bylo v pěti nádržích umístěno kolem pumovnice a ve dvou nádržích v centroplánu, mezi motory a trupem.\n\nOcasní plochy měly dvojitou SOP. Hlavní podvozek se zasouval směrem dozadu pod motory, zatímco ostruhové kolo se zasouvalo směrem dopředu do trupu. Čtyřčlenná posádka měla přetlakový kokpit pro operace ve velkých výškách a navigátor měl k dispozici kupoli z plexiskla, kterou mohl používat i operátor řídící zbraně.\n\nFw 191 následoval trend Luftwaffe umísťování posádky do přední části letadla. Navrhovaná výzbroj se skládala z jednoho kanónu MG 151 ve věži na hřbetě a druhého ve věži na spodní části trupu, dva kulomety MG 81 v bočních věžích a další dva v dálkově ovládaných gondolách v zadní části motorů. U prototypů se výzbroj montovala v různých kombinacích. Letadlo mělo vnitřní pumovnici, ale mohlo nést i přídavné pumy nebo torpéda ve vnějších závěsech mezi motory a trupem.\n\nPoužití velkého množství elektromotorů vedlo k zavedení přezdívky \"Das Fliegende Kraftwerk\" (\"létající elektrárna\"). To však mělo nežádoucí vliv na zatížení rámu a také způsobovalo, že i jen jediný zásah do generátoru by způsobil vyřazení všech systémů a tím zřícení letadla.\n\nInženýr Melhorn poprvé vzlétl s Ju 191 V1 počátkem roku 1942 s okamžitými problémy. Motory Jumo 222 nebyly včas připraveny pro první testy (jejich vývoj byl značně komplikovaný, protože pro ně bylo třeba shánět speciální kovy) a musely být nahrazeny hvězdicovými motory BMW 801MA o výkonu 1 600 koní. To mělo za následek výrazné snížení výkonu Fw 191 V1. Další překvapivý problém vzešel z Multhopp - Klappe - nastaly problémy se stabilitou a vibracemi, což znamenalo, že je třeba návrh přepracovat. A to stroj zatím neměl žádnou výzbroj ani náklad.\n\nPo skončení letových zkoušek byla dokončena i Fw 191 V2, která však celkem nalétala pouhých 10 hodin. Motory Junkers Jumo 222 se ukázaly jako problémové. Další problém vznikl, když RLM naléhalo, aby všechny systémy byly aktivovány mechanicky nebo hydraulikou. Nařídilo předělat stroj a odstranit elektrické motory (měly být nahrazeny standardními), takže od výroby prototypů V3 , V4 a V5 bylo upuštěno.\n\nNakonec byly postaveny pouze tři prototypy - V1, V2 a V6. Prototyp V6 byl upraven podle nových požadavků a byl také vybaven speciálně upravenými motory Junkers Jumo 222 o výkonu 2 200 koní. První let se uskutečnil v prosinci roku 1942 s kapitánem Hansem Sanderem. Ačkoli V6 létala lépe, motory stále nepodávaly takové výkony, jaké se od nich očekávaly. Prototyp V6 se měl stát prototypem sériové výroby Fw 191A.\n\nJelikož motory Junkers Jumo 222 měly stále problémy (A Daimler Benz DB 604 nebyly použity) objevil se nový návrh - Fw 191B. Prototypy V7 až V12 nebyly postaveny, protože se upřednostnila V13 s párem motorů Daimler Benz DB 606 nebo 610, které byly sestrojeny na základě DB 601 nebo 605. Měly nižší hmotnost, ale i tak se musela zredukovat hmotnost výzbroje a zmenšit pumový náklad. Byla odstraněna věž na břiše a ostatní byly předělány tak, aby se ovládaly ručně. Plánovalo se postavit 5 takových prototypů, V14 až V18, ale k tomu již nedošlo .\n\nKonečný pokus zachránit program Fw 191 byl návrh Fw 191C, čtyřmotorového letadla, používajícího motory Junkers Jumo 211F o výkonu 1 340 koní nebo Daimler-Benz DB 601E o výkonu 1 300 koňských sil nebo DB 605A o výkonu 1 475 koňských sil. Při této verzi se nepočítalo s přetlakovou kabinou a dálkově ovládanými zbraněmi a pod ocasem měla být umístěna ještě jedna střelecká věž. Program \"Bomber B\" byl však nakonec zastaven hlavně proto, že motory s výkonem 2 500 koní přestávaly být dostupné a motor s takovým výkonem byl hlavním požadavkem projektu.\n\n\n\n\n\n"}
{"id": "266758", "url": "https://cs.wikipedia.org/wiki?curid=266758", "title": "Srbská radikální strana", "text": "Srbská radikální strana\n\nSrbská radikální strana (srbsky \"Српска радикална странка\", Srpska radikalna stranka) je srbská politická strana založená roku 1991. Zvítězila v parlamentních volbách v letech 2007 a 2008, po odchodu proevropského křídla ale po dalších volbách parlament opustila. Předsedou strany je Vojislav Šešelj.\n\nSrbská radikální strana vznikla 23. února 1991 sloučením Národní radikální strany (NRS) a Srbského četnického hnutí (SCP).\n\nVystupuje jako nacionalistická, antikomunistická a národně konzervativní strana, hlásí se k ideji tzv. Velkého Srbska. Proto bývá označována jako krajně pravicová.\n\nV období let 1998–2000 byla koaličním partnerem Socialistické strany Srbska Slobodana Miloseviće V prezidentských volbách v říjnu 2002 Vojislav Šešelj obdržel 23 %, v prosinci téhož roku 36 %, v roce 2004 kandidát strany Tomislav Nikolić získal 30 % hlasů v prvním kole, ve druhém pak 45,4 %. V parlamentních volbách 2007 vyhrála s 28,6 % (81 mandátů) a vítězství zopakovala v roce 2008 se ziskem 29,5 % (78 mandátů), vzhledem k politické izolaci ale zůstala v opozici.\n\nV roce 2008 Nikolić stranu se svými příznivci opustil poté, co na rozdíl od Šešelje prosazoval proevropské směřování Srbska, a založil Srbskou pokrokovou stranu.\n\nV parlamentních volbách v roce 2012 získala SRS 4,63 %, a její zástupci tak parlament opustili. Do parlamentu se strana vrátila až po volbách v roce 2016.\n\nStrana udržuje mezinárodní vztahy s evropskou ultrapravicí, je součástí sdružení Euronat.\n\n"}
{"id": "266759", "url": "https://cs.wikipedia.org/wiki?curid=266759", "title": "Seven Years: 1998-2005", "text": "Seven Years: 1998-2005\n\nAlbum Seven Years shrnuje tvorbu André Tannebergera (ATB) do roku 2005. CD obsahuje 20 skladeb 14 největších hitů z let 1998-2005 a 6 nových skladeb s mimořádným hitem \"Believe In Me\", který atakoval přední příčky ve světových i českých hitparádách.\n\n\nDVD (Limitovaná verze)\n"}
{"id": "266763", "url": "https://cs.wikipedia.org/wiki?curid=266763", "title": "Socialistická strana Srbska", "text": "Socialistická strana Srbska\n\nSocialistická strana Srbska (srbsky \"Социјалистичка партија Србије\", \"Socijalistička partija Srbije\") je srbská levicová a nacionalistická politická strana. Byla založena v červenci roku 1990 Slobodanem Miloševićem. De facto se jednalo o transformovaný Svaz komunistů Srbska.\n\nStrana zvítězila v prvních volbách v roce 1990, když obdržela 46 % hlasů a 194 mandátů. Od roku 1992 na vládní úrovni spolupracoala s Radikální stranou Srbska, od roku 1993 také se srbskými Liberály. Během Miloševićovy vlády probíhal válečný konflikt v bývalé Jugoslávii, jeho vláda byla kritizována jako \"autoritativní\".\n\nPo svržení Miloševiće v roce 2000 přešla Socialistická strana do opozice, kde zůstala osm let, při tom v letech 2003–2007 tolerovala pravicovou vládu DSS, G17+, SPO a NS. V červenci 2008 se stala součástí proevropského kabinetu Mirko Cvetkoviće. V roce 2012 byla po volbách součástí vládní koalice se Srbskou pokrokovou stranou a měla premiéra (Ivicu Dačiće). Skutečnost, že člen postkomunistické strany zastával post premiéra byla pro liberální voliče v Srbsku překvapující až šokující. Ve volbách v březnu 2014 získala Socialistická strana 14 % hlasů, což při 250členné Národní skupštině znamená 45 mandátů. V parlamentních volbách v roce 2016 získala strana 10,95 % hlasů a 20 mandátů, celá její volební koalice pod vedením Ivici Dačiće získala mandátů 29 a umístila se na druhém místě.\n\nStrana neudržuje žádné oficiální mezinárodní kontakty. V minulosti se ucházela o přijetí do Socialistické internacionály, nicméně byla drtivým způsobem odmítnuta (pro hlasovala pouze francouzská Parti socialiste a řecká PASOK). Jako podmínky přijetí SI požadovala změnu stranické politiky, tj. přeměnu na demokratickou a proevropskou politickou stranu.\n\n"}
{"id": "266764", "url": "https://cs.wikipedia.org/wiki?curid=266764", "title": "Chiron (planetka)", "text": "Chiron (planetka)\n\n(2060) Chiron je planetka objevená 18. října 1977 astronomem C. T. Kowalem na kalifornské Observatoři Mt. Palomar (byla však zpětně nalezena i na předobjevových snímcích, jejichž historie sahá až do roku 1895). Její název pochází z řecké mytologie, kde toto jméno nosil kentaur Cheirón.\nChiron obíhá kolem Slunce po velmi excentrické dráze (perihel - 8,449 AU, afel - 18,891 AU) skloněné vůči ekliptice o 6,931° mezi Uranem a Saturnem, jehož dráhu kříží. Je prvním objeveným zástupcem planetek z takzvané skupiny kentaurů. Tyto objekty mají svůj původ v Kuiperově pásu, ale byly zachyceny gravitací velkých planet a dnes se pohybují po nestabilních excentrických drahách mezi vnějšími planetami sluneční soustavy.\n\nTo, co z Chirona udělalo unikátní těleso, byl však objev z roku 1988, kdy u něj astronomové nalezli slabý kometární obal (komu), která je typická pouze pro komety. Na to, aby byl Chiron kometárním jádrem, má však příliš velký průměr (166 km). Dnes je proto klasifikován jak jako planetka, tak jako kometa (je znám také pod svým kometárním označením 95P/Chiron).\n\n\n"}
{"id": "266767", "url": "https://cs.wikipedia.org/wiki?curid=266767", "title": "Johanes Schmidt", "text": "Johanes Schmidt\n\nJohannes Schmidt (2. ledna 1877 Jægerspris – 21. února 1933 Kodaň) byl dánský zoolog, fyziolog a ředitel biologického oddělení Carlsberské laboratoře pro mořská bádání v Kodani. Významnými se staly výsledky jeho práce v oblasti výzkumu ekologie ryb.\n\nV letech 1904–1922 se významně zasloužil o objev místa tření úhoře říčního. Během plaveb na lodích \"Thor\" a \"Dana\", prováděl mimo jiné odlov úhořích larev, přičemž v Sargasovém moři objevil jedince s doposud nestráveným žloutkovým váčkem.\n"}
{"id": "266771", "url": "https://cs.wikipedia.org/wiki?curid=266771", "title": "Klášter Escaladieu", "text": "Klášter Escaladieu\n\nKlášter Escaladieu je klášter 3 km jihozápadně od vesnice Mauvezin v Pyrenejích na jihozápadě Francie.\n\nEscaladieu bylo založeno roku 1142 jako cisterciácká fundace a jedná se o první sídlo cisterciáckých mnichů v této části Francie. Klášterní kostel byl vysvěcen roku 1160. Rozkvět kláštera trval prvních dvě stě let od založení. Během protestantských válek byl mnohokrát vypálen a vykraden. A v 19. století byla velká část klášterní architektury odvezena do Kalifornie.\n\n\n"}
{"id": "266774", "url": "https://cs.wikipedia.org/wiki?curid=266774", "title": "Hrad Mauvezin", "text": "Hrad Mauvezin\n\nHrad Mauvezin stojí na okraji vesnice Mauvezin v jihozápadní části francouzských Pyrenejí. Vcelku zachovalý hrad je situován na 567 m vysokém vrcholku a je vystavěn ve čtvercovém půdorysu ze šedivého kamene. Hradní věž má po obvodu střílny.\n\nPůvodně zde stála římská pevnost. Jedním z mnoha střídajících se majitelů byl i Gaston Fébus (hrabě z Foix a vikomt z Béarn), místní hrdina o němž psal i kronikář stoleté války Jean Froissart.\n\n"}
{"id": "266775", "url": "https://cs.wikipedia.org/wiki?curid=266775", "title": "Hrad Castelnou", "text": "Hrad Castelnou\n\nHrad Castelnou je postaven nad vesnicí Castelnou ve východní části francouzských Pyrenejí nedaleko Thuir v departementu Pyrénées-Orientales.\n\nHrad byl založen budoucími pány z Castelnou okolo let 988-900 a stal se správním a vojenským centrem celé oblasti Vallespir. V současnosti je v hradním areálu otevřena restaurace „Le Vicomté“ a produkuje se tam vlastní víno.\n\n"}
{"id": "266776", "url": "https://cs.wikipedia.org/wiki?curid=266776", "title": "Čikugo (provincie)", "text": "Čikugo (provincie)\n\nProvincie Čikugo (: 筑後国; \"Čikugo no kuni\") byla stará japonská provincie ležící na ostrově Kjúšú. Sousedila s provinciemi Higo, Bungo, Čikuzen a Hizen. Na jejím území se dnes rozkládá jižní část prefektury Fukuoka.\n\nStarobylé hlavní město provincie se nacházelo nedaleko současného města Kurume. Během období Edo byla provincie rozdělena na dvě léna: klan Tačibana měl v držení jižní léno v Janagawě a klan Arima severní léno v Kurume. \n"}
{"id": "266778", "url": "https://cs.wikipedia.org/wiki?curid=266778", "title": "Alexej Petrovič", "text": "Alexej Petrovič\n\nAlexej Petrovič (28. února 1690 – 7. července 1718), byl synem ruského cara Petra I. Velikého a následníkem trůnu. Na příkaz svého otce byl v roce 1718 připraven o život.\n\nAlexej Petrovič byl synem cara Petra I. Velikého a jeho první manželky Jevdokije Lopuchinové. Car Petr I. měl z narození svého prvního syna a následníka trůnu zpočátku velkou radost a dal mu jméno Alexandr po svém otci (tím byl car Alexej Michajlovič). Po Alexandru Petroviči se carovi a jeho ženě narodili ještě další dva synové, kteří ale vždy nedlouho po porodu zemřeli. Manželka a syn byli ale postupem času carovi stále lhostejnější, což se ještě zhoršilo ve chvíli, kdy si Petr I. našel milenku Annu Monsovou. V roce 1698 se car rozhodl, že svou manželku Jevdokiji zapudí a vyzval ji, aby dobrovolně odešla do kláštera. Jevdokija tento návrh odmítla a Petr I. ji nechal násilím odvézt do Suzdalského kláštera východně od Moskvy. Malý Alexej Petrovič odtržením od své matky velmi trpěl. Byl předán do péče své tety Natálie Alexejevny a nadále již nebyl v kontaktu s matkou ani s otcem. Car Petr I. se o syna osobně nestaral, ale pokusil se zajistit mu alespoň přiměřené vzdělání a výchovu. Tento pokus zcela ztroskotal, jelikož vychovatelé se často střídali a po dlouhá období byl Alexej dokonce zcela bez učitelů. Dvořané navíc mladému careviči podlézali a nepřiměřeně lichotili, což jeho povahový charakter ještě zhoršilo. Alexej byl sice inteligentní chlapec, ale velmi líný a náladový. Největší chybu učinil Petr I. ve chvíli, kdy ustanovil vychovatelem a nejvyšším Alexejovým hofmistrem svého oblíbence knížete Alexeje Menšikova, což byl bývalý prodavač pirohů a hrubián bez vzdělání a kulturního rozhledu.\n\nCar Petr I. byl s vývojem a s povahou svého syna velmi nespokojený. Alexej neměl naprosto žádný zájem o politiku a vojenství, byl pasivní, líný a přehnaně zbožný. Otec a syn byli tedy naprosto rozdílní. Petr I. si nikdy nepřipustil, že má na synově vývoji svůj díl viny. Po většinu dospívání se o něj nestaral, pouze jej zastrašoval a vyhrožoval mu. Alexej tak zaujal ve vztahu k otci zcela pasivní postoj a pokud měl plnit jeho příkazy, tak většinou onemocněl, což ho před otcem a jeho zlobou chránilo. V březnu 1710 se na rozkaz svého otce musel vydat do Drážďan, kde se měl věnovat studiím. Místo toho si Alexej v cizině vydatně užíval alkoholu a radovánek s milenkami. V roce 1711 se car Petr I. podruhé oženil. Jeho vyvolenou se stala milenka Marta Skavronská, která přestoupila z luteránství na pravoslaví a přijala jméno \"Kateřina Alexejevna\". Krátce nato se musel oženit i Alexej. Dne 14. října 1711 si vzal za manželku Charlottu Kristýnu Brunšvicko-Wolfenbüttelskou (ta byla tetou Marie Terezie). Alexej svou manželku nemiloval a zanedbával ji. Když Charlotta v roce 1714 přivedla na svět dceru Natálii, byl Alexej v cizině. Těsně před porodem se vydal na léčení do Karlových Varů. Jeho návrat byl pro manželku ještě horší, jelikož si do společného domova přivedl milenku Afrosiniju, která milovala alkohol stejně jako on. Dne 23. října 1715 porodila Charlotta syna Petra (pozdější car Petr II.) a nedlouho po porodu zemřela. 10. listopadu 1715 se narodil další syn i Petru I. a Alexejovo následnictví tak již nebylo do budoucna jisté. Car poslal svému prvorozenému synovi Alexejovi výhrůžný dopis, v němž mu sdělil, že pokud se nepolepší ve svém chování a ve své poslušnosti vůči otci, tak bude skutečně připraven o následnictví. Alexej, který toužil jen po klidném životě bez zodpovědnosti, odpověděl svému otci po pravdě, že se rád trůnu vzdá. Petr I. tento synův návrh přijal, ale nakázal Alexejovi, že se v tom případě musí odebrat do kláštera.\n\nO sedm měsíců později, v srpnu 1716, vyzval car Petr I. svého syna naposledy k tomu, aby se trůnu nevzdával a pokusil se věnovat politice. Pozval jej do Kodaně, kde měl diplomatické jednání. Alexej se tedy v září 1716 vydal i se svou milenkou Afrosinijou naoko do Kodaně. Z Gdaňska ale nepokračoval správným směrem, nýbrž zamířil do Vídně, za svým bývalým švagrem císařem Karlem VI. Císař Alexejovi pomoc neodepřel, ale osobně jej přijmout nemohl, aby proti sobě nepopudil Petra I. Alexej se tedy s císařovým tichým souhlasem ukryl v pevnosti Ehrenberg v Tyrolsku. Agenti Petra I. careviče brzy vypátrali a císař jej tedy nechal ukrýt v pevnosti sv. Eliáše v Neapoli, kam Alexej dorazil v květnu 1717. Ale ani zdejší pobyt nezůstal dlouho utajen. 8. října 1717 přijeli do Neapole ruští pověřenci Tolstoj a Rumjancev, kteří předali Alexejovi dopis od jeho otce. Dopis byl psán v nezvykle mírném a srdečném tónu. Naivní Alexej se nechal přesvědčit k návratu do Ruska pod podmínkou, že bude moci žít v klidu na venkově a bude se moci oženit se svou těhotnou milenkou Afrosinijí. Uchlácholen otcovými sliby opustil v lednu 1718 svůj azyl a odjel zpět domů.\n\nCar přijal svého syna v Kremlu 14. února 1718 a slíbil mu odpuštění, pokud se vzdá trůnu a vypoví všechny okolnosti svého útěku. 15. února 1718 Alexej podepsal manifest, v němž se vzdal nároků na trůn a poté vyzradil otci jména lidí, kteří o plánu na jeho útěk věděli. Začalo hromadné zatýkání a mučení všech těchto osob. Zcela náhodně se během vyšetřování přišlo na to, že zapuzená manželka Petra I. Jevdokija udržovala v suzdalském klášteře tajný milostný poměr s hejtmanem Stěpanem Glebovem. Řeholnice, které o poměru věděly, byly krutě mučeny a umučen byl také Glebov. Excarevna Jevdokija byla zbičována a uvržena do přísného kláštera. Uvězněna byla i nevlastní carova sestra Marie Alexejevna. Petr I. však stále toužil po pomstě a jeho poslední obětí se měl stát syn Alexej. Alexejova milenka Afrosinija dorazila do Ruska až nějaký čas po svém partnerovi a hned byla zatčena a vyslýchána. Na podkladě její výpovědi byl Alexej uvržen do petropavlovské pevnosti. Byl opakovaně krutě mučen, což bylo vykonáno vždy v přítomnosti jeho otce Petra I. Konečně 5. července 1718 byl uznán vinným z údajné vzpoury proti svému otci a carovi a odsouzen k trestu smrti. O dva dny později 7. července 1718 v žaláři zemřel. Oficiálně byla příčinou smrti mrtvice, ale ve skutečnosti zemřel zřejmě na následky mučení.\n\n"}
{"id": "266779", "url": "https://cs.wikipedia.org/wiki?curid=266779", "title": "Československo-sovětská smlouva", "text": "Československo-sovětská smlouva\n\nČeskoslovensko-sovětských smluv bylo v historii Československa uzavřeno více.\n\nDvě „prozatímní“ smlouvy byly uzavřeny v roce 1922 (5. února s RSFSR a 5. června s USSR) a týkaly se vesměs „administrativních“ záležitostí (zřízení zastupitelství, spoje, pravidla pro obchodní operace).\n\nZ důvodu obrany před vzrůstající agresivitou Německa byla 16. května 1935 uzavřena smlouva týkající se vzájemné pomoci v případě útoku Německa, která navazovala na smlouvu uzavřenou mezi Francií a Sovětským svazem.\n\nDalší smlouva byla uzavřena během druhé světové války v Moskvě 12. prosince 1943. Navazovala na smlouvu anglicko-sovětskou z roku 1942 a týkala se vzájemné pomoci ve válce proti Německu i po válce. Smlouva také obsahovala položku o „nevměšování se do vnitřních záležitostí druhého státu“, byla uzavřena na 20 let a roku 1963 byla prodloužena. Jmenovala se Smlouva o přátelství, vzájemné pomoci a poválečné spolupráci mezi Československem a Svazem sovětských socialistických republik.\n\nZa války byla ještě uzavřena smlouva 8. května 1944 o spolupráci mezi československými a sovětskými orgány na osvobozeném území, která nebyla dodržována.\n\nPo sovětské okupaci v roce 1968 byla 16. října v Praze podepsána smlouva o dočasném pobytu vojsk.\n\nDne 6. května 1970 byla v Praze podepsána „Smlouva o přátelství, spolupráci a vzájemné pomoci mezi Československou socialistickou republikou a Svazem sovětských socialistických republik“.\n\n"}
{"id": "266780", "url": "https://cs.wikipedia.org/wiki?curid=266780", "title": "Čikuzen (provincie)", "text": "Čikuzen (provincie)\n\nProvincie Čikuzen (: 筑前国; \"Čikuzen no kuni\") byla stará japonská provincie ležící na ostrově Kjúšú. Sousedila s provinciemi Buzen, Bungo, Čikugo a Hizen. Na jejím území se dnes rozkládá většina prefektury Fukuoka (mimo své jižní a východní části).\n\nStarobylé hlavní města provincie zřejmě leželo nedaleko Dazaifu, dnes je ale dominantním městem oblasti Fukuoka.\n\nV letech 1274 a 1281 byla provincie Čikuzen místem vylodění mongolských invazních sil, které byly nakonec zničeny silným tajfunem, jenž byl následně nazván \"božským větrem\" (kamikaze).\n"}
{"id": "266782", "url": "https://cs.wikipedia.org/wiki?curid=266782", "title": "Julien Absalon", "text": "Julien Absalon\n\nJulien Absalon (* 16. srpna 1980 Remiremont, Francie) je francouzský biker. Závodí v disciplíně cross country. Jezdil za švýcarský tým BMC, předtím to byly týmy Scott France, Bianchi (2001–2006) a Orbea (2007–2012). V roce 2018 po vleklých problémech s alergií (a krátce po založení svého vlastního týmu Absolut Absalon) ukončil svou závodnickou kariéru. Je historickým rekordmanem (stav k září 2018) v počtu vítězství v závodech světového poháru, jichž vybojoval celkem 33. \n\nV roce 2004 vyhrál zlatou medaili na Olympiádě v Athénách. Čtyři roky nato, v roce 2008, jakožto první muž v této kategorii obhájil 1. místo na Olympiádě v Pekingu. Sedmkrát získal celkové prvenství ve Světovém poháru MTB (2003, 2006, 2007, 2008, 2009, 2014, 2016). Je osminásobným mistrem světa (z toho jednou v juniorské kategorii a dvakrát v kategorii do 23 let).\n\n\n\n"}
{"id": "266783", "url": "https://cs.wikipedia.org/wiki?curid=266783", "title": "Kolomyja", "text": "Kolomyja\n\nKolomyja (ukrajinsky Коломия; polsky \"Kołomyja\"; rusky Коломыя; německy \"Kolomea\"; rumunsky \"Colomeea\") je historické město ležící v Haliči na západě Ukrajiny. Rozkládá se převážně na levém břehu řeky Prut. Je střediskem Kolomyjského rajónu a samostatným městským rajónem. Kolomyja je třetím největším městem Ivanofrankivské oblasti: v roce 2004 zde žilo přes 61 000 obyvatel.\n\nMěsto bylo založeno pravděpodobně okolo roku 1200 haličským knížetem Kolomanem. Od 14. století pak byla oblast součástí Polska, resp Polsko-litevské unie. Mezi lety 1772–1918 město patřilo s celou Haličí k Rakouskému císařství. Během 19. století Kolomyja díky obchodu a železnici (Lvov – Černovice, 1866) rychle vyrostla: okolo roku 1900 měla přes 30 000 obyvatel. Po polském intermezzu (1918–1939) obsadila město Rudá armáda a v srpnu 1941 německý Wehrmacht. V březnu 1942 bylo zřízeno ghetto pro 18 000 Židů z města a okolí, kteří zde tvořili polovinu obyvatelstva. O rok později bylo uzavřeno a přes 16 000 Židů bylo odvezeno na smrt do vyhlazovacího tábora v Bełżci.\n\nV Kolomyji se nachází možná jediné a určitě nejznámější muzeum kraslic, které se stalo i jedním z tzv. divů Ukrajiny. Kolomyja je také známa jako centrum huculské kultury a přirozené středisko historického regionu Pokutí. Od názvu města je odvozen i název tradičního ukrajinského písňového útvaru a tance – kolomyjky. V současnosti se také obrací pozornost na kulturu a osud kolomyjských Židů.\n\nKolomyja uzavřela přátelství s jihopolským městem Nysa, kam bylo po 2. světové válce repatriováno mnoho kolomyjských Poláků.\n\nKolomyja leží přibližně na půli cesty mezi Ivano-Frankivskem a Černovicemi. Prochází tudy hlavní silnice a železnice spojující Lvov a Černovice. Z hlavní tratě odbočují velmi pomalé lokálky směrem na Deljatyn (a dále na Rachiv v Zakarpatí) a na Stefanešty (- Ternopil). Existuje také přímé spojení s Kyjevem. Je zde zastoupen textilní a slévarenský průmysl. V okolí se nacházejí také ropné vrty.\n\n"}
{"id": "266787", "url": "https://cs.wikipedia.org/wiki?curid=266787", "title": "Grand Prix Francie 1989", "text": "Grand Prix Francie 1989\n\nGrand Prix Francie (LXXV Rhone-Poulenc Grand Prix de France) byla 7. závodem sezóny 1989, který se konal 9. července 1989 na okruhu Circuit Paul Ricard. V závodě obhájil vítězství, Alain Prost na voze McLaren.\n\nPřed Grand Prix Francie došlo k několika událostem, které ovlivnily dění okolo týmů. V prvé řadě Alain Prost oficiálně prohlásil, že odchází z týmu McLaren po skončení sezóny 1989. McLaren nezůstal nijak pozadu a smluvně si zajistil Gerharda Bergera od Ferrari a předpokládalo se, že na jeho místo zamíří právě Alain Prost. Situace v týmu Benetton byla napjatá a vedení týmu došla trpělivost s Johnny Herbertem a k Alessandru Nanninimu angažovali Emanuela Pirra. Tým Larrousse nahradil nemocného Yannicka Dalmase Ericem Bernardem. Tyrrell získal podporu společnosti Camel a proto tým musel opustit Michele Alboreto, který dostával peníze od koncernu Marlboro, jeho místo zasedl Jean Alesi. Derek Warwick se zranil při závodech motokár a v týmu ho musel nahradit Martin Donnelly. V závodě se tak představili čtyři nováčkové Emanuele Pirro, Jean Alesi, Martin Donnelly a Éric Bernard.\n\nNejvětším překvapením předkvalifikace byl výkon obou vozů Onyx, především pak Bertrand Gachot, který se tak poprvé probojoval do kvalifikace. Stefan Johansson jen potvrdil vzestupnou tendenci týmu a již po čtvrté v sezóně poslal svůj vůz na startovní rošt. Dalšími úspěšnými piloty v předkvalifikaci byl pravidelně jeden z nejlepších předkvalifikantů Stefano Modena a Alex Caffi. Jen těsně se nedostal do postupového kvarteta Nicola Larini s vozem Osella. Martin Brundle s druhým vozem Brabham již ztrácel přes dvě desetiny, Volker Weidler ztratil již 1,5 s.\n\nKvalifikace nejlépe vyšla týmu McLaren, Alain Prost si zajistil pole positions a Ayrton Senna ho doplnil v první řadě. Nigel Mansell s vozem Ferrari si zajistil třetí místo, hned vedle něj se postavil Alessandro Nannini s Benettonem, ve třetí řadě stali Boutsen a Berger. Stejně jako v předkvalifikaci tak i v samotné kvalifikaci překvapil Bertrand Gachot, který vůz Onyx dovedl přes předkvalifikační síto až na 11. místo na startu. Zajímavostí je, že všichni čtyři piloti z předkvalifikace se probojovali do závodu, což se nepovedlo pilotům jako je Andrea de Cesaris, Luis Perez-Sala, Christian Banner a Roberto Moreno.\n\nHned po startu se do čela dostal Ayrton Senna, který prolétl okolo Prosta, jenž uhájil druhou pozici. Za oběma vozy McLaren došlo k hromadné nehodě, když dopředu se deroucí Mauricio Gugelmin, nestačil reagovat na Boutsenův Williams a Mansllovo Ferrari jedoucí před ním a narazil do levého zadního kola Williamsu a pravého zadního kola Ferrari. Celé toto sevření způsobilo, že Gugelminův vůz vzlétl a přistál na boku v únikové zóně před první zatáčkou. Závod byl zastaven a posléze restartován s původním počtem kol. Mansell, Gugelmin a Donnelly, startovali z boxu. Druhý start nepřinesl mnoho štěstí právě Sennovy, kterému vypověděl službu diferenciál a závod pro něj skončil již na startovní rovince. Do vedení šel Prost, pronásledován Bergerem a Nanninim. Berger se po chybě dostal mimo trať a Nannini se dostal před něho na druhou pozici. Také Nanniniho zradila technika a musel za dramatických okolností odstoupit, na druhé místo se dostal Capelli s vozem March, ale i jeho postihla porucha motoru. Boutsen se trápil delší dobu s převodovkou a v 50 kole to definitivně vzdal. Alain Prost si udržoval vedení bez jakýchkoliv problému, vynikající jízdu předvedl Mansell na Ferrari poté co startoval z boxů, se postupně propracoval za Patreseho, kterého nakonec v 61. kole zdolal a dojel si tak pro druhé místo. Patrese nakonec uhájil třetí místo před Alesim, pátý dojel Johansson na voze Onyx a završil tak skvělý závodní víkend této stáje, když pro ní vybojoval první body. První bod získal i Olivier Grouillard s vozem Ligier, za šesté místo.\n\n\n\n Alain Prost- McLaren- 1'07.203\n\n\n\n\n"}
{"id": "266788", "url": "https://cs.wikipedia.org/wiki?curid=266788", "title": "Česká asociace organizátorů veřejné dopravy", "text": "Česká asociace organizátorů veřejné dopravy\n\nČeská asociace organizátorů veřejné dopravy (zkráceně ČAOVD), anglicky Czech Association of Public Transport Authorities (zkráceně CAPTA) je zapsaný spolek (původně do dubna 2016 zájmové sdružení právnických osob), sdružující české a slovenské právnické osoby, které organizují integrované dopravní systémy veřejné osobní dopravy.\n\nAsociace vznikla na základě dohody z 20. listopadu 2003, ustavující schůzi měla 26. dubna 2004 a je zaregistrovaná od 15. září 2004 u Krajského úřadu Moravskoslezského kraje, má sídlo v Ostravě a další pracoviště v Praze a v Brně. Zakládajícími členy asociace bylo pět organizací řídících jednotlivé integrované dopravní systémy v aglomeracích velkých měst.\n\nAsociace má za cíl výměnu informací a zkušeností mezi jednotlivými členy, sjednocování stanovisek a vytváření společného postupu při jednání s orgány státní správy a připomínkování legislativy, podporu veřejné dopravy a integrace dopravních systémů. Jedním z výrazných cílů je požadování a připomínkování Zákona o veřejné dopravě.\n\nSpolupracuje s dalšími dopravními sdruženími, zejména se Sdružením dopravních podniků ČR.\n\nAsociace má pět pracovních skupin podle tematických okruhů, jimiž se zabývá:\n\nRůzní organizátoři IDS mají formu společnosti s ručením omezením, příspěvkové organizace, akciové společnosti i jiné, například organizátorem Středočeské integrované dopravy je krajský úřad, ten však není členem asociace.\n\nŘádní členové:\n\nBývalí členové: \n\nOrganizace, které nejsou přímo organizátory integrovaných dopravních systémů, mohou být přijaty se statusem „ostatní člen“. \n\nZastoupení v asociaci tak z českých krajů nemá zejména Jihočeský kraj, kraj Vysočina a od roku 2006 Ústecký kraj (ten však má status ostatního člena), ze seznamu členů zmizela též organizace OREDO působící v Královéhradeckém a Pardubickém kraji.\n\n"}
{"id": "266806", "url": "https://cs.wikipedia.org/wiki?curid=266806", "title": "Kuťa", "text": "Kuťa\n\nKuťa (; ; ; ; ) je tradiční pokrm východoevropské kuchyně, zejména ukrajinské, polské, běloruské a litevské. Jedná se o jeden z 12 tradičních pokrmů, ze kterých se skládá štědrovečerní večeře. Kuťa se jí jen o Vánocích nebo v Rusku na pohřebních hostinách (karech).\n\nTradičně se připravuje z tlučené pšenice, makových zrníček, sladu nebo medu a dodatečných surovin (oříšky, rozinky apod.). V řadě předpisů se vyskytuje mléko nebo smetana, v původních receptech bylo mléko z mletého máku. V současnosti se používají také suroviny, které dříve nebyly dostupné nebo byly velmi drahé, jako například kousky pomerančů nebo mandle.\n\nPšeničná zrna jsou obalena tvrdou slupkou, která se musí před vařením odstranit, což je dost pracné a časově náročné. Na venkově se tato činnost tradičně prováděla ručně. Zrna se lehce navlhčila, nasypala do lněného pytlíku a zavázala. Dřevěným tloukem se tlouklo do sáčku, který ležel na tvrdém podkladě. Vždy po několika minutách se pytlík rozvazoval a obsah pokropil studenou vodou, aby se slupky snáze oddělovaly od zrn. Ruční zpracování 1 kg trvalo asi 15–30 minut. Pak se zrna proplachovala vodou na řídkém sítu, aby se oddělily slupky. \n\nV současnosti se dá v obchodech koupit pšenice, kde byla tvrdá slupka oddělena mechanicky.\n"}
{"id": "266809", "url": "https://cs.wikipedia.org/wiki?curid=266809", "title": "Transpersonální psychologie", "text": "Transpersonální psychologie\n\nTranspersonální psychologie je psychologický směr zabývající se transpersonálními, transcendentními nebo spirituálními aspekty lidské zkušenosti. Pokouší se sjednotit moderní psychologickou teorii s poznatky různých forem mystiky. Hlavními zakladateli a teoretiky transpersonální psychologie byli a jsou Stanislav Grof, Christina Grof, Frances Vaughan, Roger Walsh, Abraham Maslow, Ronald David Laing, Charles Tart, Anthony Suttich, Roberto Assagioli a Ken Wilber. Za předchůdce transpersonální psychologie je považován Carl Jung.\nTento směr je však častým terčem kritiky a jeho zakladatel Stanislav Grof je také nositelem dvou bludných balvanů, cen udělovaných Českým klubem skeptiků Sysifos za pseudovědeckou činnost.\n\nTranspersonální psychologie se objevila v sedmdesátých letech 20. století mezi mnoha dalšími psychologickými směry v západní psychologii po ústupu behaviorismu, psychoanalýzy či humanistické psychologii jako dominujících směrů. Tento přístup se zabývá možnostmi rozšiřování vědomí, modely zdraví, meditacemi, psychoterapií a využitím i pro jiné obory.\n\nTranspersonalisté uvádějí, že ostatní psychologické směry (takové jako je např. behaviorismus, psychoanalýza a humanistická psychologie) chápou člověka z významných, ale též omezených hledisek. Transpersonální vědomí je převyšuje. Život v pojmech uvedených v psychologii je ukazován jako nedostatek rozvoje člověka nebo nedostatek v uskutečňování možností, které jsou člověku dány. Transpersonální pojetí vědomí má svoje základy v archaickém, ponorném, skrytém vědomí, které se \"vynořuje\", prosazuje jako vědomí rozšířené.\n\nČlověk má podle transpersonálních psychologů své já co nejvíce duchovně osvobozovat. Má rozšiřovat osobní vědomí v transcendentní perspektivě. Při meditaci je například možno projít následující zkušeností, která představově sjednocuje já s okolním prostředím: 1. tam je světlo, 2. vidím světlo, 3. světlo vidí mne, 4. světlo je ve mně, 5. já jsem světlo.\n\nNa počátku transpersonální psychologie opomíjela svou příbuznost s mnohým, co spočívá v povaze křesťanství. Místo toho se prosazovala myšlenka, že její prvořadé zdroje tvoří hinduismus a buddhismus. V osmdesátých letech se však více objevuje i orientace typu křesťanské kontemplace. J. Hoskovec, archiv\n\nTranspersonální psychoterapie využívá kromě elementů různých humanistických psychoterapeutických směrů především meditativní techniky, techniky práce se změněnými stavy vědomí (např. holotropní dýchání, psychedelické drogy), jakož i metody práce s tělem (Bodywork), šamanské a jiné spirituální techniky.\n\nTranspersonální psychologie soustředila kromě jiného klinickou pozornost na řadu „psychoreligiózních“ a „psychospirituálních“ problémů. Psychoreligiózní problémy se vztahují k psychologickým konfliktům vznikajícím u lidí zapojených ve víře či praktikách nějaké organizované náboženské instituce (církve). K takovým problémům patří zážitky spojené s konverzí nebo změnou denominace, zintenzivněním náboženské víry nebo praktik, ztrátou víry, a zapojením se nebo naopak odchodem z náboženského hnutí nebo kultu.\nPsychospirituální problémy se naproti tomu netýkají organizovaného náboženství. Týkají se obecně vztahu člověka k existenciálním otázkám či otázkám, které transcendují každodenní realitu. K takovým problémům patří psychiatrické komplikace vztahující se ke ztrátě víry, zážitkům blízkosti smrti, mystickým zkušenostem, otevření kundalini, šamanským iniciačním zkušenostem, psychickému otevření, minulým životům, stavům posedlosti, problémům v meditační praxi a odloučení od duchovního učitele.\n\nStanislav Grof a jeho žena Christina (1989) popisovali proces postupného rozvíjení psycho-spirituálních kategorií v životě člověka termínem „psychospirituální vývoj“. V případech, kdy se tento proces duchovního růstu stane natolik intenzivním, že nad ním jedinec ztrácí kontrolu, může se podle nich zvrátit do tzv. psychospirituální krize. Psychospirituální krize může způsobovat vážné potíže v psychologickém a sociálním fungování člověka, včetně zvládání pracovních povinností. Jako psychospirituální krize mohou být označeny mnohé psychospirituální problémy zmíněné výše (Lukoff et.al, 1998). Kromě psychospirituálních kategorií zmiňovaných Turnerem et.al (1995) a Lukoffem et.al (1998), diskutoval Whitney (1998) možnost chápat také mánii jako jednu z forem psychospirituální krize.\n\nVzhledem k povaze psychoreligiózních a psychospirituálních problémů, vytvořili transpersonální psychologové počátkem 90. let 20. století návrh nové diagnostické kategorie nazvané „Náboženský nebo spirituální problém“. Tato kategorie byla později zahrnuta do \"Diagnostického a statistického manuálu duševních poruch\" (DSM-IV) v kapitole „Další stavy, jež mohou být předmětem klinického zájmu“, kód V62.89 (American Psychiatric Association, 1994; Lu et.al, 1997). Podle teoretiků transpersonální psychologie, svědčí zahrnutí této kategorie o zvyšující se kulturní senzitivitě manuálu a může pomoci podpořit zvýšení porozumění mezi psychiatrií a náboženstvím, resp. spiritualitou (Turner et.al, 1995; Sovatsky, 1998). Konstrukční validita této nové kategorie byla ohodnocena Milsteinem et.al (2000).\n\n\n"}
{"id": "266813", "url": "https://cs.wikipedia.org/wiki?curid=266813", "title": "Retroflexní nazála", "text": "Retroflexní nazála\n\nRetroflexní alveolární nazála je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 117, ekvivalentním symbolem v SAMPA je n`.\n\n\nV češtině se tato hláska nevyskytuje.\n\nVe švédštině se takto vyslovuje psané rn. Tato skupina se nikdy nevyskytuje na začátku slova, avšak k výslovnosti této hlásky v hovorovém stylu dochází i při setkání /r/ + /n/ na hranici slov.\n\nV paštunštině se takto vyslovuje psané ڼ.\n"}
{"id": "266815", "url": "https://cs.wikipedia.org/wiki?curid=266815", "title": "Kostel Nejsvětějšího Salvátora", "text": "Kostel Nejsvětějšího Salvátora\n\nKostelů zasvěcených Nejsvětějšímu Salvátoru je více:\n\n\n"}
{"id": "266816", "url": "https://cs.wikipedia.org/wiki?curid=266816", "title": "Sedmiramenný svícen (literární dílo)", "text": "Sedmiramenný svícen (literární dílo)\n\nSedmiramenný svícen je povídkový soubor Josefa Škvoreckého vydaný v roce 1964.\n\nSoubor obsahuje sedm nezávislých povídek (Můj strýček Kohn, Pan doktor Strass, Pan učitel Katz, Příběh pro Rebekku, Mifinka a Bob zabiják, Příběh o Kukačce a Eine kleine jazzmusik), jež jsou spojeny dialogem (odehrávajícím se sedm let po konci války, v roce 1952) mezi vypravěčem a jeho židovskou přítelkyní Rebekkou. S výjimkou čtvrté povídky Příběh pro Rebekku, která líčí účast Čechů v odboji, se všechny povídky věnují židovské tematice. Název souboru i počet kapitol odkazuje k tradičnímu symbolu židovského národa – sedmiramennému svícnu, menoře. \n\nAutor za pomoci několika příběhů o utrpení a postupném vyhlazování židovských obyvatel českého maloměsta, města K., zachytil psychologii nacistického útlaku v dobách okupace, což bylo hlavním motivem souboru. Autorova snaha vydat o této době svědectví je zřejmá též z motta z Kazatele 4.1: \"„…viděl jsem křivdu trpících, ježto nemají potěšitele, ani moci k vyjití z ruky těch, kteříž je sužují…“\" . Soubor má protifašistický charakter. Symbolický je obraz dvou sumců požírajících se navzájem, který přispívá k zobecnění zla a jeho obětí.\n"}
{"id": "266820", "url": "https://cs.wikipedia.org/wiki?curid=266820", "title": "Kognitivní věda", "text": "Kognitivní věda\n\nKognitivní věda (z latinského \"cognoscere\" = poznávat) se zabývá interdisciplinárním výzkumem mysli a jejích procesů. Zahrnuje disciplíny jako je psychologie, umělá inteligence, lingvistika, neurověda, antropologie či filosofie.\n\nPředmětem výzkumu kognitivní vědy je mysl, její struktura a operace, například myšlení, inteligence, paměť, vnímání, pozornost, vědomí či jazyk. Metody zkoumání jsou rozmanité a specifické pro dané disciplíny. Patří mezi ně např. psychologické experimenty a výpočetní modelování. Za dominantní jednotící prvek lze považovat komputačně-reprezentační pohled na mysl. Někteří autoři dávají kvůli rozmanitosti disciplín přednost formě množného čísla a mluví o kognitivních vědách.\n\nMysl je tradičním předmětem filosofie již od dob starověkého Řecka. Její metodou byla především teoretická analýza problémů (např. poznání) založená na introspekci. Zlom nastal v 19. století s příchodem empiricky založené experimentální psychologie. I psychologové konce 19. a počátku 20. století spoléhali na introspekci jako cenný zdroj poznání, přestože byla její nespolehlivost univerzálně uznávána. Psychologie především ve Spojených státech se v první polovině 20. století prakticky všeobecně přiklonila k behaviorismu, který prosazoval např. John Watson. Dle behavioristů nejsou mentální události otevřeně pozorovatelné, to je pouze chování, proto se psychologie může stát objektivní vědou jen skrze vytváření teorií chování bez užívání mentálních konceptů. Například místo termínů \"vnímání\", \"paměť\" a \"jazyk\" se mluvilo o \"diskriminaci\", \"učení\" a \"verbálním chování\".\n\nV 50. letech 20. století se však začalo ukazovat, že behavioristický přístup je nedostačující pro adekvátní vysvětlení mysli. V této době, která bývá označována jako kognitivní revoluce (a nastupující psychologický směr jako kognitivismus), došlo k mnoha významným pokrokům. Noam Chomsky poukázal na neschopnost behaviorismu vysvětlit jazyk a v podstatě redefinoval lingvistiku. Na poli psychologie došlo pod vedením Jerome Brunera k založení Centra pro kognitivní studia na Harvardu. Byla obnovena komunikace s významnými psychology v Evropě, jakými byli např. Sir Frederic Bartlett, Jean Piaget nebo Alexandr Lurija.\n\nK obrovskému rozvoji došlo na poli počítačové vědy. Její počátky se pojí s teorií informace Clauda Shannona, prací Alana Turinga a Johna von Neumanna. Popularitu nyní začala získávat kybernetika Norberta Wienera. Marvin Minsky a John McCarthy stáli u zrodu výzkumu umělé inteligence. Alan Newell a Herbert Simon prvně výpočetně modelovali kognitivní procesy.\n\nZa nejvýznamnější pro vznik budoucí kognitivní vědy lze považovat rok 1956. J. McCarthy, M. Minsky, C. Shannon a N. Rochester toho roku uspořádali konferenci o umělé inteligenci v Dartmouthu a dali vzniknout mnoha důležitým pracím v této oblasti. Významné pokroky v psychologii přinesli např. J. Bruner, J. Goodenough a G. Austin. W.P. Tanner, J.A. Swets, T.G. Birdsall a jiní rozvinuli teorii detekce signálů. George Miller demonstroval omezenost kapacity informačního zpracování (např. kapacita pracovní paměti – magické číslo 7 plus mínus 2). W. Goodenough a F. Lounsbury přispěli k rozvoji kognitivní antropologie. Byly publikovány práce B.L. Whorfa o vlivu jazyka na myšlení.\n\nG. Miller dokonce uvádí přesné datum vzniku interdisciplinární kognitivní vědy. Má jím být 11. září 1956, druhý den sympozia pořádaného \"Special Interest Group in Information Theory\" na americké MIT, kterého se účastnilo množství výše zmíněných osobností. Dle Millera se tehdy experimentální psychologie, teoretická lingvistika a výpočetní simulace kognitivních procesů staly součástmi většího celku.\n\nV 60. letech se začala zvyšovat interdisciplinární spolupráce mezi těmito obory. Na Harvardu používali název kognitivní studia, na Carnegie-Mellon information-processing psychologie, na La Jolla kognitivní věda. Roku 1976 dokončila nadace Alfreda P. Sloana program pro tehdy mladou disciplínu – neurovědu – a měli zájem podpořit iniciativu, která by překročila pomyslnou mezeru mezi mozkem a myslí. Pro tento program byl nakonec zvolen název kognitivní věda. Tehdy se tedy stala součástí kognitivní vědy i nově vzniklá kognitivní neurověda. V polovině 70. let vznikla Cognitive Science Society, která začala vydávat žurnál Cognitive Science a později mezi disciplíny kognitivní vědy začlenila také pedagogiku.\n\nKognitivní vědu lze považovat za průsečík mezi mnoha zavedenými disciplínami, které mají širší záběr. V rámci těchto disciplín se však často etablovaly subdisciplíny zaměřené právě na studium mysli a mnoho hraničních disciplín.\n\n\n\n\nNeurověda je vědecká disciplína zkoumající nervový systém na mnoha úrovních, od genetiky po chování, proto ji lze různě dělit na velké množství specializovaných odvětví.\n\nVětšina poznatků o funkci lidské mysli pochází z experimentů prováděných na vysokoškolských studentech rozvinutých západních zemí. Vědci se proto začínají stále více zajímat o vlivy různých kultur, jazyků a prostředí na myšlení.\n\nMezi filosofické disciplíny relevantní pro kognitivní vědu lze počítat především filosofii mysli, filosofii jazyka, filosofii vědy a etiku.\n\nZa kognitivismus lze označit přístup v psychologii, který v 50. letech 20. století reagoval na behaviorismus. Kognitivismus rozšiřuje behaviorismus v tom smyslu, že nezkoumá mysl jako \"černou skříňku\", ale akceptuje existenci a smysluplnost zkoumání mentálních konceptů.\n\nKognitivismus bývá považován za synonymní ke komputacionalismu (viz níže), tedy že na určité úrovni abstrakce lidská mysl \"je\" počítač – výpočetní systém. Pravdivost tohoto tvrzení závisí na definici výpočtu, která může být pojata velmi široce. Možná odpověď je, že lidé sdílejí s počítači určitou esenciální či konstitutivní vlastnost, která vymezuje počítače jako koherentní skupinu. Co je touto vlastností, je pak empirická otázka. Nejčastěji je však počítač chápán jakožto formální systém manipulující se symboly.\n\nCentrální hypotézou kognitivní vědy je komputačně-reprezentační pojetí mysli. Dle této velmi obecné hypotézy lze mysl nejlépe chápat jakožto obsahující množství reprezentací, mentálních struktur analogických k počítačovým datovým strukturám, na kterých operují výpočetní procedury, analogy počítačových algoritmů. Povaha těchto reprezentací a procedur je předmětem zkoumání kognitivní vědy. Většina navržených reprezentací má symbolický charakter, kromě subsymbolického konekcionismu, který je inspirován paralelním distribuovaným zpracováním v biologických neuronových sítích, viz níže. Kognitivní věda tak pracuje s trojitou analogií mezi myslí, mozkem a počítačem.\n\nNa principu reprezentací a procedur jsou založené kognitivní architektury, které se snaží modelovat různé kognitivní schopnosti inteligentních agentů. Tato snaha reflektuje předpoklad, že skutečné porozumění kognitivním procesům předpokládá schopnost je implementovat v umělém systému. Některé přístupy kombinují více typů reprezentací, včetně symbolických a subsymbolických. Známé příklady kognitivních architektur jsou ACT-R nebo Soar.\n\nZákladní teorie ohledně povahy reprezentací a výpočtů jsou:\n\nExistuje několik hlavních důvodů kritiky tohoto přístupu k mysli:\n\nPaul Thagard argumentuje, že lze komputačně-reprezentační přístup díky těmto kritikám rozšířit a zdokonalit, spíše než ho zcela zavrhnout.\n\n"}
{"id": "266832", "url": "https://cs.wikipedia.org/wiki?curid=266832", "title": "Embryonální vývoj kardiovaskulární soustavy člověka", "text": "Embryonální vývoj kardiovaskulární soustavy člověka\n\nKardiovaskulární soustava člověka, která zahrnuje převážně srdce a cévy, se začíná vyvíjet již velmi brzy (na začátku 3. týdne), a to hlavně z angioblastů, tedy buněk původem z mezodermu (resp. mezenchymu). Ty tvoří tzv. krevní ostrůvky a postupně vzniká celý oběhový systém. Až po porodu však získá svoji konečnou podobu.\n\nBěhem 15.-16. dne (velikost embrya je v té době asi 0,30 mm) začíná krvetvorba. Ve žloutkovém váčku, zárodečném terčíku a v chorionu (tj. obecně v embryonálním mezodermu) se objevují angiogenetické skupiny buněk, z nichž později vznikají tzv. krevní ostrůvky. V každém ostrůvku vzniká štěrbina, tzv. lumen krevního ostrůvku. Na okrajích ostrůvků je výstelka, což jsou již vlastně primitivní endotelové buňky (primitivní angioblasty). Mezodermové buňky uvnitř krevních ostrůvků začnou tvořit primitivní krvinky (tzv. hematogonie čili hemoblasty) a také krevní plazmu. Tvorba krevních ostrůvků uvnitř embrya začíná 17.-18. den, ve stejné době se iniciuje tvorba párových základů srdeční trubice v mezodermu kardiogenní zóny.\n\nKrevní ostrůvky se spojují a vytváří primitivní kardiovaskulární systém (kde dochází k vývoji krevních cév (angiogenezi). Tento krevní oběh má následující části:\nNásledně se tvoří základ perikardové dutiny. Vytváří se arteriální (aortální) oblouky a párové \"aortae dorsales\". 21. den dojde k napojení srdeční trubice. Koncem 3. týdne také začíná proudit krev. Kardiovaskulární systém je u člověka první orgánový systém, který začíná fungovat. Ve žloutkovém váčku vzniká systém omfalomezenterických cév (\"arteria omphalomezenterica\", \"vena omphalomezenterica\"). V choriu a zárodečném stvolu vzniká systém pupečníkových (umbilikálních) cév (\"arteria et vena umbilicalis\").\n\n22. dne párové endokardové srdeční trubice splynou do \"cor tubulare simplex\". Později zůstává jen levá pupeční žíla (\"vena umbilicalis\"). Také se vyvíjí \"truncus vitelloumbilicalis\", tedy hlavní žilný kmen extraembryonálního oběhu po spojení \"vv. omphalomesentericae\" a pupeční žíly (\"v. umbilicalis\"). Uvnitř embrya vznikají žíly v přední a zadní části (\"vv. cardinales anteriores et posteriores\"). Než ústí do srdce, tak se na každé straně spojují a tvoří \"ductus Cuvieri\", nebo také \"vena cardinalis comunis dextra et sinistra\".\n\nSchéma cirkulace krve (konec 3. týdne):\n\n\"Atrium commune\" a \"ventriculus primitivus\" tvoří dohromady kanál atrioventrikulární (\"canalis atrioventricularis\"). Mezi \"ductus Cuvieri\" a \"sinus venosus\" je \"septum transversum\", které fixuje kaudální konec srdce. Srdeční trubice je zavěšena na řase \"mesocardium ventrale\" (zanikne nejdříve) a \"mesocardium dorsale\" (zanikne později). Srdeční trubice obsahuje ve své stěně myoepikard (myoepikardový plášť), srdeční rosol a endokard. 22.-23. den začíná kontrakce srdeční trubice.\n\nBěhem 4. týdne vzniká střední část primitivního srdce (\"ventriculus primitivus\" a \"bulbus cordis\"). Z toho vzniká bulboventrikulární klička (\"ansa bulboventricularis\"), z ní následně \"cor sigmoideum\" (esovitá srdeční klička). Vznikají výchlipky na sinus venosus (\"cornu dextrum et sinistrum sinus venosi\"), žlábek na kličce (\"sulcus bulboventricularis\"), uvnitř je řasa bulboventrikulární. Vyvíjí se předsíňová septa: \"septum primum\" s otvorem \"foramen primum\". \"Foramen primum\" posléze zanikne, ale zároveň se místo něj vytvoří jiný otvor – \"foramen secundum\" mezi pravou a levou předsíní.\n\nV polovině 4. týdne bulboventrikulární řasa vymizí a levá primitivní komora tím pádem může komunikovat s \"conus cordis\" otvorem \"foramen interventriculare primitivum\". V období mezi 4. a 8. týdnem 3. aortální oblouk formuje část \"aa. carotides communes\", levý 4. aortální oblouk formuje část \"arcus aortae\", pravý 4. oblouk formuje část \"a. subclavia dextra\". Levý 6. aortální oblouk formuje část \"a. pulmonalis sinistra\" (odtud odstupuje zkrat tepenný průtok (\"ductus arteriosus Botalli\" = \"ductus arteriosus\") do dorzální aorty). Pravý 6. aortální oblouk formuje část \"a. pulmonalis dextra\". 5. týden dojde k rozdělení \"truncus arteriosus\" pomocí \"septum aortopulmonale\" na aortu a plicnicový kmen (\"truncus pulmonalis\").\n\nBěhem 5. týdne však také vznikají polštáře endokardové (přední, zadní, 2 laterální), které rozdělí kanál atrioventrikulární na dva – \"canalis atrioventricularis dexter et sinister\". Koncem 5. týdne vzniká poloměsíčitá řasa (\"septum secundum\") s otvorem oválným otvorem (\"foramen ovale\"). Horní část \"septum primum\" zanikne a spodní část je zachována jako chlopeň \"valvula foraminis ovalis\" a umožňuje většině krve proudit z pravé předsíně do levé předsíně.\n\nVývoj mezikomorové překážky spočívá ve vzniku řasy, oddělující komory s otvorem \"foramen interventriculare\". 6.-7. týden (při vývoji dolní duté žíly) se vyvíjejí žilní pleteně \"vv. subcardinales\" a \"vv. supracardinales\", které dávají vznik části dolní duté žíly a které z větší části zanikají. 7. týden se uzavírá otvor \"foramen interventriculare\" pomocí vazivové membrány \"pars membranacea septi\". 8. týdne probíhá vývoj horní duté žíly.\n\nČástečné schéma fetálního oběhu (do jater přichází také venózní krev z \"vv. hepaticae advehentes\"):\n\nPo porodu dojde k prvnímu nádechu a k otevření plicního oběhu. V levé předsíni se zvýší tlak, \"septum primum\" se přiloží k \"septum secundum\" a \"foramen ovale\" (oválné okénko) se tak uzavře vytvořením \"septum interatriale\".\n\nUzavře se tepenná dučej (\"ductus arteriosus Botalli\" = \"ductus arteriosus\") a \"ductus venosus Arantii\".\n\n"}
{"id": "266833", "url": "https://cs.wikipedia.org/wiki?curid=266833", "title": "Železničář", "text": "Železničář\n\nŽelezničář, slangově ajznboňák je označení pro zaměstnance železniční společnosti či občas příznivce a fanouška železnice. Většinou se jedná o profesi strojvedoucí, výpravčího, vlakvedoucího, průvodčí či mnoho dalších profesí na železnici. \n\nŽelezniční profese existují již od počátku 19. století, kdy se ve Velké Británii představila první železniční trať. \n\nUniformy nosí většina zaměstnanců na železnici, například výpravčí či průvodčí.\n"}
{"id": "266836", "url": "https://cs.wikipedia.org/wiki?curid=266836", "title": "Vzdělanost ve středověku", "text": "Vzdělanost ve středověku\n\nNa vzdělanost ve středověku obecně nebyl kladen přílišný důraz. Především v raném středověku byla snaha získat jinou než čistě praktickou, například řemeslnou či válečnickou dovednost značně okrajovým jevem. Vzdělání se realizovalo nejprve prostřednictvím klášterů, později v městském prostředí také prostřednictvím neklášterních škol včetně prvních univerzit. Nárůst vzdělanosti byl jednou z příčin vedoucí k postupné přeměně středověké společnosti ve společnost novověkou.\n\nStředověká vzdělanost formálně navazuje na vzdělanost antickou. Vlivem výrazné sociální a kulturní regrese po rozpadu římské říše však není navázání na antickou vzdělanost plné a kontinuální. Až do 11. století se antická vzdělanost téměř výhradně soustředila do prostředí klášterů. Se zakládáním a rozvojem měst docházelo ke vzniku škol, které nebyly vázány přímo na klášterní instituce. Tento proces vyvrcholil vznikem univerzit. Zpočátku vznikaly univerzity především v Itálii, neboť zde byl přetrvávající vliv antické kultury nejsilnější.\n\nStředověké vzdělávání bylo univerzalistické, tj. snažící se chápat svět jako celek ve všech jeho souvislostech. Přesto i středověké univerzity poskytovaly po absolvování základní, artistické fakulty specializované studium. Základním vzdělávacím modelem bylo Sedm svobodných umění.\n\nVětšina středověké společnosti byla negramotná a to včetně jejich nejvyšších světských představitelů. Vzdělanost nebyla u osob světského stavu pociťována jako nutnost. Cena pergamenu byla velká a levnější papír přišel z Číny do Evropy (přes islámský svět) až později. Ideálem byl válečník, rytíř schopný vládnout zbraněmi. Tato situace se projevila například v důrazu, který ve středověkém náboženském systému hraje výtvarné umění, vtělené do hesla: \"Pictura laicorum scriptura est\" (\"Obraz je písmem laiků\"). To se projevilo v existenci rozsáhlých malířských cyklů, pokrývajících například stěny středověkých kostelů, nebo ve zvláštním typu bohatě ilustrovaných Biblí, nazývaných \"Biblia pauperum\" (\"Bible chudých\"), kterou je například \"Velislavova bible\", určená pravděpodobně pro krále Jana Lucemburského.\n\nNárůst vzdělanosti podnícený již samotným vznikem měst a bezprostředně způsobený rozvojem školství a vznikem univerzit znamenal faktický konec středověké společnosti. Dokladem měnícího se společenského diskursu je například osoba všestranně vzdělaného panovníka Karla IV. Logickým projevem nárůstu gramotnosti byla na jedné straně snaha po reformě církve, způsobená faktickou možností četby bible, tj. poznáním zásadních rozporů mezi biblickými požadavky a žitou realitou středověké společnosti a církve. Tento rys dokládá postava Jana Husa a dalších kritiků středověké církve, později též Martin Luther a evropská reformace obecně. Na druhé straně vedl růst vzdělanosti také k růstu obecného poznání, které naopak vyústilo v renesanci a humanismus. Tyto, zdánlivě zcela protichůdné tendence však ve své době jako protichůdné nebyly vždy pociťovány. Příkladem člověka, který výrazně ovlivnil jak reformaci tak raný humanismus je například Erasmus Rotterdamský.\n"}
{"id": "266845", "url": "https://cs.wikipedia.org/wiki?curid=266845", "title": "Smích", "text": "Smích\n\nSmích je jedna z mnoha mimických vlastností člověka (a vyšších primátů). Je hlasitým projevem veselí, radosti, nadšení apod. Na rozdíl od úsměvu, který je v zásadě pouze specifická grimasa, smích je doplněn o charakteristické zvuky, pracuje při něm především bránice. Může vzniknout jako psychologická reakce na vtip, lechtání, nebo jiné podněty. Inhalace oxidů dusíku může také vyvolávat smích. Drogy, jako třeba marihuana, můžou způsobit silný smích. Silný smích může vyvolat slzy, příp. při konzumaci tekutého jídla může vést až k jeho samovolnému vypuzení nosem.\n\nhttps://sluncevsrdci.cz/smich-jako-lek-a-zazraky-se-deji/ \n"}
{"id": "266847", "url": "https://cs.wikipedia.org/wiki?curid=266847", "title": "Vito Volterra", "text": "Vito Volterra\n\nVito Volterra (3. května 1860 Ancona – 11. října 1940 Řím) byl italský matematik a fyzik. Je známý pro své příspěvky k matematické biologii a řešení integrálních rovnic.\n\nNarodil se v Anconě v Papežském státu (dnes Itálie) v chudé židovské rodině. Projeval matematické nadání. Věnoval se geometrii a také problému tří těles. Navštěvoval přednášky ve Florencii a od roku 1878 studoval na univerzitě v Pise u Bettiho. V roce 1882 získal doktorát z fyziky za práci v oblasti hydrodynamiky.\n\nV roce 1883 se stal profesorem mechaniky v Pise a po smrti Enrica Bettiho nastoupil na jeho jako profesor matematické fyziky. V roce 1892 byl v Turíně jmenován profesorem mechaniky. V roce 1900 se stal profesorem matematické fyziky na univerzitě v Římě.\n\nPracoval na teorii funkcionálů, což mu umožnilo přispět do oblasti integrálních a integrodiferenciálních rovnic. Pomocí svého funkcionálního počtu ukázal, že postupy z Hamiltonovské mechaniky při integrace diferenciálních rovnic lze použít také v jiných oblastech matematické fyziky. Publikoval také články o parciálních diferenciálních rovnicích (zvláště rovnici cylindrických vln).\n\nStudoval Volterrovu integrální rovnici a zabýval se použitím funkcionální analýzy při řešení integrálních rovnic.\n\nV roce 1905 byl zvolen do italského parlamentu.\n\nZa první světové války sloužil Volterra u letectva. Po válce se vrátil na univerzitu v Římě, kde se začal zabývat matematickou biologií. Studoval Verhulstovu rovnici a logistickou křivku. \n\nPo nástupu fašismu v Itálii v roce 1922 se proti němu v italském parlamentu postavil. Fašistická vláda po rozpuštění parlamentu (1930) donutila Volterru v roce 1931 opustit Univerzitu v Římě. Od roku 1932 pobýval v zahraničí.\n\nKrátce před svou smrtí v roce 1940 se vrátil do Říma.\n"}
{"id": "266848", "url": "https://cs.wikipedia.org/wiki?curid=266848", "title": "Rejsek obecný", "text": "Rejsek obecný\n\nRejsek obecný či rejsek lesní nebo rejsek evropský (\"Sorex araneus\") je drobný a nejhojnější zástupce čeledi rejskovitých (Soricidae), jeden z našich nejhojnějších savců.\n\nRejsek obecný měří průměrně 55–82 mm na délku (bez ocasu) a váží přibližně 5–12 gramů. Rejsci jsou charakterističtí svou sametově tmavohnědou srstí, která je na bocích světlejší a na břiše žlutavá. Nedospělí rejsci mají srst kratší až do doby, kdy začnou línat a letní srst nahradí srst zimní. Ocas, který je 35–50 mm dlouhý (50–70 % délky těla), je svrchu tmavý, vespod světlý, u starých zvířat na konci holý. Zadní tlapka měří 11,8–13,5 mm. Rejsek obecný má malé oči, hlavu protaženou do úzkého čenichu a zahnuté načervenalé zuby.\n\nRejsci jsou aktivní po celý rok, do zimního spánku neupadají (nehibernují), jelikož nemají dostatek tukové rezervy na to, aby přežili ty nejstudenější měsíce v zimě. Spatřit je můžeme jak ve dne, tak i v noci, ale z úkrytů vylézají převážně až po setmění.\n\nRejsek obecný obývá lesy všech typů, větrolamy, parky, zahrady, louky, pole, ale vyhýbá se příliš suchým místům, na podzim zalézá i do lidských obydlí. V Česku ho můžeme spatřit na celém území od nížin do hor až po alpínské pásmo (2200 m). Jeden rejsek obývá přibližně území o rozloze 370–630 metrů čtverečních po celý svůj život. Rejsek obecný je extrémně územní a často i agresivní, pokud mu jiný rejsek vnikne do jeho teritoria.\n\nRejsek obecný si staví hnízdo pod zemí, méně častěji pak pod hustou vegetací.\n\nRejsek je typický hmyzožravec, tudíž se živí převážně hmyzem, ale i slimáky, pavouky, červy a mršinami obratlovců, výjimkou není ani kanibalismus. Za den musí rejsek zkonzumovat potravu o hmotnosti 80–90 % svého těla, aby mohl vůbec přežít. K dosažení tohoto cíle musí rejsek žrát každou druhou až třetí hodinu.\n\nRejsci mají velice slabý zrak a tak se např. při hledání potravy spoléhají na svůj skvělý čich a sluch. Díky těmto skvělým smyslům dokáže rejsek lokalizovat kořist, která může být zahrabaná i 12 cm pod půdou. Naopak rejsci se stávají častou potravou sov, zvláště sýce rousného a sovy pálené, což dokazují i zbytky jejich lebek ve vývržcích těchto ptáků. Příležitostně se stávají i kořistí zdivočelých koček, lasic nebo lišek.\n\nObdobí páření trvá u rejska obecného od dubna do září, ale vrcholu dosahuje během letních měsíců. Během tohoto období produkuje ze svých pachových žláz páchnoucí sekret. Šelmy jej tedy někdy zabijí, ale nechávají ležet.\nPo 23 až 25 denní březosti rodí samice do hnízda z trávy a mechu 5–7 mláďat. Samice mívá obvykle 2–4 vrhy za jeden rok. Mláďata jsou odstavena po 22 až 25 dnech. Období rozmnožování je jediné období, kdy nežijí rejsci osamoceně. Mladí rejsci často tvoří „přívěs“ za matkou, kdy se každé mládě drží svými ústy ocasu svého sourozence před sebou. Rejsek obecný se v přírodě dožívá většinou 14 měsíců, ale v zajetí i 23 měsíců.\n\nV roce 1949 Ph.D. August Dehnel, polský zoolog pozoroval zmenšení rejsků v zimním období, tzv. Dehnelův fenomén. V poslední době němečtí a polští vědci doložili u stejných jedinců schopnost se zmenšit v zimním období (lebka -10%, mozek -20 až 30%, páteř a další orgány se také zmenšují) a následně se zvětšit v následujícím roce ( lebka +10%, hmotnost + 80%..). Stejný jev je pozorován u rejska malého, vodního a u lasicovitých. ( zdroj: Český rozhlas Meteor 2/12/2017)\n\nV současné době nejsou u rejska obecného zavedena žádná ochranná opatření, jelikož je to druh opravdu hojný a na ojedinělých místech můžeme nalézt i více jak 34 jedinců na hektaru. V Červeném seznamu IUCN je zapsán jako málo dotčený druh (\"Lower Risk Least Concern\").\n\n"}
{"id": "266852", "url": "https://cs.wikipedia.org/wiki?curid=266852", "title": "Ábel", "text": "Ábel\n\nÁbel ( , \"Hevel\", doslova: \"Pomíjení\", původně však hebrejský výraz označoval ranní páru nad vodní hladinou, která po východu slunce rychle zmizí; , \"Hábíl\") je postava z biblické knihy Genesis a koránu. V křesťanské, židovské a islámské tradici druhý syn Adama a Evy – mladší bratr Kaina. Byl pastýřem ovcí. Vyprávění o příběhu Kaina a Ábela se v bibli nachází v Genesis 4, 1–16, v koránu pak 5, 26–32.\n\nBiblický příběh o bratrech Ábelovi a Kainovi je umístěn do první lidské generace. Událost znázorňuje všeobecnou povahu lidské situace mezi lidmi - bratry, která vede až k bratrovraždě. Bůh odmítá Kainovu oběť, ten žárlí na bratra Ábela, až ho zabije.\n\nPo smrti Ábela měli Adam a Eva ještě dalšího syna Šéta.\n\n\n"}
{"id": "266862", "url": "https://cs.wikipedia.org/wiki?curid=266862", "title": "Makabejské povstání", "text": "Makabejské povstání\n\nPovstání Makabejských (167–161 př. n. l.) vzniklo v reakci na násilnou helenizaci Judska, která začala roku 167 př. n. l. výnosem seleukovského panovníka Antiocha IV. Epifána. Panovník jím chtěl sociálně, nábožensky a zejména pak politicky sjednotit svou říši. Povstání Makabejských popisují deuterokánonické knihy Bible – 1. kniha Makabejská a 2. kniha Makabejská.\n\nKdyž Alexandr Veliký porazil roku 332 př. n. l. Perskou říši, získal i území Judska. Po Alexandrově smrti 10. června 323 př. n. l. si jeho říši rozdělili jeho makedonští vojevůdci. Seleukos se stal satrapou babylonské satrapie, prohlásil se jejím králem a hlavním městem ustanovil Seleukii. Po pozdější expanzi do Sýrie založil nové město Antiochii. Alexandrovu vojevůdci Ptolemaiovi byla přidělena egyptská satrapie, jíž se stal panovníkem a za sídlo si zvolil Alexandrii. Strategicky výhodné území Palestiny se stalo předmětem svárů mezi syrskou a egyptskou říší a po téměř sto let bylo součástí ptolemaiovské říše. Roku 198 př. n. l. je však pro seleukovce vybojoval Antiochos III.\n\nZa ptolemaiovské nadvlády bylo Judsko autonomní oblastí a Židé museli každoročně odvádět vysoké daně. Tato autonomie a politická tolerance přetrvala i po získání území seleukovci. Situace se však změnila po usednutí Antiocha IV. Epifána na trůn v roce 175 př. n. l. Jeho cílem bylo sjednocení říše jak v sociální a náboženské rovině, tak zejména v rovině politické. Jednotícím prvkem se měla stát helénská kultura.\n\nNavzdory rozporu mezi helénismem a monoteistickým judaismem, byla helenizace aktivně podporována vysoce postavenou společenskou vrstvou Jeruzaléma, včetně některých kněží. Mezi tyto osoby patřil například i velekněz Iáson, který prosadil zřízení gymnasia, kde mohli bohatí jeruzalémští chlapci získat řecké vzdělání. Seleukovci si taktéž vyhradili právo jmenovat velekněze. Odpor vůči helenizaci se projevil hlavně u těch Židů, kteří chtěli zůstat věrni náboženským zásadám. Mezi ty patřili zejména příslušníci nižších vrstev.\n\nProti helenizujícím Židům vypuklo v Jeruzalémě povstání. Antiochus IV. se o něm dozvěděl při ústupu z Egypta, kde se snažil dobýt Alexandrii. Jako reakci vyslal vojsko vedené Apollóniem, aby povstání v Judsku potlačilo. Vojáci masakrovali jeruzalémské židovské obyvatelstvo, rabovali a drancovali obydlí, zakládali požáry a vyrabovali i Chrám, který přeměnili na helenistickou svatyni řeckého boha Dia. Naproti Chrámové hoře byla vybudována pevnost seleukovských vojsk známá jako Akra či citadela. Tím získal Antiochos nad městem stálou kontrolu. Jako odplata za vzpouru a povstání v Jeruzalémě následovala krutá opatření. Mezi tato opatření patřil zákaz výkonu židovských obřadů a zvyklostí (Šabat, obřízka) a povinná účast na řeckých obřadech spojená s obětováním prasete a následným pojídáním jeho masa, které je židy považováno za nečisté.\n\nPo potlačení jeruzalémské vzpoury byla helenizace ostatních částí Judska více méně násilná. Do vnitrozemí byly vyslány jednotky s cílem vynutit dodržování zákazu praktikování judaismu. Jedna z jednotek, jíž velel důstojník Apelles, dorazila do osady Modi'in, kde její velitel nechal vystavět Diovi oltář. Knězi Matiášovi Makabejskému, kterého měli místní ve veliké úctě, následně nařídil, aby na oltáři před zraky ostatních lidí vykonal pohanskou oběť. Matiáš však odmítl uposlechnout. Namísto něj se úkolu chopil přihlížející Žid, kterého rozzuřený Matiáš zabil. Poté zabil i velitele Apella a rozbořil oltář. Po tomto činu spolu se svými syny uprchl do hor. Při útěku podle 1. knihy Makabejské provolával:\n\nMatiáš se svými přáteli se odhodlal postavit proti Antiochovi. Na jejich stranu se postupně přiklánělo více a více lidí, avšak již na začátku odboje museli učinit jisté kompromisy (např. bojovat i o Šabatu). Prvním jejich počinem bylo vyhnání řecké jednotky z jejich osady a pak se takticky usadili v horách, které byly svým reliéfem pro seleukovské jednotky velmi obtížně dostupné. Zde, v Gofnanské pahorkatině, utvořili guerillovou jednotku, která zde prováděla výcvik a vymýšlela postup povstání. Po období zhruba jednoho roku se tito partyzánští vojáci připravovali k boji a rekrutovali další muže. V tomto období však podnikali jen málo bojových akcí. Upevňovali kontakty s ostatními vesnicemi a šířili myšlenku vzpoury. Během prvního roku povstání Matiáš zemřel. Jako nástupce určil svého třetího syna Judu, který měl pro svou sílu přezdívku Juda Makkábí - Juda Kladivo.\n\nJeho úkol byl velmi těžký, a to postavit se se svými muži, vyzbrojenými pouze podomácku vyrobenými zbraněmi, moderní seleukovské armádě, jež disponovala skvěle vycvičenými a v boji zkušenými vojáky a v neposlední řadě kvalitní vojenskou technikou (meče, kopí, luky, oštěpy, praky, balisty, atp). Jádrem seleukovské armády byla formace falanga – sevřený šik těžké pěchoty útočící v sevřených řadách. Na křídlech byla chráněna jízdou a lehkou pěchotou. Proti takovémuto seskupení bylo prakticky nemožné konvenční cestou zaútočit. Juda proto vymyslel plán, počítající s nekonvenčními metodami boje. Uvažoval, že protivníkovi se bude špatně bojovat v podmínkách na které není zvyklý. Proto chtěl, aby boje probíhaly na jeho území, které velmi dobře znal. Výhodou bylo také, že vojáci pocházeli z místních vesnic a kdykoliv se tak mohli skrýt mezi běžné obyvatelstvo. Postupem času se podařilo v Judsku vytvořit informační síť, která Judovi poskytovala potřebné zprávy o situaci v zemi.\n\nJudovou taktikou bylo podnikat spíše malé, ale časté útoky proti seleukovským hlídkám. Díky tomu se podařilo získat množství moderních zbraní od mrtvých protivníků. Toto jednání se však nelíbilo seleukovskému místodržitelovi Apollóniovi, který se kvůli těmto útokům rozhodl zasáhnout.\n\nApollónios se vydal se svým takřka dvoutisícovým vojskem roku 166 př. n. l. k Jeruzalému. Jejich cesta vedla po křídle oblasti Gofna, kde sídlil Juda a jeho lidé. Juda se rozhodl využít moment překvapení, zaútočit jako první a tím neutralizovat početní přesilu. Pro útok nakonec vybral říční koryto vádí El-Haramíja nacházející se šest kilometrů severovýchodně od oblasti Gofny. V těchto místech vstupuje cesta do klikatící se úzké soutěsky.\n\nJudův plán spočíval v rozdělení sil do čtyř jednotek. První z nich měla zablokovat jižní konec soutěsky, druhá byla útočnou silou podél východní strany, třetí útočila ze západní strany a čtvrtá zůstala jako záložní. Apollónios rozkázal rozdělit vojsko do dvou samostatných skupin o tisíci mužích. Ti pak pochodovali ve čtyřstupech do soutěsky. Na čelo seleukovské kolony zaútočila první Judova jednotka. Jelikož bylo seleukovských vojáků mnoho a soutěska byla úzká, vojáci v týlu nevěděli co se stalo a neustále postupovali hlouběji a hlouběji do soutěsky. Následně zaútočily jednotky z východní i západní strany. Když Apollónios slyšel vřavu, jel se rychle podívat co se děje a během divoké střelby z obou svahů byl zabit. Podle 1. knihy Makabejské si jeho meč vzal Juda, který s ním bojoval ve všech následujících bitvách. Poté co do soutěsky vstoupila druhá tisícičlenná skupina, nechal Juda uzavřít soutěsku a seleukovské vojsko, které bylo nyní v pasti, Židé pobili a vzali si jejich zbraně.\n\nŽidé v Judsku byli vítězstvím nad Apollóniem velice povzbuzeni a uznali Judu za svého vůdce. Do jeho řad se díky tomuto úspěchu hrnuli stále noví dobrovolníci. Antiochos IV. však byl pramálo nadšený a uvědomil si, že situace v Judsku je pro něj velmi vážná. Rozhodl se proto s povstáním provždy skoncovat a do Judeje vyslal vojevůdce Seróna.\n\nSerón vyrazil v roce 165 př. n. l. Jeho plán bylo dorazit co nejrychleji a přímou cestou do Jeruzaléma, kde sídlila nejbližší seleukovská posádka a poté vysílat trestné výpravy po celé Judeji.\n\nTentokrát měl proti sobě Juda Makabejský čtyřnásobnou přesilu. Sám velel přibližně tisícovce vojáků a Serón měl vojáků zhruba čtyři tisíce. Juda chtěl použít obdobnou taktiku jako v minulé bitvě a uvědomoval si, že jeho velkou výhodou by bylo zabít Seróna na začátku bitvy. Zároveň však věděl, že nebude možné vlákat Serónova vojska do soutěsky jako v předešlém případě, už proto, že se Serón poučil z minulé prohry Apollónia a mezi jednotlivými formacemi udržoval odstup. Vzhledem k velikosti nepřítelovy armády by všichni vojáci v soutěsce tvořili téměř dvoukilometrovou kolonu.\n\nV časných ranních hodinách zahájila zhruba tisícová skupina, pod vedením Seróna, výstup do hor směrem k Bét-chorónu. V okamžiku, kdy dorazili k soutěsce, vyrazili proti nim židovští povstalci a podařilo se jim pobít mnoho vojáků a nakonec i Seróna. Vzhledem k špatné informovanosti vojáci v zadních liniích opět nevěděli, co se vpředu děje, a dále postupovali směrem do hor. Ve stejnou chvíli zahájily židovské jednotky útok proti bočním liniím protivníka. Nejprve střelbou z praků a luků, následně pak meči v boji muž proti muži. Vojáci si brzy uvědomili, v jak bezvýchodné situaci jsou, a raději se dali na útěk. Juda je však se svými spolubojovníky pronásledoval.\n\nJuda se stal vítězstvím v této bitvě ještě oblíbenějším u židovského obyvatelstva Judeje a díky vítězství jeho vojáci získali novou výzbroj po padlých protivnících. Záhy se také díky novým dobrovolníkům rozrostla Judova armáda na přibližně šest tisíc mužů.\n\nKdyž se Antiochos dozvěděl o porážce Seróna, pověřil zlikvidováním povstání Makabejských člena královské rodiny - Lýsia. Sám přitom s vojsky táhl proti vzbouřencům ve východní části říše, aby naplnil prázdnou královskou pokladnu.\n\nLýsiás si pro tažení vybral jako vojevůdce Ptolemaia, Níkánóra a Gorgia. Pod tímto velením se seleukovská armáda vypravila na jaře roku 165 př. n. l. po pobřeží do Emauz, kde si vystavěla základnu. Terén byl v těchto místech ideální pro jejich taktiku. Jelikož si byli jisti svým vítězstvím, dovolili mnoha průvodcům vojska, jako markytánkám a obchodníkům, aby je doprovázeli.\n\nJuda tentokrát zvolil taktiku nechat první krok na nepříteli. Dále rozdělil vojáky po zhruba 1500 mezi sebe a své bratry Šimeóna, Jochanana a Jonathána. Se svou armádou se shromáždil asi osm kilometrů od Jeruzaléma při cestě k Bét-chorónu, kde svůj čas věnoval pozvednutí bojové morálky vojáků. Své jednotky pak soustředil na pahorcích jihovýchodně od Emauz, aby měl přehled o krocích nepřítele.\n\nSeleukovský vojevůdce Gorgiás chtěl proti Judovi použít jeho vlastní taktiku a zaútočit proti němu v noci. Domníval se, že to Juda nebude očekávat a že si bude myslet, že pro takový úkol nejsou seleukovští vojáci vycvičeni. Vyrazil tak do hor se zhruba pěti tisíci pěšáků a tisícovkou jezdců. Juda však Gorgiovu léčku prohlédl a vymyslel důmyslnou taktiku. Většinu všech vojáků z tábora stáhl a ponechal v něm jen asi 200 mužů. Ti měli za úkol zapálit mnoho slavnostních hranic a navodit tak dojem, že je tábor obsazený. Když se Gorgiás přiblížil k táboru, s překvapením zjistil, že je prázdný. Jediné co spatřil byli ustupující vojáci. Nevěděl však, že se jedná jen o několik málo vojáků a ne o hlavní Judovu armádu.\n\nV seleukovském táboře v Emauzích bylo zhruba 15 000 pěšáků a 3000 jezdců. Juda chtěl využít momentu překvapení a zaútočit na ně. Nejdříve poslal oddíl o zhruba jednom a půl tisíci mužů severně od seleukovského tábora a rozkázal jim, aby zaútočili, jakmile sám zaútočí na hlavní síly. Když se však přiblížil k nepříteli, s hrůzou zjistil, že ten je již připraven ve formacích falangy a je navíc připraven k boji. Poprvé tak stál čelem proti nepříteli v sevřené formaci a navíc v místě, které bylo pro nepřítelovu taktiku ideální. Seleukovská armáda byla seřazena ve falanze směrem na jih a Židé byli západně od ní. Juda se chtěl vyhnout přímému střetu, jelikož by měl katastrofální následky. Síly, jimž velel, rozdělil do tří skupin. Jedna útočila ze západu na lehkou jízdu, další dvě nejprve pouze na nepřátelský bok, později začali někteří vojáci po skupinách pronikat dovnitř sevřeného šiku. Díky tomu se začala falanga postupně drolit. Ve stejnou chvíli však zaútočil i severní oddíl, který ovšem nevěděl o Judově situaci, na tábor v Emauzích, kde v tu chvíli bylo asi 10 000 pěšáků a 2000 jezdců. Ti však nebyli připraveni k boji a díky tomu se Židé snadno dostali do tábora. Následkem toho vznikl obrovský zmatek. Mezitím se zhroutil i odpor falangy a její členové začali prchat do tábora. Zmatek se tím ještě umocnil, vojáci se brzy vzdali a dali se na útěk. Tábor se pak ocitl v plamenech. Jejich pronásledování a současné rabování však Juda zakázal, neboť si uvědomoval, že nejprve je nutné zničit Gorgia s jeho vojskem, které stále pronásledovalo hrstku židovských vojáků do hor. Když se Gorgiás dozvěděl, co se stalo, obrátil své vojsko, aby šel pomoci táboru. Jakmile ale jeho vojáci spatřili, co se děje v údolí, zmocnila se jich panika a začali prchat k pobřeží. Teprve nyní se židovští povstalci pustili do pronásledování a po návratu do bývalého seleukovského tábora na ně čekala bohatá kořist. Zároveň Juda získal pro svou armádu, která se po této bitvě rozrostla do počtu zhruba 10 000 mužů, i spoustu zbraní.\n\nPoté co se Lýsiás dozvěděl o neúspěších svých vojevůdců u Emauz, vyrazil sám v čele armády z hlavního města Seleukovské říše, aby splnil rozkaz Antiocha IV. Jeho plán byl jít přímo do Jeruzaléma, usadit se tam a spojit se posádkou pevnosti Akra. Následně chtěl vysílat trestné výpravy do vnitrozemí Judeje, čímž chtěl zničit veškerý židovský odpor. Vydal se nejprve trasou po pobřežní nížině, na rozdíl od svých předchůdců však nevstoupil do Judského pohoří, kde na něj čekali povstalci. Zvolil zdlouhavou, avšak bezpečnější cestu územím, které bylo obýváno obyvatelstvem sympatizujícím se Seleukovci. Juda si ho na tomto území totiž nemohl dovolit napadnout. Následovně Lýsiás pokračoval k judské pohraniční pevnosti Bét-súru, kde založil prozatímní tábor.\n\nPočetně měla Lýsiova vojska obrovskou převahu. Knihy Makabejské uvádí 60 až 80 tisíc mužů. Dnešní střízlivější odhady však mluví o zhruba dvaceti tisících mužů. Nicméně to nic nemění na faktu, že vzhledem k poměru sil si Juda nemohl dovolit zaútočit přímo. Rozhodl se proto využít momentu překvapení a zaútočit na seleukovská vojska na cestě vedoucí od severu do Jeruzaléma. Své muže rozdělil do čtyř skupin (první zhruba o 3000 mužů, další dvě po 1000 mužích a poslední záložní 5000 mužů). Pro útok si zvolil prostor severně od Bét-súru. Cesta zde vedla nepříliš schůdným terénem se spoustou roklin, což bylo ideální místo pro Judovy bojovníky. Lýsiovy jednotky zde navíc nebyly schopny vytvořit svou bojovou formaci. Když Lýsiovo vojsko vešlo do úzké soutěsky, zaútočila na něj první Judova skupina a vzápětí další dvě. Jelikož mezi seleukovskými vojáky bylo množství nováčků, vznikla mezi nimi velká panika a Lýsiovi vojáci se brzy dali na útěk. Když Juda se svými vojáky dorazil k hlavnímu seleukovskému táboru, kde stále bylo přibližně 8000 vojáků, seleukovci propadli takové panice, že utíkali dříve, než na ně mohl Juda zaútočit. K jejich pronásledování Juda nepřistoupil, protože nechtěl riskovat boj na nepřátelském území.\n\nJuda po tomto vítězství získal určitý čas k oddechu. Lýsiás dospěl k názoru, že pro vítězství bude potřebovat mnohem početnější a schopnější armády a momentálně byl zaměstnán spíše vnitřními problémy a bojem o moc v seleukovské říši. Juda se proto rozhodl vydat se do Jeruzaléma a v něm oficiálně prohlásit, že vybojoval náboženskou svobodu a že nechá znovu vysvětit Chrám.\n\nZatímco Juda vcházel do chrámového prostoru, jeho jednotky byly napadeny seleukovskou posádkou pevnosti Akra. Ale zatímco se jí se svými muži bránil, podařilo se některým Židům rozbít starý oltář, na jeho místě vystavět nový a rituálně očistit chrám. Druhý chrám byl očištěn 25. dne měsíce Kislev roku 164 př. n. l.\n\nTalmud vypráví příběh o zázraku oleje, který se stal při vysvěcování chrámu. Když přišli Židé do Chrámu, zjistili, že posvátný olej, potřebný k rozsvícení menory, je znesvěcený, až na jedinou konvičku s posvátným olejem, která by jinak vydržela na jeden den. Zapálili tedy menoru a ona zázrakem hořela po osm dní. Od té doby slaví Židé svátek Chanuka.\n\nJudova vítězství byla trnem v oku zastáncům helenismu v Judsku. Netroufli si však postavit se přímo Judovi a tak začali útočit na osamělé židovské komunity v oblasti za řekou Jordánem a v Galileji. Zoufalé volání o pomoc se Judovi doneslo z Dáthemy, jež byla obléhána armádou pod vedením Timóthea.\n\nJuda se vypravil přes Jordán do Gileádu v čele osmi tisíc bojovníků s cílem osvobodit židovské obyvatelstvo v nouzi a ztrestat jeho utlačovatele. Jako první zaútočil na Bosru a brzy ji osvobodil. Následovala další města, až nakonec dorazil k Dathemě. Ta byla hlavním střediskem židovského odporu. Juda se k městu přiblížil ze směru, který Timótheus, jenž ho obléhal, nepředpokládal. Zaútočil na něj zezadu a zakrátko ho porazil. Potom shromáždil všechny zachráněné Židy z Gileádu a bezpečně je odvedl do Judeje.\n\nNakonec podnikl několik trestných výprav proti Idumejcům, obyvatelům sympatizujícím se Seleukovci, jejichž územím procházel Lýsiás na své cestě do Bét-súru. Táhl také do Jafy, kde pomstil utopení celé židovské komunity tím, že vypálil celý přístav i všechny lodě.\n\nBěhem Judových trestných výprav probíhal vnitřní rozpad Seleukovské říše. Umírající Antiochus IV. ustanovil do dospělosti svého syna Antiocha V. říšským regentem Filipa. To se však nelíbilo Lýsiovi, který byl výchovou Antiocha V. pověřen předtím.\n\nTohoto vnitřního oslabení se Juda pokusil využít a roku 162 př. n. l. zaútočil na pevnost Akra v Jeruzalémě. Jeho jednotky však byly odraženy. Poslové z obležené Akry doručili do Antiochie vzkaz s prosbou, aby je Lýsiás zachránil. Ten se toužil Judovi pomstít za porážku v bitvě u Bét-súru a přes riziko předčasného návratu Filipa z tažení při východních hranicích říše, vytáhl do boje proti Makabejským a malého Antiocha V. vzal s sebou. Do své více než třicetitisícové armády zařadil v rozporu se smlouvou s Římem třicet slonů, jelikož doufal, že mu mohou pomoci k vítězství. Postupoval stejnou cestou jako před lety a když dosáhl Bét-súru, město oblehl. Doufal, že Juda přestane dobývat pevnost Akra a bude čelit novému nebezpečí.\n\nNavzdory předcházejícím bitvám se Juda rozhodl postavit Lýsiovi v bitvě konvenční, předem připravené. Jeho předpoklad byl, že nepřítel bude předpokládat jakýkoliv, jen ne konvenční způsob bitvy. Posádku u Bét-súru ponechal jejímu osudu (nakonec se vzdala) a zaujal pozici asi deset kilometrů severně od tohoto města, na vyvýšeném terénu u Bét-zekarije (Bejt Zacharja u dnešního Alon Švut). Když dorazil Lýsiás, začaly ukrutné boje. Povstalci byli slony velmi znervózněni. Podle první Knihy Makabejské zahynul v této bitvě Judův mladší bratr Eleazar, jelikož na něj spadl slon, kterého předtím zabil. Když Juda pochopil, že tuto bitvu nemůže vyhrát, rozhodl se pro ústup, aby zachránil hlavní část vojska. Své jednotky odvedl přes hory do Jeruzaléma, kde opevnil Chrámovou horu a poté se se svými zbývajícími vojáky odebral na Gofnu, aby zachránil jejich životy.\n\nPoté, co Juda ustoupil, vydal se Lýsiás do Jeruzaléma, který měl být snadnou kořistí. Jenže vojáci, které Juda na opevněné Chrámové hoře zanechal, se bránili velice statečně a útok odrazili. Lýsiás tedy začal město obléhat. To se po nějaké době dostalo do zoufalé situace, jelikož docházely zásoby jak jídla, tak vody. Tuto skutečnost však Lýsiás netušil. Zlom nastal v momentě, kdy se Lýsiás dozvěděl, že se Filip vrací do Antiochie, kde se chce zmocnit vlády. Přestože měl vítězství na dosah, musel se vrátit domů, aby vyřešil vnitřní problémy. Aby situaci alespoň částečně zachránil, nabídl Židům mírovou dohodu, zaručující jim svobodu v náboženském vyznání. Tu Židé přijali.\n\nLýsiás poté odtáhl do hlavního města Seleukovské říše – Antiochie – kde porazil Filipa a usedl na seleukovský trůn. Mnoho Židů mělo v tuto chvíli pocit, že již dosáhli svých cílů a že přišel čas pro návrat do jejich domovů a k rozpuštění armády. Juda však vojsko i nadále zachoval. Byl totiž přesvědčen, že své náboženské předpisy a přesvědčení budou moci Židé v Judsku uplatňovat teprve tehdy, až získají úplnou nezávislost.\n\nTéhož roku vypukl v Antiochii krvavý zápas o královský trůn. Z Říma se totiž vrátil bratranec Antiocha V. – Démétrios I. – který zde byl držen jako rukojmí a podařilo se mu získat podporu místního obyvatelstva. Aby dosáhl svého, neváhal Démétrios zavraždit Lýsia a Antiocha V., a sám tak usedl na seleukovský trůn. Mezi jeho první počiny patřilo ustanovení nového velekněze Eljákíma v Jeruzalémě. Ten nechal ihned popravit několik ortodoxních Židů. Navíc vyslal Démétrios do Judska svého velitele Bakchída s vojsky, aby nového velekněze vojensky podpořili. Bakchídás pak nechal v oblasti Gofny povraždit mnoho lidí podezřelých ze sympatií k Makabejským.\n\nTyto události přiměly Judu obnovit svou vojenskou aktivitu, což do značné míry vyděsilo velekněze Eljakíma, který požádal Démétria o pomoc. Ten vyslal do Judeje vojsko pod velením Níkánóra (kterého povstalci porazili před třemi roky v bitvě u Emauz). Avšak Juda seleukovské vojsko porazil, jelikož ho vlákal na cestě mezi Jeruzalémem a Bét-chorónem do léčky. Níkárón se proto raději stáhl do Jeruzaléma, kde počkal na posily z Antiochie. Jakmile se posily dostaly k hranicím Judeje, vydal se tam, aby se s nimi jeho vojsko spojilo a ochraňovalo je při průchodu bét-chorónským průsmykem. Juda však na tyto spojené armády vymyslel léčku u Adasy, osm kilometrů severně od Jeruzaléma. Udeřil z pravého křídla a seleukovští jeho útoku brzy podlehli. Na začátku bitvy padl sám Níkánór a ostatní vojáci, stejně jako obvykle, podlehli panice a utekli.\n\nKrátce před vítězstvím Makabejských nad Níkánórem poslal Juda na jaře roku 161 př. n. l. do Říma poselstvo s předběžnou nabídkou o uzavření spojenectví. Byl mile překvapen, když se dozvěděl, že poselstvo mělo úspěch a s Římem spojeneckou smlouvu uzavřelo.\n\nNově vzniknuvší spojenectví se však nelíbilo Démétriovi, který se navíc obával, že by se Juda mohl spojit i s Ptolemaiovci. Démétrios navíc obdržel zprávy, že síla židovského odporu slábne, jelikož Židé již svého hlavního požadavku – náboženské svobody – dosáhli. Proto vyslal roku 160 př. n. l. Démétrios proti Makabejským velitele Bakchída v čele armády čítající zhruba 20 000 pěšáků a 4000 jezdců.\n\nBakchídás táhl přímo na Jeruzalém přes východní Galileu a základnu si vybudoval zhruba třináct kilometrů severně od Jeruzaléma. Když začal postupovat na sever, provedl Juda se svým - tentokrát nepříliš početným - vojskem manévr na jihozápad. Jeho plánem bylo odříznout Bakchída od jeho tábora. Bakchídás mu však jeho záměr překazil a jejich armády se tak střetly u Elasy. Pohled na takovou početní převahu spoustu Judových vojáků naprosto demoralizoval a to natolik, že jich mnoho dezertovalo. Juda nakonec zůstal na bojišti s pouhými 800 muži. Byl přemlouván, aby s nimi utekl do hor a boj obnovil později. Juda však argumentoval, že když před nepřítelem uteče i on a jeho nejvěrnější, povede to k demoralizaci národa. Se svými 800 vojáky se tak statečně vrhl proti obrovské přesile.\n\nAč byly ztráty na obou stranách, nakonec zvítězil Bakchídás. V bitvě u Elasy padl i Juda Makabejský. Jeho smrt však nebyla zapomenuta a inspirovala mnoho Židů, aby pokračovali v boji za nezávislost. Vedení povstání přešlo na jeho bratra Jonatána a později na Šimeóna. Právě Šimeónovi se podařilo uskutečnit Judův sen o nezávislosti Judska. Šimeóna jmenoval roku 142 př. n. l. Démétrios judským místodržitelem a později byl zvolen veleknězem. V čele Judeje tak oficiálně stanula dynastie zvaná Makkábí. Mezi členy této dynastie patřil i jistý Asamónais, řečený Hasmón. Podle něj se této dynastii říká Hasmonejská.\n\nHasmonejci nakonec získali úplnou nezávislost na Seleukovcích. Jeden z nich, Jan Hyrkanos I., dokonce rozšířil svou vládu i za hranice Judeje a jeho syn Juda Aristobulos I. již užíval titul krále. Hasmonejci byli svrženi Římany roku 63 př. n. l., kdy byli poraženi římským vojevůdcem Pompeiem, který využil vnitřních sporů mezi Hyrkanem II. a Aristobulem II.\n\n\n"}
{"id": "266863", "url": "https://cs.wikipedia.org/wiki?curid=266863", "title": "Harima (provincie)", "text": "Harima (provincie)\n\nProvincie Harima (: 播磨国; \"Harima no kuni\"), zvaná také Banšú (播州; \"Banšú\"), byla stará japonská provincie ležící na ostrově Honšú. Její území v současnosti tvoří severozápadní část prefektury Hjógo. Sousedila s provinciemi Tadžima, Tanba, Seccu, Bizen a Mimasaka. Jejím hlavním městem bylo Himedži.\n\nBěhem období Edo bylo součástí Harimy panství (han) Akó. Čtyřicetsedm róninů byli samurajové z panství Akó. \n\nIšikawadžima-Harima Heavy Industries, loďařství a významný dodavatel Boeingu, má svůj název odvozen od této provincie.\n"}
{"id": "266864", "url": "https://cs.wikipedia.org/wiki?curid=266864", "title": "Metalcore", "text": "Metalcore\n\nMetalcore (známý i jako hardcore metal) je styl tvrdé hudby, který v sobě spojuje prvky extreme metalu a hardcore punku.\n\nDefinovat jeho zvuk není jednoduché. Mnohé kapely spojily zvuk a postoje inspirované hardcore punkem s rozličnými odnožemi heavy metalu.\nMetalcore je subžánr metalu, nikoliv hardcoru, jak se někdy tvrdí.\n\nKapela Breakdown nebývá zahrnována do „škatulky“ metalcore, i tak je nepochybně jednou z prvních kapel, která kombinovala heavy-metalové riffy s tradičnějším hardcorovým zvukem, bez toho, aby hráli thrash metal.\n\nPřibližně v tomto období začaly kapely jako Damnation A.D., Integrity, Maximum Penalty, Leeway, Biohazard, Madball, Judge a Raw Deal vydávat dema a alba, která vytvořila základ pro příchod metalcore.\n\nTvorba těchto kapel byla podobná newyorskému hardcore, ale lišila se metalovějším zvukem, protože kapely využívaly dvojitý basový buben, drsnější ladění, tvrdší riffy a \"metalové\" vokály.\n\nTato základní podoba metalcore dostala přezdívku \"tough guy hardcore\" (hardcore tvrdých chlapů), a také \"moshcore\" kvůli tematice textů, která je podobná staršímu hardcore.\n\nV polovině 90. let kapely začaly rozšiřovat zvuk metalcore. Mezi ukázkové příklady patří skupiny Liar a Congress, které byly součástí pověstné scény H8000.\n\nScéna H8000 se nacházela na západě Vlámska v Belgii.\n\nMnohé jiné kapely, které kráčely v jejich stopách, například Regression, Sektor, Spineless, se také zasloužily o rozvoj metalcore.\n\nV USA to byla kapela All Out War a její přímočaré thrashové riffy, dále také Rorschach, Starkweather, Adamantiuma kapela Deadguy, která experimentovala s volnějším, často až nesouhlasným skládáním, a také s netradičními rytmy. Converge začali jako „děti hardcore s odkazem Slayer“, jejich hudba je plná hardcore, metalu a progresivního instrumentálního experimentovaní. Svou tvorbu považují za punk metal.\n\nNesmírný rozvoj metalcore nastal na konci 90. let a na začátku nového tisíciletí, a dospěl až do bodu, kdy se o tento žánr začaly zajímat velké nahrávací společnosti. Nahrávky z posledního období, například album skupiny Unearth s názvem „“ nebo nahrávka kapely Norma Jean pojmenovaná „Redeemer“, si vydobyly první místa v žebříčcích popularity. Mezi další kapely, které si získávají celosvětovou popularitu, patří kalifornský spolek Atreyu.\n\nVelkou popularitu má také tzv. „melodický metalcore“, který zastupují kapely hrající kombinaci melodického death metalu, reprezentovaného skupinami At the Gates a In Flames, a metalcore. Tento styl je charakteristický svou melodikou v kombinaci s brutálními rytmy a vokály. Dnes hraje v tomto stylu mnoho metalcorových kapel.\n\nNěkteré kapely, jako například Botch a Norma Jean, vnesly do žánru silné math-rockové a noise-rockové kytarové riffy, inspirované kapelami Rorschach a Deadguy.\n\nNěkolik groove-metalových skupin, například Chimaira a Lamb of God, do své novější tvorby zakomponovalo prvky metalcore.\n\n"}
{"id": "266872", "url": "https://cs.wikipedia.org/wiki?curid=266872", "title": "Pomona", "text": "Pomona\n\nPomona, latinsky \"Pōmōna\", je římská bohyně ovoce, ovocných stromů a ovocnářství, její jméno vychází z latinského \"pōmus\" „ovoce“. O jejím významu v raném římském kultu však svědčí že měla svého oficiálního kněze – \"flamena Pomonalis\", v pramenech není žádná známka o jejím svátku, který měl pravděpodobně pohyblivé datum. Její svatyně či háj zvaný \"Pomonal\" ležel na Via Ostensis v zemědělské oblasti zvané \"Ager Solonius\" jižně od Říma. Jejím chrám stál také kampanském městě Salerno. Byla zobrazována či popisována s košem květin a ovoce, s ratolestí, zahradnickým nožem či rohem hojnosti v ruce a věncem z révy a hroznů.\n\nV literatuře je Pomona známa hlavně z příběhu, který zpracoval Ovidius ve svých Proměnách z počátku 1. století, který se měl udát za vlády krále Proca. Pomona byla hamadryáda obzvláště obratná v sadařství. Se svou zálibou se uzavřela v sadu a odmítla milostné návrhy mužů, například satyrů, faunů, Pica a Priapa. Nakonec se o ní pokusil bůh Vertumnus, který musel několikrát změnit svou podobu a nakonec se proměnil ve stařenu. V této podobě jí vyprávěl příběh o Anaxiretině odmítnutí lásky Ífisovi, který končil smrtí obou, a chválil Vertumna. Pomona si tak nakonec vzala boha za muže.\n\n\n"}
{"id": "266873", "url": "https://cs.wikipedia.org/wiki?curid=266873", "title": "Netopýr ušatý", "text": "Netopýr ušatý\n\nNetopýr ušatý (\"Plecotus auritus\") je savec přizpůsobený letu a jeden z druhů netopýra, kterých v České republice ubývá.\n\nObývá severní oblast Eurasie, od Anglie a Francie až po Koreu a Japonsko. Jeho charakteristickým znakem jsou výrazné ušní boltce. Je velice podobný netopýru dlouhouchému (\"Plecotus austriacus\"), s kterým byl jednu dobu považován za jeden druh a s kterým je i dodnes často zaměňován.\n\nSvrchní část těla je hnědá, na bílých bocích mívá obvykle žlutavé a černé skvrny, tragus je světlý, palec křídla je větší než 6 mm. Dosahují hmotnosti 5-11 g, délky těla 41-52 mm, ocasu 37-55 mm a předloktí 36-42 mm. Největší charakteristikou jsou však jeho velké ušní boltce, které dosahují 31-41 mm a které rod \"Plecotus\" spolehlivě odlišují od ostatních netopýrů. . Dožívá se 12 let.\n\nPřes zimu upadají do zimního spánku, při kterém mají uši složené pod křídly a jdou vidět pouze tragy. Je zavěšen za čtyři drápky zadních končetin hlavou dolů s létající blánou přiloženou k tělu. Zimuje nejčastěji v jeskyních, dutých stromech a na půdách.\n\nNetopýr ušatý vydává sice echolokační signály, ale jsou velice tiché, nejčastěji při 50 nebo 35 kHz, rychle za sebou (20/s); běžnou technikou nejde od sebe rozlišit netopýra ušatého a dlouhouchého.\n\nTento druh se spíše jeví jako typický obyvatel jeskyní, ale často hřaduje také na\nstromech, zejména v nížinách a pahorkatinách, vyhýbá se městům. Žijí v letních koloniích čítající 5-30 samic ve štěrbovitých úkrytech na půdách.\n\nLoví převážně v lese, často i ve dne a to většinou můry a jiné noční motýly, housenky, škvory, dvoukřídlé nebo pavouky. Tím pomáhá udržovat rovnováhu v přírodě. Při lovu využívají svůj dobře vyvinutý sluch. Není dobrý letec, létá nízko a pomalu (15 km/h). Netopýr vydává různé zvuky, které se odrážejí od okolních předmětů.\n\n"}
{"id": "266877", "url": "https://cs.wikipedia.org/wiki?curid=266877", "title": "Davidiáni", "text": "Davidiáni\n\nDavidiáni (anglicky \"Branch Davidians\") je nové náboženské hnutí, které vychází z Adventistů sedmého dne a které je spojeno s incidentem ve Waco.\n\nSekta vznikla ve 30. letech 20. století a jejich základnou byl ranč nedaleko obce Waco v Texasu. V 50. letech se jejich vedoucím stal Benjamin Roden se svou manželkou Lois. Ta vedla sektu po Benjaminově smrti až do roku 1986, kdy zemřela. Po ní se stal vůdcem sekty její syn George, který vyhrál souboj o moc s vysoce postaveným členem Vernonem Howellem. Howell poté sektu opustil, ale v roce 1988 se do ní vrátil zpět a nahradil psychicky labilního George v jejím vedení. Poté si změnil jméno na David Koresh a prohlásil se mesiášem, který zahájí apokalypsu nevěřícího světa. Všem mužům kromě sebe zakázal požívání alkoholu a jakékoliv sexuální kontakty s ženami (zatímco sám žil v mnohoženství). Ranč, na kterém Davidiáni žili, přejmenoval na Ranč apokalypsy a začal na něm shromažďovat zásoby jídla a velké množství zbraní. 27. února 1993 se ATF pokusila provést razii v davidiánském středisku na Mt. Carmel. Akce skončila přestřelkou, která si na obou stranách vyžádala devět mrtvých. Mt. Carmel byl následně takřka dva měsíce obléhán příslušníky FBI a Texaskou národní gardou. Při konečném útoku FBI vznikl požár, který usmrtil většinu členů komunity, tedy přes sedm desítek členů včetně Koreshe. Tento masakr, který pobouřil širokou veřejnost, je známý jako incident ve Waco.\n\n\n"}
{"id": "266881", "url": "https://cs.wikipedia.org/wiki?curid=266881", "title": "Karel Reisz", "text": "Karel Reisz\n\nKarel Reisz (21. července 1926, Moravská Ostrava – 25. listopadu 2002, Camden Town, Londýn) byl britský režisér českého původu.\n\nReisz se narodil v Moravské Ostravě jako syn židovského právníka. Ve svých třinácti letech byl jako jedno z tzv. Wintonových dětí zachráněn před transportem do koncentračního tábora a vyhnul se tak osudu větší části rodiny. Reiszovi rodiče zahynuli v Osvětimi. Po emigraci do Velké Británii zde vystudoval střední školu a chemii na Emmanuel College v Cambridgi. Ke konci války sloužil jako pilot v československých perutích RAF. Po válce pracoval jako filmový kritik a publikoval ve filmových časopisech Sight and Sound nebo Sequence. Od roku 1952 působil jako programový ředitel Britského filmového ústavu (později BFI Southbank), kde napsal uznávanou učebnici \"Umění filmového střihu\" (\"The Technique of Film Editing\", 1953).\n\nS režií začal v 50. letech 20. století a stal se společně s Lindsay Andersonem a Tony Richardsonem jedním ze zakladatelů hnutí Free Cinema. Jeho první celovečerní film \"V sobotu večer, v neděli ráno\" podle románu Alana Sillitoa z roku 1960 byl oceněn cenou BAFTA jako nejlepší britský film. V roce 1966 natočil černou komedii \"Morgan - případ zralý k léčení\" (Morgan: A Suitable Case for Treatment) řazenou k jeho nejlepším filmům. Od roku 1974 působil dočasně ve Spojených státech, kde vznikl jeden z jeho nejúspěšnějších filmů \"Francouzova milenka\" s Meryl Streepovou a Jeremy Ironsem, natočený podle stejnojmenného románu Johna Fowlese. V USA natočil také válečné drama \"Psí vojáci\" s Nickem Noltem v hlavní roli.\n\nSe svou první ženou Julií Coppardovou, se kterou se později rozvedl, měl tři syny. V roce 1963 se oženil s americkou herečkou Betsy Blairovou.\n\n\n"}
{"id": "266882", "url": "https://cs.wikipedia.org/wiki?curid=266882", "title": "Franciszek Karpiński", "text": "Franciszek Karpiński\n\nFranciszek Karpiński (4. října 1741, Hołoskowie, Kolomyja, dnes na Ukrajině – 16. září 1825, Chorowszczyźnie, Wolkowysk, dnes v Bělorusku) byl polský básník, první a hlavní představitel polského preromantismu. Jeho dílo bylo silně ovlivněno francouzským spisovatelem Jeanem-Jacquesem Rousseauem.\n\nFranciszek Karpiński pocházel ze zchudlé šlechtické rodiny, vystudoval teologii na Lvovské jezuitské akademii, působil jako domácí učitel, zastával funkci sekretáře u knížete Adama Kazimierze Czartoryského, hospodařil na pronajatých statcích, roku 1800 se stal jedním ze prvních členů polské \"Královské společnosti přátel vědy\". Roku 1818 koupil ves Chorowszczyźnie, kde strávil zbytek svého života.\n\nFranciszek Karpiński psal hlavně lyrické milostné básně, které se těšily značné popularitě (byl označován za \"básníka srdce\"). Do poezie vnesl svět prostého člověka s touhou po svobodě, rousseaovskou nechuť k městu a oslavu venkovského způsobu života. Rovněž se nechal inspirovat polskou lidovou písní. Jeho tvorba se stala vzorem pro polské romantiky, například pro Adama Mickiewicze\n\n\n\n\n\n"}
{"id": "266883", "url": "https://cs.wikipedia.org/wiki?curid=266883", "title": "Žíla (biologie)", "text": "Žíla (biologie)\n\nŽíla nebo véna je céva přivádějící (převážně odkysličenou) krev do srdce. Žíly společně s tepnami, krevními vlásečnicemi a srdcem tvoří uzavřenou oběhovou soustavu.\n\nJakožto součást oběhové soustavy mají i žíly za úkol transport krve a s ní i živin, odpadů a tepla. Speciální úlohou žil oproti tepnám je odvádění oxidu uhličitého z tkání a orgánů do srdce. Ve velkém krevním oběhu žíly odvádějí odkysličenou krev z vlásečnic do pravé srdeční síně. V malém krevním oběhu mají žíly za úkol odvádět okysličenou krev z plic do levé srdeční síně.\n\nStěny žil jsou tenké, svojí stavbou jsou podobné tepnám. Žíly v dolní polovině těla a v horních končetinách mají chlopně (lat. \"valvulae venosae\"), které zabraňují zpětnému toku krve, jejž působí gravitace. Na vnější straně žil se nachází tenká chrupavka, která pomáhá udržovat krevní tlak.\n\nŽíly se v medicíně využívají jako vstup do krevního oběhu umožňující odebrat vzorky krve, případně pro tzv. intravenózní podávání výživy a léčiv. To se provádí vpichem injekce či zavedení katétru.\n\nKdyž je zaváděn katetr, je zaváděn do žil blízko povrchu kůže, nejčastěji na ruce. Některé silné koncentrované tekutiny anebo agresivní léky musí být zaváděny do velkých centrálních žil, které jsou někdy používané v případě, že není možné použít povrchové žíly.\n\nUmístění žil je u každého člověka různé a rozdíly jsou většiny jako při umístění tepen.\n\nZáněty žil - Mezi záněty žil patří tzv. tromboflebitida a flebotrombóza – Tromboflebitida je zánět v povrchovém žilním systému. Trombóza (neboli flebotrombóza) – Hluboká žilní trombóza je vážný stav, kdy vznikne krevní sraženina v hlubokém žilním systému.\n\nChronická žilní nedostatečnost – Stav, který vzniká při nedostatečné funkci povrchového i hlubokého žilního řečiště.\nKřečové žíly – Křečové žíly aneb žilní varixy neboli žilní městky jsou rozšířené povrchové žíly na dolních končetinách. \nBércové vředy – Bércové vředy na dolních končetinách mohou mít tepenné a žilní příčiny, přičemž žilní příčiny jsou mnohem častější. \n\nNásledující seznam obsahuje největší žíly lidského těla a naznačuje jejich větvení.\n\n\n\n\n\n"}
{"id": "266884", "url": "https://cs.wikipedia.org/wiki?curid=266884", "title": "David Koresh", "text": "David Koresh\n\nDavid Koresh, narozený jako Vernon Wayne Howell (17. srpna 1959 Houston – 19. dubna 1993 Waco), byl vedoucím mužem náboženského hnutí Davidánů.\n\nK \"Adventistům sedmého dne\" přišel v roce 1981 a za krátkou dobu se stal jejím vysoce postaveným členem díky milostnému poměru se starou vedoucí sekty Lois. Poté bojoval o vedoucí postavení v sektě s Loisiným synem Georgem a po svém neúspěchu sektu v roce 1984 opustil a založil si vlastní odnož sekty.\n\nU George, který byl vedoucím Davidánů od Loisiny smrti v roce 1986, se ale začala projevovat vážná psychická porucha. Toho Howell využil a po svém návratu do sekty George svrhl a roku 1988 zaujal jeho místo. Tehdy začal stavět sídlo sekty, ranč Mount Carmel Center (několik km od města Waco v Texasu), změnil si jméno na Davida Koreshe a začal se považovat za proroka, který zahájí apokalypsu. Získal si řadu příznivců, kteří jej za proroka považovali; u ostatních byl jejich vůdcem a učitelem, který je usměrňoval v jejich víře.\n\nKoresh měl kladný vztah ke zbraním stejně jako byl zastáncem práva nosit zbraň (podle druhého dodatku americké ústavy). Zbraně také ve velkém kupoval, prodával, zkoušel a navštěvoval veletrhy, výstavy a exhibice s nimi (tzv. gun shows). Brzy dal příkaz ke shromažďování zbraní v Mt. Carmel Center, díky čemuž se o něj i o ranč, kde sekta sídlila, začal zajímat úřad ATF.\n\nKoresh zemřel při požáru, který vznikl při zásahu ozbrojených složek na ranč, známém jako incident ve Waco.\n\n\n\n"}
{"id": "266886", "url": "https://cs.wikipedia.org/wiki?curid=266886", "title": "Děkanát Tišnov", "text": "Děkanát Tišnov\n\nDěkanát Tišnov nebo děkanství tišnovské je územní část brněnské diecéze. V současné době zahrnuje 18 římskokatolických farností. Funkci děkana vykonával do července R. D. Mgr. Jiří Buchta, farář farnosti Tišnov. Po jeho odchodu z Tišnova byl k 1. srpnu 2015 děkanem ustanoven nový tišnovský farář R. D. Mgr. Josef Rybecký.\n\n"}
{"id": "266890", "url": "https://cs.wikipedia.org/wiki?curid=266890", "title": "Žilka", "text": "Žilka\n\nŽilka může znamenat:\n\n\n"}
{"id": "266896", "url": "https://cs.wikipedia.org/wiki?curid=266896", "title": "Jindřich Šťáhlavský", "text": "Jindřich Šťáhlavský\n\nJindřich „Jindra“ Šťáhlavský (21.únor 1945 Ústí nad Labem − 5. února 2013) byl zpěvák country začínající v ústecké skupině The Strangers v Ústí nad Labem (C studio Jiřího Šosvalda) songy: \"Ohio\" a \"Jak mít rád\". Následně ve skupině Bluegrass Hoppers, později se stal členem legendární české country skupiny Fešáci, s kterou nazpíval mnoho hitů – například \"Jaro\", \"Osud\", \"Pojedou\", \"Dívka z Rocky Moutain\", \"Ohio\", \"Plavá Jane\" nebo \"Poslední veřejné oběšení\". Občas vystupoval také se skupinami Starý Fóry nebo Kliďánko z Ústí nad Labem a s Pražskou Rekonvalescencí. Na české country scéně působil téměř 40 let. Kvůli těžké nemoci byl od roku 2008 upoután na invalidní vozík. Naposledy vystoupil v prosinci 2012 na vzpomínkovém koncertu k 45. výročí Fešáků v Ústí nad Labem.\n"}
{"id": "266900", "url": "https://cs.wikipedia.org/wiki?curid=266900", "title": "Higo (provincie)", "text": "Higo (provincie)\n\nProvincie Higo (: 肥後国; \"Higo no kuni\") byla stará japonská provincie ležící na ostrově Kjúšú. Na jejím území se v současnosti rozkládá prefektura Kumamoto. Sousedila s provinciemi Čikugo, Bungo, Hjúga, Ósumi a Sacuma.\n\nJejím hlavním městem bylo obvykle Kumamoto. Během období Muromači byl vlastníkem provincie Higo klan Kikuči, ale během období Sengoku o ni přišel a provincii obsadili sousední vládcové, včetně klanu Šimazu ze Sacumy. Až Hidejoši Tojotomi, který napadl Kjúšú, dal Higo svým vazalům. Prvním byl Narimasa Sasa a posledním Kijomasa Kató. V roce 1632 přešlo panství do rukou klanu Hosokawa.\n\nBěhem období Sengoku bylo Higo největším centrem křesťanů v Japonsku a též bylo místem, kde Musaši Mijamoto zůstal na pozvání daimjóa z rodu Hosokawa během psaní svého díla \"Kniha pěti prstenů\"\n"}
{"id": "266901", "url": "https://cs.wikipedia.org/wiki?curid=266901", "title": "Józef Leśniewski", "text": "Józef Leśniewski\n\nJózef Leśniewski (26. září 1867 - 3. října 1921) byl ruský a polský generál a polský ministr obrany.\n\nNarodil se 26. září 1867. Studoval na důstojnické škole v Petrohradě. Po povýšení na plukovníka velel pluku. Během první světové války velel pěší brigádě. Později velel pěší divizi. V polské armádě získal hodnost divizního generála v roce 1919. Za Rusko-polské války byl v letech 1919 až 1920 ministrem obrany. Zemřel v roce 1921 ve Varšavě.\n"}
{"id": "266906", "url": "https://cs.wikipedia.org/wiki?curid=266906", "title": "Artušova smrt", "text": "Artušova smrt\n\nArtušova smrt (originální titul je ve středověké francouzštině: Le Morte d'Arthur) je anglicky psaný rytířský román Thomase Maloryho, vzniklý kompilací francouzských a anglických rytířských románů s artušovskou tematikou (v textu je zdroj příběhů uváděn jen jako „francouzská kniha”). Kniha zahrnuje i některé texty, které vytvořil Malory sám, například příběh o rytíři Garethovi, ostatní příběhy jsou převyprávěny dle Maloryho názorů a interpretace. Dílo bylo poprvé vydáno roku 1485 Williamem Caxtonem, který ho také zredigoval a provedl na něm řadu změn. Jde o jakési shrnutí středověké artušovské literatury, jako takové má dosud velký ohlas.\n\nMalory práci na díle patrně zahájil ve vězení na počátku padesátých let 15. století, dílo dokončil v roce 1470. Titul díla je dílem Caxtona, původní Maloryho název zněl \"The hoole booke of kyng Arthur & of his noble knyghtes of the rounde table\" (tj. \"Úplná kniha o králi Artušovi a jeho vznešených rytířích Kruhového stolu\"). Caxtonův titul je možná výsledkem nepochopení autorova přání, protože o smrti krále Artuše vypráví teprve závěrečná část díla.\n\nCaxton také dílo rozčlenil do 21 knih a 507 kapitol. Původně ale Malory rozdělil své dílo na osm samostatných příběhů:\n\n\nDěj knihy se odehrává především v Británii a Francii v druhé polovině 5. století. Vypráví převážně o jednotlivých rytířských výpravách rytířů Kruhového stolu (často se používá varianta “Kulatý stůl”, nicméně nejpoužívanější český překlad Jana Cahy důsledně užívá podobu “Kruhový stůl”), na kterých hrdinové prožívají nejrůznější fantastická dobrodružství, bojují s jinými rytíři a příšerami. Jednotlivé příběhy jsou sice spojeny postavami a prostředím, dějově jsou ale na sobě v podstatě nezávislé.\n\nDo češtiny bylo dílo přeloženo dvakrát, první a nejpoužívanější, byť mírně zkrácený překlad pořídil Jan Caha (první vydání 1960), druhý překlad, kritikou velmi nepříznivě přijatý, pořídil Ivory Rodriguez (vydáno 1998).\n\n"}
{"id": "266909", "url": "https://cs.wikipedia.org/wiki?curid=266909", "title": "Výsledky Slavie Praha v evropských fotbalových pohárech", "text": "Výsledky Slavie Praha v evropských fotbalových pohárech\n\nToto je přehled všech výsledků fotbalové Slavie Praha v evropských fotbalových pohárech.\n\n\n\n\npozn.: 19 370 je současná kapacita pro evropské poháry, utkání s Dortmundem, Interem a Kyjevem byla vyprodána\n\npozn: utkání s Vojvodinou se z bezpečnostních důvodů hrálo ve Skopje\n\nhttp://www.csfotbal.cz - hráčské a návštěvnostní rekordy\n"}
{"id": "266911", "url": "https://cs.wikipedia.org/wiki?curid=266911", "title": "Římskokatolická farnost Benetice", "text": "Římskokatolická farnost Benetice\n\nŘímskokatolická farnost Benetice je územní společenství římských katolíků v Beneticích, s farním kostelem svatého Marka.\nDo farnosti náleží území těchto obcí:\n\nBenetickou faru založil pravděpodobně benediktinský klášter v Třebíči. Po bělohorské bitvě spadly Benetice pod duchovní správu sídlící v Kamenici, a to až do roku 1785. Od roku 1859 mají Benetice opět faru.\n\nPůvodní kostelík stával ve středu osady, byl z části dřevěný, i ostatní stavení v té době kryly došky a šindel a často padaly za oběť požárům. Při jednom takovém ohni shořel i tento kostel. Bylo to podle kronikáře v roce 1774. Poměrně brzo bylo vše opraveno. Kostelík byl však jen nouzový, a tak v letech 1853–1859 za obnos kolem 20 000 zl. došlo ke stavbě nového kostela, který byl posvěcen třebíčským děkanem, J. Janouškem 16. října 1859.\n\nV roce 1901 zahrnovalo území farnosti 959 katolíků a 160 akatolíků.\n\nOd roku 1785\n\nMezi faráře, kteří v Beneticích působili nejdéle, náleží: P. Tadeáš Tichý (1811–1837), Ludvík Moser (1870–1878) a Konrád Steffel (1965-1992) Duchovním správcem farnosti byl od září 2004 administrátor excurrendo P. Mgr. Václav Knotek z rudíkovské farnosti. Od srpna 2017 byl administrátorem excurrendo jmenován R. D. Mgr. Milan Těžký.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. září. Adorační den připadá na 9. května.\n\nVe farnosti se pravidelně koná tříkrálová sbírka. V roce 2017 činil její výtěžek v Beneticích a Věstoňovicích 10 640 korun.\n\n"}
{"id": "266913", "url": "https://cs.wikipedia.org/wiki?curid=266913", "title": "Tereza Pergnerová", "text": "Tereza Pergnerová\n\nTereza Pergnerová (* 25. června 1974 Praha) je česká moderátorka, zpěvačka a herečka. Je rozvedená a má dvě děti.\n\nStudovala hudební konzervatoř v Praze, hudebně-dramatický obor, kterou však nedokončila.\n\nPozději, v roce 1991, začala moderovat v rádiu \"Golem\", do roku 1994 moderovala hitparádu \"MC1\" na ČT. Poté začala moderovat hitparádu \"Eso\", v tomto pořadu proslavila pozdrav \"„Čágo, bélo, šílenci“\". \"Eso\" moderovala do roku 1998.\n\nPozději, po vyléčení z drogové závislosti, moderovala reality show \"VyVolení\" (2005), \"VyVolení 2\" (2006) a \"VyVolení 3\" (2007). Roku 2004 dostala nabídku od rádia Frekvence 1 moderovat pořad \"Rande\". V roce 2012 moderovala reality show \"Farma\". V roce 2013 dostala nabídku na moderování reality show \"Vyvolení 4\" (2013), kterou přijala.\n\nDrogy začala brát již za svého působení v hitparádě Eso, byla známá a bohatá. V roce 1995 natočila dokument o své první závislosti na pervitinu, později se vrátila k braní drog, k heroinu. Později prošla několika léčebnami.\n\nTereza Pergnerová nafotila v roce 2002 za 3 miliony korun porno fotografie pro časopis \"LEO\".\n\n\n\n\n\n\n\n\n"}
{"id": "266915", "url": "https://cs.wikipedia.org/wiki?curid=266915", "title": "Eduard Vacek", "text": "Eduard Vacek\n\nEduard Vacek (* 20. dubna 1947, Hradec Králové) je český prozaik, básník a publicista.\n\nByl zakladatelem Patafyzického colegia v Teplicích na počátku 80. let. Mezi členy patafyzického kolegia patřila také básnířka Svatava Antošová, vedoucí hudební skupiny Už jsme doma Miroslav Wanek, fotograf Petr Kuranda a malíř Václav Lukášek. V roce 1986 bylo Kolegium policejně rozpuštěno a šéfredaktor sborníku byl uvězněn na 12 měsíců za „zjevnou neúctu ke společnosti“, které se měl dopustit vydáváním sborníku PAKO a publikováním článků, které hrubě urážely „budovatelské úsilí pracujícího lidu“. V 80. letech podepsal dokument HOS a přispíval do samizdatových časopisů Vokno, Jazzstop. Po výkonu trestu napsal autentickou knihu z vězeňského prostředí \"Občanský průkaz prosím\" (vyd. Moaré).\n\nPo Sametové revoluci byl zvolen poslancem ČNR.\n\nNapsal řadu povídek, novel, pohádek, románů, črt, úvah a patafyzických studií, odborných, společenských a publicistických úvah (Britské listy, CS-magazin). Je redaktorem a lektorem-zahlubovačem pražského patafyzického časopisu Clinamen a teplického patafyzického časopisu PAKO a členem výtvarné skupiny TERČ.\n\nPůsobil jako vedoucí redaktor odborných časopisů \"České vězeňství\" a \"Historická penologie\", v současnosti spolupracuje s Libri prohibiti v Praze.\n\nŽije v Teplicích a v Praze.\n\nV nakladatelství Clinamen vydal:\nJe spoluautorem sborníku \"Hovnajs!\", který také ilustroval, sborníku \"Jít pevně za svým imbecilem\", \"Břitvou do klavíru\", literárního sborníku \"Ode dna\", \"Od břehů k horám\", \"Alfred Jarry et la culture tchéque\", \"Sever, západ, východ\", \"Czech Literature at the Turn of the Millennium\", atd.\nV roce 1997 byl oceněn Cenou Masarykovy akademie umění v Praze za uměleckou tvůrčí činnost, v témže roce získal Cenu K. H. Máchy za patafyzický román \"Sviňoďasi\".\n\n"}
{"id": "266916", "url": "https://cs.wikipedia.org/wiki?curid=266916", "title": "Římskokatolická farnost Březník", "text": "Římskokatolická farnost Březník\n\nŘímskokatolická farnost Březník je územní společenství římských katolíků v Březníku, s farním kostelem Nanebevzetí Panny Marie.\n\nDo farnosti náleží území těchto obcí:\nPrvní zmínka o obci se nachází v Moravském zemském archivu v Brně a je z roku 1237, v tu dobu svědčil Záviš z Březníka na listině krále Václava I. vydané pro kostel svatého Petra v Brně. Březník více než 200 let patřil k majetkům pánů Březnických z Náchoda, později pak patřila pánům z Lamberka.\n\nFarní kostel byl vystavěný ve dvou časově blízkých etapách dvanáctého století. Nejprve bylo zbudováno kněžiště s plochostropou lodí, pak byla přistavěna věž pravděpodobně s dřevěnou zvonicí.\nVe druhé polovině 15. století bylo kněžiště zbořeno a vznikla příčná loď s novým kněžištěm a sakristií. Po třicetileté válce byla loď zaklenuta. Poslední stavební úpravy pocházejí z konce 18. století. \nOd srpna 2012 je administrátorem excurrendo R. D. Josef Požár, farář z jinošovské farnosti.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. leden. Adorační den připadá na 21. února.\n\nVe farnosti se pravidelně koná tříkrálová sbírka. V roce 2017 činil její výtěžek v Březníku 25 150 korun.\n\n"}
{"id": "266917", "url": "https://cs.wikipedia.org/wiki?curid=266917", "title": "Safí I.", "text": "Safí I.\n\nSafí I., celým jménem Zillulláh Abú-l-Muzaffar Sultán Safí Šáh (1611 – 12. května 1642 Kášán), byl perský šáh z dynastie Safíovců vládnoucí v letech 1629–1642. Byl vnukem šáha Abbáse I., jednoho nejvýznamnějších muslimských vládců své doby, a synem prince Safího Mírzy, který se stal obětí Abbásovy podezřívavosti (popraven 2. února 1614).\n\nŠáh Safí, korunovaný 17. února 1629, je většinou popisován jako muž, jenž zdědil po svém úspěšném dědovi jen jeho špatné vlastnosti, zejména sklon ke krutosti. Ještě čtyřicet let po jeho smrti kolovaly v Persii zvěsti, že za něj „otcové synům a synové otcům vráželi dýky do prsou“ (německý cestovatel Engelbert Kaempfer). Faktem je, že Safí I. dal popravit řadu safíovských princů a mnoho rádců Abbáse I., přesto však nelze jeho působení na trůně hodnotit pouze negativně.\n\nAčkoli byl na západě ztracen Bagdád (1638) a na východě Kandahár, podařilo se odrazit nájezdy Uzbeků do Chorásánu a v roce 1636 znovudobýt Jerevan, jehož se zmocnili osmanští Turci. Mír s Osmanskou říší, uzavřený v roce 1639, potvrdil dané rozložení sil (Bagdád připadl Turkům, zatímco Jerevan zůstal Peršanům). Uvnitř říše vládla navzdory dílčím vojenským neúspěchům i nadále stabilita a v žádném případě tak nelze tvrdit, že by Safího období na trůně stálo ve znamení počínajícího rozvratu. Ofenzivnější postup říše za Safího syna Abbáse II. je toho jen dokladem.\n\n\n"}
{"id": "266920", "url": "https://cs.wikipedia.org/wiki?curid=266920", "title": "Římskokatolická farnost Chlum u Třebíče", "text": "Římskokatolická farnost Chlum u Třebíče\n\nŘímskokatolická farnost Chlum u Třebíče je územní společenství římských katolíků v Chlumu, s farním kostelem sv. Václava.\n\nDo farnosti náleží území těchto obcí:\nSoučasným farářem je od 15. listopadu 2012 Mgr. Stanislav Tvarůžek.\n\n"}
{"id": "266922", "url": "https://cs.wikipedia.org/wiki?curid=266922", "title": "David G. Bromley", "text": "David G. Bromley\n\nDavid G. Bromley je profesor sociologie na americké univerzitě ve Virginii. Většina jeho publikací se věnuje tématu kultů, nových náboženských hnutí a antikultovních hnutí. Roku 1963 obdržel titul B.A. ze sociologie na Colby College a poté pokračoval ve studiích na Duke University, které doktorským titulem. Na Virginské univerzitě působí od roku 1983.\n\n"}
{"id": "266924", "url": "https://cs.wikipedia.org/wiki?curid=266924", "title": "Jaroslav Horváth", "text": "Jaroslav Horváth\n\nJaroslav Horváth (* 16. dubna 1971, Košice) je jeden z nejúspěšnějších slovenských kulturistů. \n\nPředtím, než začal s kulturistikou se 10 let věnoval zápasení, v juniorské kategorii se stal mistrem Československa.\n\nVystudoval Pedagogickou fakultu Univerzitu Pavla Jozefa Šafárika v Košicích.\n\nOcitl se na přední straně československého vydání kulturistického časopisu Muscle & Fitness (5/2005), společně s Timeou Majorovou.\n\n"}
{"id": "266925", "url": "https://cs.wikipedia.org/wiki?curid=266925", "title": "Aloysius Bertrand", "text": "Aloysius Bertrand\n\nAloysius Bertrand (vlastním jménem Louis-Jacques-Napoléon Bertrand, 20. dubna 1807 - 29. dubna 1841) byl francouzský básník a spisovatel. Napsal sbírku básní v próze \"Gaspard de la nuit\" (česky \"Kašpar Noci\"), podle níž složil stejnojmennou suitu skladatel Maurice Ravel. Založil žánr básně v próze ve francouzské literatuře a inspiroval symbolistické básníky.\n\nNarodil se ve městě Ceva v oblasti Piemont, jeho rodina se ale v roce 1814 usadila v Dijonu. Tehdy začal jeho zájem o toto město. Přispíval do místního deníku, jsa uznáván Hugem a Sainte-Beuvem. Krátce žil v Paříži, kde ale neměl úspěch, takže se vrátil do Dijonu a dále psal do místních novin. \"Gaspard de la nuit\" byl dokončen už v roce 1836, ale publikován byl až v roce 1842 poté, co Bertrand zemřel na tuberkulózu. Kniha byla znovuobjevena Baudelairem a Mallarmém a nyní je považována za klasiku francouzské poezie i fantastické literatury.\n\n\n"}
{"id": "266926", "url": "https://cs.wikipedia.org/wiki?curid=266926", "title": "Římskokatolická farnost Čáslavice", "text": "Římskokatolická farnost Čáslavice\n\nŘímskokatolická farnost Čáslavice je územní společenství římských katolíků v Čáslavicích, s farním kostelem sv. Martina.\n\nDo farnosti náleží území těchto obcí:\n\nZmínky o Čáslavicích sahají až do poloviny 13. století, kdy už zde stála fara a kostel, lze proto předpokládat, že samotné založení obce se datuje už do století dvanáctého.\n\nKostel byl zřejmě na okraji středověkého tvrziště, ze kterého zůstaly valy. Ke kostelu patřilo torzo hranolové stavby, dnes se používá jako márnice. Jádro kostela pochází z roku 1200, kněžiště bylo asi roku 1350 nahrazeno větší přístavbou s hranolovou věží. Roku 1703 byla přistavěna větší loď a opraven kostel, který byl po požáru roku 1681 v chatrném stavu. V 60. letech 18. století byla loď zaklenuta, zvětšena její okna, vestavěna hudební kruchta, proražen západní vstup do věže a přistavěna předsíň.\nDlouholetým farářem byl v letech 1879–1895 P. Jan Karásek.Od září 2011 je administrátorem excurrendo R. D. Stanislav Mahovský.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. září. Adorační den připadá na 15. února.\n\nVe farnosti se pravidelně koná tříkrálová sbírka. V roce 2017 činil její výtěžek v Čáslavicích 21 068 korun.\n\n"}
{"id": "266929", "url": "https://cs.wikipedia.org/wiki?curid=266929", "title": "Římskokatolická farnost Červená Lhota", "text": "Římskokatolická farnost Červená Lhota\n\nŘímskokatolická farnost Červená Lhota je územní společenství římských katolíků v Červené Lhotě, s farním kostelem sv. Vavřince.\nDo farnosti náleží území těchto obcí:\nFara byla v Červené Lhotě již od založení tamního kostela..) Ten byl založen patrně již někdy ve 13. století. Písemná zmínka o existenci fary v Červené Lhotě je z roku 1400, kdy biskup Jan Mráz poukázal jistému knězi Zikmundovi, který byl oltářníkem Máří Magdaleny u svatého Jakuba v Brně, že má jakousi ztrátu jedna a půl kopy na faře v Červené Lhotě. Dále poukázal také na ztráty na farách v Kamenici, v Lukách, ve Zhoři u Polné a v Koněšíně. Roku 1421 pak měl dle záznamů spravovat faru provisor benediktinek v Pustiměři jménem Jan.\n\nV 16. století nebyla fara pod katolickou správou. I mnoho občanů nedalekého města Třebíče byly protestantského vyznání. Tehdy udělila faře patronát Kateřina z Valdštejna, manželka Smila Osovského z Doubravice a později zemského hejtmana Karla staršího ze Žerotína, který byl velkým patronem protestantů na Moravě.\nDále jsou udáváni zde jako kazatel Jan Novokolínský roku 1609, roku 1624 pak Jakub Petroselius, syn pastora třebíčského. Ještě v době po Bitvě na Bílé hoře však na čas byla fara nekatolickou. Tehdy obsluhovali farníci z Červené Lhoty i fary v Beneticích a Chlumu. Po vydání Obnoveného zřízení zemského však byli nekatolíci v celé monarchii stíháni a i z Červené Lhoty byly nekatolíci vyhnáni, pokud nepřešli na víru katolickou. Fara byla následně zrušena a vesnice přifařena k Třebíči. Kaplan tehdy měl dojíždět z Třebíče do vesnice jednou za dva týdny v neděli. V roce 1670 pak byla fara přidělena do Kamenice a roku 1673 opět přifařena k Třebíči. Pod třebíčskou správou zůstala až do roku 1785, kdy byla po předchozí přestávce opět obnovena, farářem se tehdy stal P. Josef Scheiner. Téhož roku byly založeny také obecní matriky.\nDuchovním správcem farnosti je od 1. října 2014 administrátor kamenické farnosti P. Mgr. Grzegorz Bajon, OFMConv.\n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 11. červen. Adorační den připadá na 13. července.\n\nVe farnosti se pravidelně koná tříkrálová sbírka. V roce 2017 činil její výtěžek v Červené Lhotě 6 270 korun, v Čechtíně 11 710 korun.\n\n"}
{"id": "266933", "url": "https://cs.wikipedia.org/wiki?curid=266933", "title": "Římskokatolická farnost Dalešice", "text": "Římskokatolická farnost Dalešice\n\nŘímskokatolická farnost Dalešice je územní společenství římských katolíků v Dalešicích, s farním kostelem sv. Petra a Pavla.\nDo farnosti náleží území těchto obcí:\nKostel pochází přibližně ze 14. století, založen měl být knížetem Litoldem. Jedním z prvních farářů měl být \"Bohobud z Dalešic\". Již v tu dobu byl součástí kostela i klášter, snad klášter kajícnic sv. Máří Magdaleny. Klášter pak byl Prokopem Holým v roce 1430 vypálen. V roce 1546 získal klášter a kostel Karel ze Žerotína a ten jej pak v roce 1553 prodal Burianovi z Osovice a Doubravice. Později byl klášter pronajmut Jindřichovi Kralickému a kolem roku 1560 klášter i s kostelem zanikly. Kostel tak převzali protestanté a ti jej tak ovládali až do roku 1612. Kostel byl později přestavěn do současné podoby, rekonstrukce proběhla v roce 1902.\nAdministrátorem excurrendo byl od roku 2000 R. D. Petr Holý. Po něm v srpnu 2016 nastoupil jako administrátor excurrendo R. D. Mgr. Michal Seknička, administrátor z valečské farnosti.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. září. Adorační den připadá na 7. února.\n\nVe farnosti se pravidelně koná tříkrálová sbírka. V roce 2017 činil její výtěžek v Dalešicích 14 329 korun.\n\n"}
{"id": "266936", "url": "https://cs.wikipedia.org/wiki?curid=266936", "title": "Římskokatolická farnost Dukovany", "text": "Římskokatolická farnost Dukovany\n\nŘímskokatolická farnost Dukovany je územní společenství římských katolíků v Dukovanech, s farním kostelem svatého Václava.\nDo farnosti náleží pouze území Dukovan. Mimo kostel sv. Václava jsou v Dukovanech i dvě kaple:\nPrvně jsou Dukovany písemně zmiňovány v roce 1279 v listině olomouckého biskupa, který potvrzuje templářům právo nad kostelem sv. Václava v Dukovanech.\nDuchovním správcem farnosti býval farář z hornodubňanské farnosti.Od 1. srpna 2012 jím byl jako administrátor excurrendo R. D. Josef Malík,který zemřel 12. května 2014. Od srpna 2014 byl ustanoven novým administrátorem excurrendo R. D. ICLic Slavoj Alexa. V dubnu 2015 se stal administrátorem excurrendo R. D. Petr Václavek.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. září. Adorační den připadá na 5. listopad.\n\nVe farnosti se pravidelně koná tříkrálová sbírka. V roce 2018 činil její výtěžek v Dukovanech 33 852 korun.\n\n"}
{"id": "266938", "url": "https://cs.wikipedia.org/wiki?curid=266938", "title": "Thomas Parnell", "text": "Thomas Parnell\n\nThomas Parnell (11. září 1679, Dublin – 24. října 1718, Chester) byl irský anglicky píšící básník a překladatel.\n\nNarodil se v Dublinu a vystudoval na tamější Trinity College. Byl přítelem Alexandera Popa a Jonathana Swifta a spolu s nimi členem skupinky toryovských satiriků, zvané Scriblerus Club, přispíval do časopisu \"The Spectator\" a pomáhal Popovi s jeho překladem Ílias.\n\nSamostatně také přeložil (podle překladatelských zvyklostí té doby hrdinským dvojverším) starořecký směšnohrdinský epos Žabomyší válka. Byl také zakladatelem tzv. hřbitovní školy, jeho báseň \"A Night-Piece on Death\" (Noční dílko o Smrti) je patrně první básní do této školy patřící. Alexander Pope vydal v prosinci 1721 posmrtně sbírku jeho básní \"Poems on Several Occasions\" (Básně k různým příležitostem).\n\n"}
{"id": "266939", "url": "https://cs.wikipedia.org/wiki?curid=266939", "title": "Černotín", "text": "Černotín\n\nČernotín je obec ležící v okrese Přerov v Olomouckém kraji. Žije zde obyvatel a jeho katastrální území má rozlohu 832 ha.\n\nObec Černotín leží východně od Hranic na území devonského vápence v nadmořské výšce 250–368 m. Největší část katastru o celkové výměře 832 ha tvoří zemědělská půda.\n\nPrvní písemná zmínka o obci pochází z roku 1406. Název obce je podle některých zdrojů odvozen od černě oděných benediktinů, kterým dříve náležela. K historickým objektům patří škola, založená v roce 1782, barokní kostel z roku 1836, kostel sv. Cyrila a Metoděje z roku 1863 a půlmetrový reliéf Ferdinanda V. z doby stavby severní dráhy.\n\nRozhodnutím předsedy Poslanecké sněmovny Parlamentu České republiky byly Černotínu uděleny 25. března 2005 obecní symboly – znak a vlajka. Obec Černotín se v roce 2015 stala Vesnicí roku Olomouckého kraje. V celostátním kole soutěže Vesnice roku získala třetí místo.\n\nZa zmínku stojí stoleté lípy u hřbitova a krasové jevy v lokalitě Propastsko. Technickými památkami jsou v Černotíně tři vápenky, nejstarší pochází z období před rokem 1850. Kruhová pec byla přestavěna na motorest s ubytováním. Obec vybudovala skupinový vodovod, v jejím majetku je kanalizace s ukončením na čistírnu odpadních vod. Plynofikace byla dokončena v roce 1998.\n\nSpolečenskou činnost v obci zajišťuje Sbor dobrovolných hasičů Černotín, Sbor dobrovolných hasičů Hluzov, TJ Sokol - oddíl kopané, ledního hokeje, nohejbalu, stolního tenisu, cyklistů a honební společenstvo. Opravený bývalý hospodářský objekt nabízí možnost využití pro rodinné oslavy i společenské akce a přilehlé hřiště s umělým trávníkem lze užívat i při umělém osvětlení.\n\nV současnosti mohou místní děti chodit do školky a 1. až 5. třídy základní školy přímo v obci. Od historické doby dodnes zde rovněž sídlí poštovní úřad. V budově obecního úřadu se nachází místní knihovna s fondem více než 2000 svazků. Otevírací doba je v pátek od 16 do 18 h. Návštěvníci mají rovněž přístup na internet, který je zde zdarma.\n\nObec Černotín je členem Spolku pro obnovu venkova, Svazu měst a obcí, Spolku pro obnovu venkova Olomouckého kraje, dobrovolného svazku obcí Mikroregionu Hranicko. V roce 2004 obdržela v krajském kole soutěže Vesnice roku Bílou stuhu za činnost mládeže.\n\n\n\n\n"}
{"id": "266941", "url": "https://cs.wikipedia.org/wiki?curid=266941", "title": "Římskokatolická farnost Hartvíkovice", "text": "Římskokatolická farnost Hartvíkovice\n\nŘímskokatolická farnost Hartvíkovice je územní společenství římských katolíků v Hartvíkovicích, s farním kostelem svatého Jiljí.\n\nDo farnosti náleží území těchto obcí:\nPrvní písemné zmínky o hartvíkovické farnosti jsou z roku 1345, první zmínka o kostelu pochází z roku 1340. Podle záznamů z roku 1564 byly součástí zdejší farnosti obce Valeč a Dalešice. Farnost se udržela dlouho jako katolická, až po roce 1550 se zde začali zmáhat protestanté. V roce 1598 přepadli faru, faráře zavraždili a kostel i faru s celým vybavením spálili. Poté si objekty upravili pro svoje bohoslužby. Tento stav trval až do roku 1620. Po bitvě na Bíle hoře byl vyhnán protestantský kazatel. Pro nedostatek katolických kněží zůstala fara ale dalších sto let neobsazena. Byla přifařena nejprve do Mohelna a poté do Náměště. Roku 1739 byla zřízena v Koněšíně expozitura a k ní byl hartvíkovický kostel přidělen.\n\nAž do roku 1993 sídlil farář přímo v obci. Od tohoto roku je duchovním správcem farnosti farář z náměšťské farnosti. Od 1. srpna 2008 jím byl jako administrátor excurrendo R. D. Mgr. Jan Nekuda. Toho od září 2016 vystřídal R. D. Mgr. Tomáš Holý.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. červen. Adorační den připadá na 23. únor.\n\nV letech 2004 až 2008 byl kostel zrekonstruován. Farnosti Náměšť nad Oslavou a Hartvíkovice vydávají společný farní zpravodaj.\n\n"}
{"id": "266942", "url": "https://cs.wikipedia.org/wiki?curid=266942", "title": "Ruská sovětská federativní socialistická republika", "text": "Ruská sovětská federativní socialistická republika\n\nRuská sovětská federativní socialistická republika (do roku 1936 Ruská socialistická federativní sovětská republika, , zkratka RSFSR) byla socialistický stát a od roku 1922 největší svazová republika Sovětského svazu.\n\nRSFSR byla vyhlášena na Třetím celoruském sjezdu sovětů dělnických, vojenských a rolnických zástupců, který se konal ve dnech 10.–18. ledna 1918. V této době bylo Rusko ve stavu občanské války a centrální moc, která byla přesídlena počátkem března 1918 do Moskvy, ovládala jen část ruského území.\n\n30. prosince 1922 na zasedání 1. všesvazového sjezdu sovětů byl vyhlášen Svaz sovětských socialistických republik. Tomuto aktu předcházely závažné diskuze o státoprávním uspořádání Ruska a konfederativních republik. Stalin navrhoval, aby Ukrajina, Bělorusko, Arménie, Ázerbájdžán a Gruzie vstoupily do Ruské federace jako autonomní republiky. Zvítězil však návrh Lenina, který prosadil vznik Sovětského svazu, přičemž Ruská svazová republika byla pouze jednou z republik SSSR. 5. prosince 1936 byla v SSSR přijata druhá ústava, kde pravomoci federace byly vymezeny taxativně, práva však zůstala svazovým republikám zachována.\n\n19. února 1954 byl poloostrov Krym předán Ukrajinské SSR.\n\nASSR (v závorce hlavní město): Baškirská (Ufa), Burjatská (Ulan-Ude), Čečenoingušská (Groznyj), Čuvašská (Čeboksary), Dagestánská (Machačkala), Jakutská (Jakutsk), Kabardinobalkarská (Nalčik), Kalmycká (Elista), Karelská (Petrozavodsk), Komiská (Syktyvkar), Marijská (Joškar-Ola), Mordvinská (Saransk), Severoosetinská (Ordžonikidze), Tatarská (Kazaň), Tuvinská (Kyzyl), Udmurtská (Iževsk).\n\nAO: Adygejská (v Krasnojarském kraji), Karačajevočerkeská (v Stavropolském kraji), Hornoaltajská (v Altajském kraji), Chakazská (v Krasnojarském kraji), Židovská (v Chabarovském kraji).\n\nDalší subjekty byly kraje, oblasti a národnostní okruhy.\n\nPro hospodářské účely se RSFSR dělila i na Ekonomické administrativní rajóny.\n\nNázev RSFSR byl pro svazovou republiku Rusko oficiálně používán až do zániku Sovětského svazu v roce 1991.\n\n"}
{"id": "266945", "url": "https://cs.wikipedia.org/wiki?curid=266945", "title": "Böhmischer Prater", "text": "Böhmischer Prater\n\nBöhmischer Prater (doslova \"Český Prátr\") je malý zábavní park na okraji Vídně, sousedící s rekreační oblastí Laaer Berg.\n\nNacházejí se v něm pohostinská zařízení a kolotoče (přibližně v poměru 1:1) podél pěší zóny. Název je odvozen od známého a podstatně většího Prátru. Böhmischer Prater se nachází na okraji lesa Laaer ve vídeňské městské části Favoriten.\n\nZábavní park vznikl ve druhé polovině 19. století. Tehdy se ze závodní restaurace pro stavební dělníky stal výletní hostinec. Postupně vznikala další pohostinská zařízení, jejichž majitelé, stejně jako stavební dělníci, byli převážně Češi. Rostoucí počet restaurací začal přitahovat i další atrakce a návštěvníky, zejména z méně majetných vrstev (tehdy byl vídeňský Prater stále luxusním místem pro vyšší vrstvy).\n\nPark byl 11. prosince 1944 při bombardování Vídně prakticky zničen. Jeho dnešní podoba vznikla při rekonstrukci po 2. světové válce.\n\n"}
{"id": "266948", "url": "https://cs.wikipedia.org/wiki?curid=266948", "title": "Tyrannosaurus Hives", "text": "Tyrannosaurus Hives\n\nTyrannousaurus Hives je třetí řadové album švédské punk rockové kapely The Hives, které vyšlo v roce 2004. Deska vyšla po dlouhé odmlce po desce Veni Vidi Vicious, která vyšla v roce 2000.\n\n"}
{"id": "266952", "url": "https://cs.wikipedia.org/wiki?curid=266952", "title": "Římskokatolická farnost Heraltice", "text": "Římskokatolická farnost Heraltice\n\nŘímskokatolická farnost Heraltice je územní společenství římských katolíků v Heralticích, s farním kostelem svatého Jiljí.\n\nDo farnosti náleží území těchto obcí:\nDuchovním správcem farnosti byl farář z kněžické farnosti. Od 1. září 2013 jím byl administrátorem excurrendo P. Václav Novák. K 1. srpnu 2017 byl jmenován administrátorem excurrendo R. D. Mgr. Jacek Kruczek, přibyslavický farář. \n\nDnem vzájemných modliteb farností za bohoslovce a bohoslovců za farnosti brněnské diecéze je 15. září. Adorační den připadá na 13. května.\n\nPravidelně se ve farnosti koná tříkrálová sbírka.\n\n"}
{"id": "266953", "url": "https://cs.wikipedia.org/wiki?curid=266953", "title": "Sylogismus", "text": "Sylogismus\n\nSylogismus (řecky: συλλογισμός — „rozhodnutí,“ „logický důsledek“; obvykle kategorický sylogismus) je druh logického tvrzení, ve kterém je jeden z výroků (závěr) \"odvozen\" z ostatních dvou předpokladů (premis) určité formy. Aristotelés definoval sylogismus v \"Prvních analytikách\" (24b18–20). Navzdory této velmi všeobecné definici se nejprve omezil na kategorický sylogismus (a později na modální sylogismus). Sylogismus je v podstatě deduktivním zdůvodňováním, kde jsou fakta určena (determinována) kombinací existujících tvrzení na rozdíl od induktivního zdůvodňování, kde jsou fakta určována opakujícím se pozorováním.\n\nSylogismus (dále kategorický, pokud nebude řečeno jinak) se skládá ze tří částí: hlavní předpoklad (propositio maior, maior premise), vedlejší předpoklad (propositio minor, minor premise) a závěru. V Aristotelově pojetí, každý z předpokladů je ve formě „Některá/všechna A náleží k B“, kde „Některá/všechna A“ jsou jedním výrazem a „náležející k B“ jsou jiným, nicméně moderní logici připouštějí jisté variace. Každý z těchto předpokladů má jeden výraz společný se závěrem: hlavní předpoklad, je \"hlavní výraz\" (tzn. predikát) závěru; vedlejší předpoklad je \"vedlejším výrazem\" (podmětem) výsledku. Například:\n\nKaždý z těchto tří výrazů představuje kategorii, v tomto případě „člověk“, „smrtelný“ a „Sokrates“. „Smrtelný“ je hlavním výrazem; „Sokrates“ je vedlejším výrazem. Předpoklady mají také jeden výraz společný s každým ostatním, který je známý jako společný výraz (terminus medius, middle term) – v našem příkladu to je „člověk“. Zde je hlavní předpoklad všeobecný a vedlejší předpoklad specifický, avšak nemusí tomu tak být vždy. Například:\n\nZde je hlavním předpokladem „zemřou“, vedlejším předpokladem jsou „psi“ a společným předpokladem je „[být] smrtelnou věcí“. Oba předpoklady jsou všeobecné.\n\nSylogismus je možno zneužít na logický klam.\n\nPřestože je nekonečný počet možných sylogismů, existuje jen konečný počet jejich logicky odlišných druhů. Roztřiďme si je a očíslujme dále. Všimněte si, že sylogismus výše má abstraktní vzorec:\n\nPředpoklady (podmínky) a závěr sylogismu může být kteréhokoli ze čtyř typů, které se značí písmenným kódem tak, že první velké písmeno slova je pro obecné a druhé pro dílčí. Význam písmen dává tabulka:\n\nV analýzách nejvíce Aristoteles používá písmena A, B a C (přesněji: řecká písmena alfa, beta a gama) jako zástupce pojmů spíše, než aby uváděl konkrétní příklady, což byla tehdy novinka. Je tradicí starších formulací používat \"je\" spíše než \"jsou\" jako vazbu, tedy \"Všechno (veškeré) A je B\" spíše než \"Všechna A (Áčka) jsou B (Béčka)\". Užívají se dále znaky a, e, i, o jako vkládané operátory umožňující kategorická tvrzení zapsat zhuštěně:\n\nTento dílčí sylogický vzorec má jmenné synonymum BARBARA (viz dále) a může být rozepsán (zapsán řádně) jako:\n\nBaC, AaB → AaC.\n\nPísmeno S je předmětem (subjektem) závěru, P je tvrzení závěru (konkluze), a M je střed (středový, ústřední pojem). Hlavní předpoklad (premisa) pojí (váže) M s P a vedlejší předpoklad spojuje M se S. Tedy střed může být buď předmětem nebo předpokladem každé podmínky, ve které se vyskytne. Odlišná umístění hlavního, vedlejšího a středového pojmu dává další třídění sylogismů, zvané \"vzor (ang. figure)\". Se společným závěrem S-P tyto 4 vzory jsou:\n\nSestavíme-li to všechno dohromady, získáme 256 možných druhů sylogismů (nebo 512, jestliže zaměňujeme i pořadí podmínek – ačkoliv tím nedostaneme žádný typ logicky odlišný). Každý předpoklad a závěr může být typu A, E, I nebo O a sylogismus může být tak kteréhokoli ze čtyř vzorů. Sylogismus se dá popsat uvedením písmen pro předpoklad i závěr, následně s připojením čísla vzoru. Například sylogismus BARBARA je AAA-1 neboli \"A-A-A v prvním vzoru\".\n\nPřevážná většina z 256 možných typů sylogismu je neplatných (závěr nevyplývá logicky z předpokladů). Následující tabulka ukazuje platné formule. Některé z nich jsou někdy považované za případy existenčního klamu, tzn. jsou neplatné pokud pojednávají o prázdných kategoriích. Tyto sporné vzorce jsou psané \"kurzívou\".\n\nPísmena A, E, I, O se užívají již od středověké scholastiky k sestavení těchto mnemotechnických jmenných vzorců jako např. 'Barbara' místo AAA nebo 'Celarent' za EAE.\n\nU každého předpokladu (premisy) a závěru je zkratka jako popis tvrzení. Tak např. v AAI-3 pro předpoklad \"Všechny čtverce jsou pravoúhelníky\" dostáváme \"MaP\"; symboly znamenají, že první pojem (\"čtverec\") je prostřední, druhý pojem (\"pravoúhelník\") je predikát závěru a vztah mezi pojmy je vyznačen jako \"a\" (Všechna M jsou P).\n\nNásledující tabulka ukazuje všechny sylogismy, které jsou skutečně (zásadně) různé. Podobné sylogismy se shodují v typově shodných premisách (předpokladech) zapsaných různými způsoby. Například \"Některá zvířata jsou mláďata\" (SiM v Darii) může být formulovaný také jako \"Některá mláďata jsou zvířata\" (MiS v Datisi).\n\nV následujících množinových Vennových grafech černá oblast vyznačuje žádný a červená alespoň jeden prvek.\n"}
{"id": "266954", "url": "https://cs.wikipedia.org/wiki?curid=266954", "title": "Galerie", "text": "Galerie\n\nSlovo galerie má více významů:\n\n\n\n\n"}
{"id": "266955", "url": "https://cs.wikipedia.org/wiki?curid=266955", "title": "Spolujízda", "text": "Spolujízda\n\nSpolujízda je označení druhu dopravy, kdy se cestující předem domluví s řidičem automobilu, který by jinak nebyl plně vytížen nebo jehož jízda s méně přepravovanými osobami by nebyla efektivní, na společné jízdě nebo pravidelném společném dojíždění.\n\nTypickými případy je společné pravidelné dojíždění sousedů do nějakého města nebo obce, spolucestování kolegů do zaměstnání nebo do školy a zpět atd. Další možností je dohodnout spolujízdu (jednotlivou nebo i pravidelnou) předem prostřednictvím internetu, což je výhodné zejména u jednorázových dálkových (mezinárodních) cest. Podobným případem je spolujízda autobusem, tedy organizování zájezdu nebo pravidelného dojíždění, kdy je cílem zaplnit autobus i lidmi, kteří se neznají a cestují za různými účely. Specifickým případem je spolujízda pravidelnou veřejnou dopravou, kdy může být účelem využití výhodnější skupinové slevy (například u Českých drah).\n\nSpolujízda je rozšířena například v Německu (\"Mitfahrt\") a většinou předpokládá zaplacení určité finanční částky řidiči na úhradu paliva. Zprostředkování kontaktu mezi řidičem a cestujícím zajišťují i specializované agentury (\"Mitfahrzentrale\"). Další variantou je městská a příměstská forma spolujízdy (angl. carpool). Tyto alternativní způsoby získávají na oblibě vlivem rostoucího objemu automobilové dopravy (ve městech většinou minimálně vytížené), nákladů na provoz, zhoršující se ekologické situace ve městech, atd.\n\nPro nastupování a vystupování spolucestujících u terminálů veřejné dopravy jsou zřizována zastavovací stání K+R (kiss and ride).\n\nJednou z dalších forem je aktivní nabízení služby řidičem vozu v místech přepravní poptávky, například u dopravních terminálů (nádraží, autobusové nádraží) nebo jiných přepravních uzlů a zdrojů přepravní poptávky, u zastávek veřejné dopravy podél trasy řidiče atd., kdy se charakter služby již blíží autostopu.\n\nNěkteré z takových služeb mohou být v některých státech vyhodnoceny jako neoprávněné podnikání, v Česku například jako neoprávněné provozování taxislužby, veřejné dopravy nebo individuální smluvní dopravy (příležitostná jízda), pokud jsou provozovány bez patřičné koncese nebo povolení podle Zákona o silniční dopravě a bez řádného vyúčtování a zdanění. V Belgii byla zakázána činnost službě UberPOP, pokuta za porušení zákazu byla nastavena na částku 10 tisíc eur, ve Francii mohou nelicencované taxislužby brát zákazníky až po čtvrthodině od objednání.\n\n\n"}
{"id": "266956", "url": "https://cs.wikipedia.org/wiki?curid=266956", "title": "2001: Vesmírná odysea (kniha)", "text": "2001: Vesmírná odysea (kniha)\n\nRomán 2001: První vesmírná odysea (anglicky \"2001: Space Odyssey\") napsal Arthur Charles Clarke roku 1968. Autor rovněž napsal pokračování tohoto díla: , a , které i s prvním dílem dohromady tvoří sérii Vesmírná odysea. Kniha vznikla po spolupráci s režisérem Stanleyem Kubrickem na základě autorovy povídky Hlídka. Kubrick ve stejné roce natočil . \n\n\nPříběh začíná před asi pěti miliony let, kdy na Zemi žili lidoopi. Tehdy \"Ten, jenž hledí na Měsíc\", vůdce jedné z tlup lidoopů, narazil na cestě se svou tlupou z neúspěšného lovu domů na monolit tvaru kvádru. Monolit začal s lidoopy provádět experimenty, které rozvíjely jejich logické myšlení. \"Ten, jenž hledí na Měsíc\" si vyrobil svou první zbraň. Po dlouhé době bez jídla se jim konečně podařilo ulovit antilopu. Začalo se však stmívat a neměli čas zvíře potřebně zpracovat. Vzali ho tedy do jeskyně, vůně zdechliny však přilákala leoparda. Díky zdokonalení logického myšlení leoparda přemohli. Hlavu leoparda nabodli na kůl a \"Ten, jenž hledí na Měsíc\" ji nosil jako symbol síly. Teď již měli spousty odvahy a poté, co zesílili, rozhodli se zaútočit na druhou tlupu na druhé straně řeky. Bitvu vyhráli. Monolit poté zmizel.\n\nNyní autor zavádí příběh do roku 1999. Autor poněkud hůře odhadl vývoj studené války i lidský pokrok ve výzkumu vesmíru (neboť ten se po skončení studené války zpomalil) a posunul ho o velký kus vpřed. Měsíc již byl obydlen a byla na něm postavena spousta základen. Jedna z nich je i americká základna Clavius poblíž kráteru Tycho. Byla zde vyhlášena karanténa, kvůli nějaké epidemii. To vše je jen zástěrka neobyčejného, přísně tajného objevu. Jedna sonda přelétající nad měsícem, objevila nad kráterem Tycho magnetickou anomálii. Vědci ve středu anomálie začali kopat a asi v hloubce 6 metrů narazili na temně černý monolit tvaru kvádru. S prvními slunečními paprsky, které na něj po bůhví jak dlouhé době dopadnou vyšle monolit silný elektromagnetický impulz, který, jak později zjistí, ukazuje na Saturnův měsíc Japetus. Tehdy je povolán doktor Heywood Floyd a další vědci, aby monolit prozkoumali. Zjistí, že monolit není vyroben ani přírodou, ani člověkem, nýbrž mimozemšťany. Monolit dostane jméno MAT-1, zkratka Magnetické Anomálie Tycho – 1.\n\nZde se děj knihy opět posouvá, do roku 2001. Pětičlenná posádka, s kapitánem lodi Davidem Bowmanem, jeho zástupcem Frankem Poolem a třemi vědci v hibernaci Whiteheadem, Hunterem a Kaminskim, začíná první cestu k Saturnu. Raketoplán jménem Discovery řídí počítač s umělou inteligencí HAL 9000. Vše probíhá dobře, ale někde u Jupitera, na Davidovy narozeniny, HAL oznámí možnou závadu jednotky AE-35, která nasměrovává anténu raketoplánu na Zem. Jestliže přestane pracovat, spojení se Zemí se přeruší. Frank Poole vadnou jednotku vymění. V laboratoři s Davidem zjistí, že pracuje výtečně. Jednotku vyhodí do koše a nechtějí se tím již zabývat. O pár dní později HAL oznámil další možnou poruchu jednotky AE-35. Frank ji jde opět vyměnit, ale to se mu stane osudným. Když vyměňuje jednotku, jeho kapsle (stroj tehdejší doby, slouží ke krátkým procházkám vesmírem) HAL nasměruje na něj. Kapsle ho rozdrtí. A poté jsou on i kapsle unášeni pryč do vesmíru. Franka Dave již nemůže zachránit. Dave začíná pomýšlet na možnou poruchu HALa a na Zemi již o něm také začínají pochybovat. Rozhodne se probudit ostatní z hibernace. HAL nejdřív nechce předat manuální ovládání, ale poté, co mu Dave pohrozí, že ho odpojí od systému, mu ho předá. Dave zjistí, že všichni tři jsou mrtvi – HAL jim odpojil životní funkce. HAL otevře oboje přetlakové dveře a tím velice rychle vypustí z Discovery všechnu atmosféru. Dave se pohotově zachrání v záchranné komoře, kde byl i skafandr. Pomocí toho se dostal k systémovým obvodům HALa a začal ho po jedné zásuvce odpojovat od systému. Hal ho přemlouval, aby toho nechal, ale bylo to marné. Poté opět obnovil atmosféru v Discovery a spojení se Zemí. Těla tří vědců vypustil do vesmíru. Pošle k zemi zprávu o tom, co se stalo. Oni ho seznámí s pravým cílem cesty, o které věděli jen HAL a tři vědci v hibernaci. Měli prozkoumat Japetus, místo, kam mířil signál z monolitu. Raketoplán je nyní řízen ze Země. Když dorazí na místo, Dave se vydává v druhé kapsli na průzkum. Najde zde Většího bratra monolitu, MAT-2, a hvězdnou bránu. Vstoupí do ní a octne se na jiné planetě, Kde je spousta jiných Hvězdných bran vedoucích na všemožná místa po celém vesmíru. Jakási síla která ho unáší přes tuto planetu do jedné z bran skrz kterou se dostane do blízkosti obrovité hvězdy kolem které obíhá bílý trpaslík(vesmírné těleso, stádium hvězdy). Poté se octne v nějakém hotelovém pokoji, kde knihy, jídlo, nábytek, vše jsou atrapy vyrobené podle předlohy z televizního seriálu, vysílaného v roce 1999 signálem, jejž monolit okopíroval a poslal sem. Když Dave usne, atrapy zmizí a mimozemšťané pomalu oddělí jeho duši od těla, aby přetrvala na věčné časy.\n\nV knize \"\" autor v zájmu děje druhé knihy vysvětluje příčinu HALova divného chování. Dr. Chandra, HALův učitel a programátor, vytvořil HALa tak, aby neskrýval žádná tajemství před členy posádky a upozornil na každé možné nebezpečí. Skutečný cíl cesty však byl označen jako „Přísně Tajný“ a počítač tedy nevěděl, co má dělat. Postupně ho to likvidovalo a snažil se odpojit zdroj toho všeho – Zemi. To vysvětluje výpadky jednotky AE-35. Frank chtěl jednotku vyměnit a obnovit tak spojení, což HAL nemohl snést. Jelikož jeho tajemství střežili ještě tři vědci, odpojil je od životních funkcí.\n\nDěj volně pokračuje v dalších dílech vesmírné odysey. V \"\" se znovu objevují postavy Davida Bowmana (tentokrát už jen jako „duch“) a Heywooda Floyda. Kosmická loď Leonov se zde snaží zachránit chátrající opuštěnou Discovery a zjistit, co se vlastně s Davidem stalo. V \"\" se zde opět objevuje Heywood Floyd, který se ve věku 103 let, vydává na výpravu k Halleyově kometě. V \"\" přichází na scénu Frank Poole, jehož vylovili z vesmíru a tehdejší medicína ho dokázala opět přivést k životu.\n\n se v některých podstatných detailech odlišuje od tehdy současně vznikající knihy. Vzhledem k tomu, že Clarke v následujících dílech navazuje na filmový děj, může to být pro čtenáře neznalé filmu značně matoucí.\n\nVe filmu se především druhý monolit (MAT-2) nenachází v soustavě Saturnu, ale o planetu blíže k Zemi, na oběžné dráze Jupitera. Monolit také nestojí na povrchu měsíce (v knize to byl Saturnův měsíc Iapetus). Ve filmu je umístěn volně v Lagrangeově bodě mezi Jupiterem a jeho měsícem Io. Jupiter a jeho měsíce pak hrají klíčovou roli v navazujících knihách.\n\n"}
{"id": "266962", "url": "https://cs.wikipedia.org/wiki?curid=266962", "title": "Polysylogismus", "text": "Polysylogismus\n\nPolysylogismus, někdy nazývaný vícepředpokladový (vícepremisní) sylogismus, je řetězec konečného sylogismů, kde závěr jednoho je předpokladem následujícího, a tak dále.\n\nSpecifickým případem polysylogismu je \"sorites\". Sorites pochází z řeckého slova pro „hromadění“ nebo „hromadu“. Jinak řečeno, sorites je množinou dohromady zřetězených předpokladů. Například:\n"}
{"id": "266964", "url": "https://cs.wikipedia.org/wiki?curid=266964", "title": "Instrument", "text": "Instrument\n\nSlovo instrument, zastarale též instrumentum (hovorově či nářečně inštrument) je nejednoznačné:\n\n"}
{"id": "266965", "url": "https://cs.wikipedia.org/wiki?curid=266965", "title": "Děkanát Svitavy", "text": "Děkanát Svitavy\n\nDěkanát Svitavy je územní část Arcidiecéze Olomouc. Tvoří ho 24 farností. Rozloha děknátu je 650 km², počet obyvatel 59 000. Z tohoto počtu je katolíků 18 000 (30,5%), průměrná účast na nedělních bohoslužbách činí 2000 (11,1%). V děkanátu se nachází 68 kostelů a kaplí. Děkanem je P. Mgr. Václav Dolák, farář ve Svitavách. V děkanátu působí 8 diecézních kněží a 4 řeholní kněží.\n\nV červeném štítě stříbrná lilie. Okraj štítu stříbrný pilovaný.\n\nBiskup Bruno ze Schauenburku připojil Svitavy a okolí k olomoucké provincii. Z jeho erbu byl vzat červený štít s pilovitým okrajem. Stříbrná lilie vyjadřuje zasvěcení svitavského děkanského chrámu Paně Marii.\n\n"}
{"id": "266967", "url": "https://cs.wikipedia.org/wiki?curid=266967", "title": "Vas", "text": "Vas\n\nVas [vaš] či Vašská župa (dříve též Železná župa) je župa na západě Maďarska. V současných hranicích existuje od komunistické správní reformy z roku 1950 a takřka se kryje s maďarskou částí historické stejnojmenné župy. V župě žije zhruba 268 000 obyvatel. Hlavním městem je Szombathely, které je také i sídlem stejnojmenného okresu.\n\nŽupa se nachází v západním Maďarsku u hranic s Rakouskem. Nejdůležitější řekou v župě je Rába, pravý přítok Dunaje. Další důležitou řekou je Gyöngyös, protékající městem Szombathely. Župa je převážně rovinatá, pouze na severu u města Kőszeg, na hranici s Rakouskem, leží vyšší pohoří Kőszegi s nejvyšším kopcem Írott-kő (882 m n. m.).\n\nŽupa Vas se dělí na 7 okresů\n\nhlavní město: Szombathely\n\n\n"}
{"id": "266968", "url": "https://cs.wikipedia.org/wiki?curid=266968", "title": "Nová Brtnice", "text": "Nová Brtnice\n\nNová Brtnice, někdy též zvaná Chaloupky nebo Nová Brtnička, je místní část obce Zašovic. Ve vesnici žije obyvatel.\n\nKatastrální území Nové Brtnice měří 59 ha. Od zastavěného území Zašovic je dělí asi 1,4 km po silnici č. II/405. Na jihu katastrálního území se se tato silnice kříží se silnicí č. II/402, která tratí Lopaty pokračuje na severozápad a z níž těsně za hranicemi obce vede po pravé straně cesta k Chaloupkám, středisku ekologické výchovy. To však je již v katastru obce Kněžic.\n\nÚzemí Nové Brtnice se zvedá směrem k západu a vrcholí kopcem (654,3 m n. m.), na jehož východní straně je bývalá myslivna (651,5 m), dnes zmíněné středisko ekologické výchovy.\n\nNová Brtnice byla založena jako „činžovní vesnice“ na konci 18. století, a to na poštovní silnici poblíž odbočky na Kněžice.\n\n\n\n"}
{"id": "266970", "url": "https://cs.wikipedia.org/wiki?curid=266970", "title": "Francisco de Zurbarán", "text": "Francisco de Zurbarán\n\nFrancisco de Zurbarán (7. listopadu 1598 Fuente de Cantos, Extremadura – 27. srpna 1664 Madrid) byl španělský malíř období tzv. španělského zlatého věku a protireformace. Proslul převážně pro své náboženské obrazy, zobrazující mnichy, řeholnice, světce a mučedníky, částečně také pro svá zátiší. Zurbarán získal přezdívku \"Španělský Caravaggio\" pro své neobvykle působivé použití šerosvitu.\n\nNarodil se ve Fuente de Cantos u Badajozu jako syn Luise Zurbarána, obchodníka, který se také zajímal o umění, a jeho manželky Isabel Márquezové. O umění, konkrétně o malířství jevil zájem již od dětství, pročež ho otec v roce 1614 poslal do Sevilly na tříroční studia k dnes téměř neznámému Pedru Diaz de Villanuevovi.\n\nBěhem pobytu v Seville se oženil s Leonor de Tordera, se kterou měl několik dětí, a v roce 1630 byl jmenován dvorním malířem Filipa IV. Jeho prostý, ostrý, tajemný a na svou dobu příliš neobvyklý styl byl však postupem času kritizován a Zurbarán začal být (ve svůj neprospěch) přirovnáván k mladšímu malíři Murillovi. V roce 1658 se na základě stoupající neoblíbenosti rozhodl přestěhovat do Madridu, kde chtěl najít nové zaměstnání a kde i obnovil své styky s malířem Velázquezem. Stejně jako více malířů této doby zemřel v chudobě a mezi lidmi takřka neznámý.\n\nVe svém díle byl zjevně inspirován italskými manýristy a Michelangelem da Caravaggiem; s ním (a částečně také s Velázquezem) jej spojuje podobně realistický výraz šerosvitu. Dále na něj měl vliv také malíř Juan Sánchez Cotán a zčásti i sochař Juan Martínez Montañés. Vysoce hodnoceny jsou Zurbaránovy drapérie, především bílé a světlé.\n\n\n"}
{"id": "266973", "url": "https://cs.wikipedia.org/wiki?curid=266973", "title": "Jiří Barhoň", "text": "Jiří Barhoň\n\nJiří Barhoň (* 1955 v Praze) je český katolický kněz působící v Plzni, humorista a spisovatel, autor sbírek humoristických povídek. \n\nKněžská studia začal poměrně pozdě, po třinácti letech strávených v různých zaměstnáních. Kněžské svěcení obdržel až v šestatřiceti letech v roce 1991. Hned po vysvěcení byl ustanoven kaplanem při arciděkanství v Plzni. Po zřízení plzeňské diecéze v roce 1993 byl administrátorem v Holýšově, kde také spravoval farnost Staňkov. V roce 1994 odešel do farnosti Dolní Bělá, kde byla pod jeho vedením v roce 1997 založena farní charita.. V letech 1999 až 2010 působil jako administrátor ve Městě Touškově. Nyní působí v plzeňské diecézi jako kaplan pro nemocné a zároveň jako duchovní charitních domů. \n\nPrvní literární a vypravěčské snahy projevoval již v kněžském semináři v Litoměřicích. Původně chodil bavit kamarády bohoslovce na marodku předčítáním povídek Šimka a Grossmanna. Když byl zdroj vyčerpán, přešel na tvorbu příběhů vlastních. Psaní zábavných povídek, pohádek a fejetonů se věnuje dodnes. Spolupracuje též s Českým rozhlasem, pro který píše příběhy a fejetony. Český rozhlas jej představil jako západočeského Fulghuma.\n\n\n"}
{"id": "266974", "url": "https://cs.wikipedia.org/wiki?curid=266974", "title": "Deana Horváthová", "text": "Deana Horváthová\n\nDeana Horváthová, provdaná Deana Jakubisková (* 11. března 1958 Banská Bystrica) je slovenská herečka a filmová producentka, manželka režiséra Juraje Jakubiska.\n\nPo studiu VŠMU v Bratislavě (1981) získala angažmá ve Slovenském národním divadle. Po dobu dvanácti sezon zde vytvořila více než 20 hlavních rolí, vedle toho si zahrála i v desítce televizních filmů a seriálů. Po přestěhování do Prahy v letech 1993–1994 hrála v pražském Divadle Bez zábradlí, od roku 1994 se věnuje především producentské činnosti. S manželem žije v Praze, mají spolu syna Jorika.\n\nV říjnu 2011 srazila chodce na přechodu v Praze, který na místě zemřel. V roce 2013 byla odsouzena k podmíněnému trestu 30 měsíců a čtyřletému zákazů řízení. Její odvolání v květnu 2014 zamítl pražský městský soud.\n\n"}
{"id": "266980", "url": "https://cs.wikipedia.org/wiki?curid=266980", "title": "Damon Knight Memorial Grand Master Award", "text": "Damon Knight Memorial Grand Master Award\n\nDamon Knight Memorial Grand Master Award (volně přeloženo \"Pamětní cena Damona Knighta pro velmistra\") je cena, udělovaná organizací Science Fiction and Fantasy Writers of America. Je udělována žijícím spisovatelům za celoživotní úspěchy v oblasti scifi a / nebo fantasy. Oficiálně sice nejde o součást ceny Nebula, nicméně je udělována při tomtéž ceremoniálu. Původně se jmenovala prostě Grand Master Award (Cena pro velmistra), ale v roce 2002 byla přejmenována na památku zesnulého Damona Knighta, zakladatele \"Science Fiction and Fantasy Writers of America\".\n\n\nAž do roku 1995 platilo pravidlo, že nesmí být uděleno více než šest cen za deset let. Aby se ale vyvážil fakt, že ceny nesmí být udělovány posmrtně, limit byl uvolněn na jednu cenu ročně.\n\n"}
{"id": "266982", "url": "https://cs.wikipedia.org/wiki?curid=266982", "title": "Římskokatolická farnost Horní Újezd u Třebíče", "text": "Římskokatolická farnost Horní Újezd u Třebíče\n\nŘímskokatolická farnost Horní Újezd u Třebíče je územní společenství římských katolíků, jehož správa sídlí v Horním Újezdě a které zahrnuje i další tři obce. Farním kostelem je kostel sv. Petra a Pavla.\nDo farnosti náleží území čtyř obcí, v nichž žije asi 1800 obyvatel. Horní Újezd je co do počtu obyvatel až třetí:\nExistence kostela i farnosti je doložena již k roku 1243. Samostatná farnost přechodně zanikla v průběhu třicetileté války, obnovena byla v roce 1709 děkanem Františkem Polachem. Ten nechal spravit rozpadlou faru a 1. května 1710 ji osadil farářem Antonínem Ferdinandem Dubraviem. Od roku 1676 zde existovala farní škola, v roce 1862 rozšířená na dvoutřídku.\nZdejší farář František Pařil byl jedním ze tří kněží odsouzených a popravených v souvislosti s vykonstruovaným monstrprocesem Babického případu.\n\nV letech 1993–2007 zde jako farář působil P. Jozef Gašparík. V letech 2007 až 2014 neměla farnost vlastního faráře, jejím duchovním správcem byl farář z jejkovské farnosti. Od 15. října 2014 je farářem R. D. Mgr. Vlastimil Protivínský. Ten slouží vedle pokoncilní mše Pavla VI. v národním jazyce ještě také pravidelně tridentskou mši (MR 1962).\n"}
{"id": "266983", "url": "https://cs.wikipedia.org/wiki?curid=266983", "title": "Netřeb", "text": "Netřeb\n\nNetřeb může znamenat:\n\n"}
{"id": "266984", "url": "https://cs.wikipedia.org/wiki?curid=266984", "title": "Pál Csáky", "text": "Pál Csáky\n\nPál Csáky (* 21. března 1956 Šahy) je slovenský politik maďarské národnosti, bývalý poslanec Slovenské národní rady a Národní rady Slovenské republiky, bývalý předseda SMK-MKP a místopředseda vlády Slovenské republiky.\n\nV letech 1976 - 1980 studoval na Vysoké škole chemicko-technologické v Pardubicích, obor fyzikální organická chemie. V období let 1981 - 1990 pracoval jako vedoucí technolog v podniku LEVITEX, Levice.\n\nPo sametové revoluci se zapojil do politického života. Ve volbách roku 1990 byl zvolen za Maďarské kresťanskodemokratické hnutie do Slovenské národní rady. V období let 1991 - 1998 byl místopředsedou Maďarského křesťansko-demokratického hnutí. Do SNR byl opětovně zvolen za MKDH ve volbách roku 1992. Byl členem Parlamentního shromáždění Rady Evropy. Po transformaci SNR do Národní rady Slovenské republiky v ní zasedal nepřetržitě až do roku 2010 (v období let 1998-2002 a 2002-2006 ovšem mandát neuplatňoval, protože zastával vládní funkce). V letech 1992 - 1998 zastával post předsedy poslaneckého klubu Maďarského křesťansko-demokratického hnutí v Národní radě Slovenské republiky. Ve volebním období 1994-1998 byl členem Společného výboru Národní rady SR a Evropského parlamentu.\n\nV roce 1998 se zapojil do nové politické formace maďarské menšiny Strana maďarské koalice (SMK-MKP) a v letech 1998 - 2007 byl jejím místopředsedou. Do roku 2006 zároveň působil coby předseda ministerského klubu SMK-MKP. V letech 2007 - 2010 byl předsedou této strany.\n\nV letech 1998 - 2002 byl místopředsedou vlády Slovenské republiky pro lidská práva, menšiny a regionální rozvoj a v období let 2002 - 2006 místopředsedou vlády Slovenské republiky pro evropské záležitosti, lidská práva a menšiny.\n\nV roce 2014 úspěšně kandidoval za svoji stranu do Evropského parlamentu, kde nyní působí ve funkci místopředsedy petičního výboru a je členem delegace pro vztahy s Indií.\n\n\n\n"}
{"id": "266985", "url": "https://cs.wikipedia.org/wiki?curid=266985", "title": "Římskokatolická farnost Koněšín", "text": "Římskokatolická farnost Koněšín\n\nŘímskokatolická farnost Koněšín je územní společenství římských katolíků v Koněšíně, s farním kostelem svatého Bartoloměje\n\nDo farnosti náleží území těchto obcí:\nAdministrátorem excurrendo byl od 1. srpna 2000 R. D. Mgr. Petr Holý. Toho od 1. srpna 2016 vystřídal D. PhDr. Jindřich Zdík Zdeněk Charouz, Th.D., OPraem.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. září. Adorační den připadá na 24. února.\n\n"}
{"id": "266987", "url": "https://cs.wikipedia.org/wiki?curid=266987", "title": "Zakavkazská sovětská federativní socialistická republika", "text": "Zakavkazská sovětská federativní socialistická republika\n\nVytvoření Zakavkazské sovětské federativní socialistické republiky (ZSFSR) bylo schváleno na 1. sjezdu komunistických stran Ázerbájdžánu, Arménie a Gruzie v únoru roku 1922. 12. března téhož roku podepsali zástupci těchto republik smlouvu o federativním svazku a v prosinci 1922 ji schválil I. sjezd zakavkazských sovětů. Tímto se ZSFSR stala zakládajícím členem Sovětského svazu. Tento útvar zanikl po přijetí sovětské ústavy v roce 1936, přičemž vznikly tři svazové republiky – Ázerbájdžánská SSR, Arménská SSR a Gruzínská SSR.\n\n\nPrvní známky existence této federace se objevily už v roce 1918, kdy následkem Velké říjnová revoluce a rozpadu Ruského impéria došlo k osamostatnění kavkazských národů, jež utvořily vlastní nezávislý stát Zakavkazská demokratická federativní republika. Tento svazek však kvůli sporům ohledně zahraniční orientace vydržel jen krátce a 28. května 1918 se rozpadl na Arménii, Ázerbájdžán a Gruzii.\n\nTyto tři mladé republiky však také neexistovaly dlouho, neboť je v průběhu kavkazské kampaně obsadila Rudá armáda a byly následně sovětizovány. Na návrh Vladimira Iljiče Lenina byly tyto tři sovětské republiky 12. března 1922 opět sjednoceny do Zakavkazské federace, jež nově nesla jméno Zakavkazská sovětská federativní socialistická republika. 13. prosince 1922 se uskutečnil první sjezd zakavkazského sovětu, kde byla tato změna potvrzena, bylo oficiálně vyhlášeno federativní zřízení (do té doby fungovala federace jen volně), přičemž byla formálně zachována autonomie všech tří sovětských socialistických republik. Na tomto sjezdu též byla přijata zakavkazská ústava a byla zahájena činnost Ústředního výkonného výboru ZSFSR, jakožto nejvyššího orgánu zákonodárné moci, a ustanovena vláda Rady lidových komisařů, jejímž prvním předsedou se stal gruzínský bolševik Mamija Dmitrijevič Orachelašvili. Hlavním městem bylo ustanoveno Tbilisi. Krátce poté došlo 30. prosince k podpisu smlouvy o zřízení Sovětského svazu, čímž se ZSFSR stala jeho zakládajícím členem.\n\nV rámci Gruzie, Arménie a Ázerbájdžánu vzniklo ještě před vznikem ZSFSR několik autonomních regionů s vlastní správou, která byla podřízena vyššímu správnímu celku. Na základě Karské smlouvy byla v rámci sovětské Gruzie už 16. července 1921 zřízena Adžarská autonomní sovětská socialistická republika, jež měla dle požadavku Turecka ochránit zájmy tamního muslimského obyvatelstva, a také byly vytyčeny hranice s kavkazskými republikami, jež se později staly součástí ZSFSR.\n\nJeště dříve, 28. července 1920 byla vyhlášena Nachičevanská autonomní sovětská socialistická republika, jež byla na základě Leninem požadovaného referenda přičleněna k Ázerbájdžánské SSR. Tento svazek byl potvrzen až 16. března 1921 Moskevskou dohodou a 13. října doplněn na základě už zmíněné Karské smlouvy, aby měl Ázerbájdžán s Tureckem společnou hranici prostřednictvím této ASSR. Této oblasti však nadále vinou různých průtahů chyběl oficiální status v rámci ústavních zákonů, a tak byla její existence ještě v roce 1922 při vzniku ZSFSR stále neformální jakožto Nachičevanský region. A tak došlo 27. března 1923 při třetím všenachičevanském sjezdu sovětu k jednostrannému přijetí inkluze Nachičevanu do rámce Ázerbájdžánské SSR na základě práva na autonomii. Tento požadavek byl Ústředním výborem Ázerbájdžánské SSR přijat, avšak opatření, které Ústřední výbor přijal, nebyl pro obyvatelstvo Nachičevanu dostatečný, a tak požadovalo koncem roku 1923 vyhlášení republiky. Tento požadavek byl 31. prosince toho roku též přijat. Dne 8. ledna 1924 se sešel Ústřední výkonný výbor ZSFSR, jenž se touto záležitostí také zabýval a nařídil, aby se z Nachičevanské oblasti stala Nachičevanská autonomní sovětská socialistická republika. Krátce poté konečně vznikly správní orgány této ASSR a 9. února byla Ázerbájdžánskou SSR tato Nachičevanská ASSR oficiálně vyhlášena.. V roce 1926 byla přijata nachičevanská ústava.\n\nNejkomplikovanější byla situace v Abcházii. Následkem invaze Rudé armády do Gruzie patřila Abcházie k prvním regionům Gruzínské demokratické republiky, jež byly sovětizovány. Abchazští bolševičtí lídři tehdy po obsazení Suchumu a po zmatcích s invazí souvisejících dne 31. března 1921 vyhlásili Socialistickou sovětskou republiku Abcházie, která měla být v rozporu s původním plánem nezávislá na Gruzii, v souladu s vůlí abchazských pracujících. Jelikož nebyl v následujících měsících vyřešen vztah nově vzniklé SSR ke Gruzii ani k sovětskému Rusku, byla dne 16. prosince 1921 podepsána se sovětskou Gruzií podepsána smlouva o unii, dle které se Abcházie stala „smluvní republikou“ se společnou správou vojenských, finančních a politických záležitostí, čímž došlo k podřízení SSR Abcházie pod Gruzínskou SSR. Tím pádem se Abcházie skrze Gruzii stala následující rok součástí ZSFSR, kde byla zprvu považována za člena s rovnoprávným postavením s Arménií, Gruzií a s Ázerbájdžánem. 19. února 1931 však byl na Stalinův rozkaz statut abchazské autonomie degradován ze svazové republiky na autonomní republiku, a tak byla Abcházie plně včleněna do Gruzínské SSR.\n\nV rámci Gruzie byla též zřízena Jihoosetská autonomní oblast a v rámci Ázerbájdžánu Náhorně-karabašská autonomní oblast.\nV prosinci roku 1936 však byla federace rozpuštěna a jejími nástupnickými subjekty byly tři členské sovětské republiky, tedy Arménská sovětská socialistická republika, Ázerbájdžánská sovětská socialistická republika a Gruzínská sovětská socialistická republika.\n\nNásleduje seznam vrcholných představitelů federace:\n\nPověřený tajemník zakavkazského regionálního výboru Ruské komunistické strany (bolševiků)\nPrvní tajemník zakavkazského regionálního výboru Ruské komunistické strany (bolševiků)\nPrvní tajemník zakavkazského výboru Komunistické strany Sovětského svazu\n\nSpolupředsedové Rady unie ZSFSR\n\n\nSpolupředsedové Ústředního výkonného výboru ZSFSR\n\n\n\n\nPředseda Rady lidových komisařů ZSFSR\n\n\n"}
{"id": "266988", "url": "https://cs.wikipedia.org/wiki?curid=266988", "title": "Godsmack", "text": "Godsmack\n\nGodsmack je americká heavy metalová skupina pocházející z Lawrence, Massachusetts. Kapelu tvoří frontman a skladatel písní Sully Erna, kytarista Tony Rombola, baskytarista Robbie Merrill a bubeník Shannon Larkin. Během své působnosti vydali Godsmack již pět studiových alb, jedno EP, jedno demo, tři DVD a po celém světě prodali více jak 19 milionů nahrávek.\n\nSkupina se může pyšnit třemi studiovými deskami (\"Faceless\", \"IV\", a \"The Oracle\"), které dobyly vrchol Billboard 200. V Billboard Hot Mainstream Rock Tracks (prestižní rocková hitparáda) se patnáct písní od kapely umístilo v Top 5, takového úspěchu nedosáhly ani tak světoznámé skupiny jako Linkin Park nebo Metallica. Godsmack také často vystupují na velkých festivalech typu Ozzfest. V současnosti je to jedna z nejpopulárnějších heavy metalových skupin ve Spojených státech.\n\nV únoru 1995 se Sully Erna rozhodl založit kapelu, ve které by figuroval jako zpěvák. Rozhodnutí to bylo zarážející, protože Sully Erna měl dlouholetou praxi v hraní na bicí (23 let), dokonce hrál v již rozpadlé kapele Strip Mind. Název nově vzniklé skupiny zněl The Scam a skládala se z již zmíněného Ernyho, baskytaristy Robbieho Merrillla, kytaristy Lee Richardse a bubeníka Tommyho Stewarta. Po nahrání dema si formace rychle změnila jméno na Godsmack. Kapela začala vystupovat po malých klubech v jejich domovském městě Bostonu. Písně jako „Whatever\" a „Keep Away\" si rychle získaly slušný ohlas u místních posluchačů a Godsmack se stávali v Bostonu (potažmo v celé Nové Anglii) poměrně populární.\n\nNázev skupiny je podle Merrilla odvozen z písně „God Smack\" od Alice in Chains (baskytarista tak informoval na DVD Smack This!). Na druhou stranu, zpěvák Erna v jednom z interviewů uskutečněném roku 1999 oznámil, že jméno Godsmack je inspirováno barovým humorem. Jak frontman prohlásil: „Byli jsme si vědomi existence stejnojmenné písně od Alice in Chains, ale příliš nás to neovlivnilo.\"\n\nV roce 1996 se ke skupině připojil kytarista Tony Rombola a bubeník Joe D'Arco. Stalo se tak po odchodu Richardse a Stewarta (první opustil Godsmack kvůli svému malému synovi a druhý kvůli osobním problémům). Ještě v tomtéž roce kapela nahrála své první studiové CD nazvané \"All Wound Up\". Tvorba desky trvala pouhé tři dny a stála 2600 dolarů.\n\nDalší dva roky Godsmack vystupovali po celém Bostonu, bez větších úspěchů. Nakonec se \"All Wound Up\" dostalo do rukou DJ Rocko, který pracoval pro rádio WAAF (FM). Ve vysílání této stanice se začala velmi často hrát píseň „Keep Away\", přičemž se dokázala probojovat na první místo bostonské rockové hitparády. Vydavatelství Newbury Comics souhlasilo s prodáváním nahrávky ve svých obchodech, což byl pro Godsmack velký skok vpřed. Po úspěchu „Keep Away\" se kapela rozhodla nahrát nový song, „Whatever\", který se stejně jako „Keep Away\" stal neobyčejně populární.\n\nV jednom rozhovoru Sully Erna konstatoval: „Před tím, než si našeho CD všimla WAAF (FM), prodali jsme tak 50 kopií měsíčně. Náhle začaly prodeje rychle stoupat. Bylo to bláznivé a nejzvláštnější na tom bylo, že jsme nemuseli hnout ani prstem. Po tolika letech se daly věci konečně do pohybu.\"\n\nV létě 1998 podepsali Godsmack nahrávací smlouvu s Universal/Republic. Joe D'arco opustil skupinu, protože měl řadu osobních problémů s Ernou a kapela přijala Tommyho Stewarta, který v Godsmack již nějakou dobu působil. \"All Wound Up\", první studiová deska kapely byla od základu předělána a její materiál použit na následujícím albu. Skupina dokončila svůj stejnojmenný debut \"Godsmack\" a o šest týdnů později (25. srpna 1998) jej vydala. V tomto období Godsmack odstartovali své první turné „The Voodoo Tour\". Kapela samozřejmě vyrazila i na další koncerty a velké festivaly, příkladem může být Ozzfest a Woodstock 1999. Následovalo evropské turné pod křídly legendárních Black Sabbath. Roxanne Blanford z Allmusic dala albu \"Godsmack\" tři z pěti hvězdiček a napsala: „Godsmack zcela jistě přivedli metal do nové technologické doby.\" Deska je první nahrávkou skupiny, která se umístila v Billboard 200 (22. místo). CD \"Godsmack\" se stalo v roce 1999 ve Spojených státech zlaté (500 000+) a roku 2001 4x platinové (4000 000+).\n\nAlbum je vnímáno kontroverzně, hlavně kvůli textům obsahující časté nadávky. Jeden otec si po poslechnutí desky patřící synovi šel stěžovat do obchodního řetězce Wal-Mart na dostupnost \"Godsmack\" malým dětem. Na to Wal-Mart a Kmart (další obchodní řetězec) stáhli nahrávku ze svých prodejen. Godsmack a jejich hudební vydavatel později opatřili album nálepkou Parental Advisory (dostupné osobám starším 17 let), tím pádem bylo CD opět umístěno do velkoobchodů. Sully Erna mluvil o této situaci v časopise Rolling Stone: „Naše deska byla v obchodech více jak rok bez parental advisory a toto byla první a jediná stížnost…. Nakonec jsme se však rozhodli opatřit \"Godsmack\" zmíněnou visačkou.\" Tyto spory se prodejnosti alba vůbec nedotkly, ba naopak. Jak prohlásil Sully Erna: „Kontroverze \"Godsmack\" mladé přímo popichovala ke koupi nahrávky, aby mohli zjistit, co je na desce tak zvláštní.\"\n\nV roce 2000 se Godsmack vrátili do studia a po multi-platinovém úspěchu \"Godsmack\" začali pracovat na novém studiovém albu \"Awake\". Deska se dostala do prodeje 31. října 2000 a debutovala na 5. místě Billboard 200 s prodeji činícími v otevíracím týdnu 256 000 kusů. \"Awake\" se i přes komerční úspěch nepodařilo dosáhnout prodejnosti \"Godsmack\", ovšem to nic nemění na tom, že je nahrávka v USA prohlášena za 2x platinovou (2000 000+). Singl „Awake\" se stal prvním songem od Godsmack, který obsadil 1. místo v americké Hot Mainstream Rock Tracks. Píseň „Vampires\" obdržela nominaci Grammy za Best Rock Instrumental Performance (nejlepší rockovou instrumentální píseň) pro rok 2002. Po vydání \"Awake\" se Godsmack odebrali do Evropy, kde podporovali turné Limp Bizkit. Erna o této době řekl: „Vystupovali jsme nonstop od srpna 1998, takže většina textů k \"Awake\" byla napsána během cestování mezi Amerikou a Evropou.\" Vystoupení na Ozzfestu bylo vlastně jediné, kde Godsmack nevévodili. Kapela hrála na Ozzfestu roku 2000, tedy již podruhé.\n\nDvě písně z \"Awake\" („Sick of Life\" a „Awake\") byly armádou Spojených států použity v jejích televizních reklamách jako doprovodná hudba. Erna informoval: „Někdo v armádě je náš fanoušek a oslovil nás, jestli nemůže použít naši hudbu na propagaci náboru rekrutů do armády a my jsme souhlasili.\" Avšak, jak Erna doplnil: „Godsmack nepodporují žádný ozbrojený konflikt nebo agresi vůči cizí zemi, v tomto nejsme zastánci naší vlády a nestrkáme nos do věcí jiných lidí. Co děláme je to, že podporujeme naše vojáky. Muže a ženy, kteří jdou kamkoliv, aby bojovali za naši vlast, naše životy a svobodu. Tak to cítím já.\"\n\nRoku 2002 byl Erna požádán o napsání a nahrání písně k soundtracku pro film The Scorpion King (Král Škorpion). Tento film patří k sérii snímků Mumie, přičemž jeho předchůdce je The Mummy Returns (Mumie se vrací). Godsmack tedy vytvořili píseň „I Stand Alone\" a k ní i potřebný videoklip. „I Stand Alone\" je jeden z největších hitů kapely, který dominoval rockovým rádiím v Americe a je certifikován jako zlatý (500 000+). Píseň byla také použita ve hře .\n\nJeště před započetím tvorby třetího studiového alba, odešel od Godsmack znovu Tommy Stewart (opět kvůli osobním rozdílům). Místo bubeníka rychle obsadil Shannon Larkin (dřívější člen skupin Ugly Kid Joe, Souls at Zero, Wrathchild America, MF Pitbulls) a Godsmack nahráli své nové album \"Faceless\". Deska se umístila na 1. místě Billboard 200, prodávající v první týdnu 269 000 kopií. \"Faceless\" tím pádem dokázalo vystrnadit z prvního místa CD \"Meteora\" od nu metalové formace Linkin Park. Nahrávka se navíc umístila na 9. místě Top Canadian Albums a na 1. místě Top Internet Albums, kde kralovala po dva týdny. Následovalo ohromující turné po boku Metallicy, zahrnující velkou část Ameriky a Evropy. Nakonec bylo \"Faceless\" v USA certifikováno jako platinové (1000 000+).\n\nÚvodní singl z \"Faceless\" je „Straight Out of Line\". Tato píseň prorazila do Billboard Hot 100 a okupovala 73. místo. Rovněž získala nominaci Grammy za Best Hard Rock Performance (nejlepší hard rockové provedení), ovšem cenu nevyhrála (vítězem byl singl „Bring Me to Life\" od Evanescence). Song „I Fucking Hate You\" byl použit v televizním spotu propagující film .\n\nAlbum dostalo své jméno po incidentu u bazénu, který později objasnil Larkin a Erna. Baskytarista Merrill ovšem uvedl jiné tvrzení: „Jméno \"Faceless\" vystihuje pocity celé kapely. Navzdory úspěchu komerčnímu a prodejnímu, jsme měli pocit, že to stále není ono.\"\n\n16. března 2004 realizovali Godsmack akustické EP \"The Other Side\". Deska debutovala na 5. místě Billboard 200 s 98 000 prodanými nosiči v otevíracím týdnu, což je na EP (navíc akustické) neobvykle vysoká pozice. CD obsahuje dříve nezveřejněné písně i nově předelané známé singly. Jeden z nových songů (druhý singl z \"The Other Side\"), „Touché\", nabízí k poslechu přizvaného kytaristu Lee Richardse a zpěváka Johna Kosco, který byl frontman nyní již rozpadlé kapely Dropbox. Další dvě nové akustické písně nesou titulky „Running Blind\" (první singl) a „Voices\". Song „Asleep\" je ve skutečnosti předělanou verzí singlu „Awake\" z druhého studiového alba \"Awake\". Na \"The Other Side\" se Godsmack vzdalují svým hutným, silným písním a přistupují k zjemnělému akustickému stylu, podobnému na EP od Alice in Chains (Sap a Jar of Flies). Kvůli této podobnosti byli Godsmack některými recenzenty kritizováni. I tak je \"The Other Side\" v USA označeno za zlaté (500 000+).\n\nV roce 2004 předskakovala skupina na turné Madly in Anger with the World tour pro Metallicu a vystupovala na koncertech společně s Dropbox. Později, na podzim 2004, uskutečnili Godsmack několik akustických show na podporu \"The Other Side\" a v té samé době dokončili turné s Metallicou.\n\n25. dubna 2006 spatřilo světlo světa čtvrté studiové album od Godsmack jednoduše nazvané \"IV\" a následované „The IV tour\" končící až v srpnu 2007. Album bylo produkováno Ernou a vytvořené světoznámým producentem Andy Johnsem, známého tvorbou \"Led Zeppelin IV\". Pilotním singlem z \"IV\" je píseň „Speak\", která dominovala americkým rockovým rádiím a probojovala se na 85. místo Billboard Hot 100. Deska samotná se umístila na 1. místě Billboard 200 a v úvodním týdnu prodala 211 000 kusů. \"IV\" je prozatím v USA certifikována jako zlatá. Kapela napsala pro album více jak čtyřicet písní, ovšem finální tracklist obsahoval pouze jedenáct songů. Larkin to okomentoval: „Je to Sullyho skupina a on má svou vizi. Prohrabal se všemi písněmi a vybral si ty songy, které chtěl mít na CD. Každý z nás říkal 'vše v pořádku'. On měl vždy představu o všem co se týká Godsmack, ať už to byl pouhý obal alba, produkce a tvorba, či vystupování v televizních show. Prostě všechno. Když je čas vybírat písně, je to jen Sullyho věc.\"\n\nJméno desky \"IV\" není odvozeno pouze z holého faktu, že je to čtvrtá plnohodnotná nahrávka od Godsmack, ale má své kořeny v zákulisním humoru, jak Larkin a Erna sdělili:\n\nAby oslavili deset let své působnosti, vydali Godsmack 4. prosince 2007 své největší hity na desce nazvané \"Good Times, Bad Times... Ten Years of Godsmack\". Album okupovalo 35. místo v Billboard 200 a prodalo v prvním týdnu 40 000 kopií. CD nabízí největší hity Godsmack, cover verzi známé písně „Good Times Bad Times\" od Led Zeppelin a DVD obsahující akustické vystoupení kapely v Las Vegas (přesněji v House of Blues). Po dokončení alba pořádali Godsmack akustické turné. Navzdory zprávám o plánované přestávce plynoucí z tvorby největších hitů, Erna informoval: „V žádném případě nechceme skončit, jen si chceme užít své desetileté výročí, toť vše. Až si dobijeme baterky tak se vrátíme větší a zkaženější, než kdykoliv předtím.\"\n\nV listopadu 2008 Larkin oznámil, že kapela nejspíše začne pracovat na novém albu. V létě 2009 Godsmack podporovali Mötley Crüe na festivalu Crüe Fest 2 a vypustili do rádií nový singl, „Whiskey Hangover\", který neměl být součástí žádného CD, ale nakonec figuroval v limitované edici nadcházejícího alba. Po turné se skupina vrátila do studia a odstartovala nahrávací proces. Deska měla dostat jméno \"Saints & Sinners\", ovšem název byl později změněn, protože není příliš originální. Producentem nahrávky je Erna a přizvaný Dave Fortman (produkoval desky kapely Slipknot a Evanescence). Páté studiové album Godsmack nese titulek \"The Oracle\" a zahajovalo svůj prodej 4. května 2010. Deska prodala 117 000 nosičů v otevíracím týdnu a debutovala tak na 1. místě Billboard 200. \"The Oracle\" je členy Godsmack popisována jako velmi silná, úderná nahrávka a sám Erna prohlásil: „Je to naše nejagresivnější album.\" První singl z desky se jmenuje „Crying Like A Bitch\" a stejně jako předešlé „I Stand Alone\" nebo „Speak\" si vydobyl náležitý respekt. Píseň je zatím třetí počin od kapely, který prorazil do Billboard Hot 100 (74. místo).\n\nKapelu po hudební stránce ovlivnili hlavně Alice in Chains, Black Sabbath, Led Zeppelin, Aerosmith, Judas Priest, Pantera, Metallica a Rush (souhlasně to tvrdí Erna, Larkin a Rombola). Erna označil Laynea Staleyho za svůj přední hudební vzor. Web Subvulture.com popisuje první dvě alba od Godsmack jako velmi podobná desce \"Dirt\" od Alice in Chains. Současnější tvorba se již vzdaluje produkci Alice in Chains a sám zpěvák Erna prohlásil: „Nikdy jsem je v naší hudbě neslyšel.\"\n\nServer Alternative Press popisuje skupinu jako „vřející, silně kytarový hybrid všeho, co je těžké, minulé a současné.\" Katherine Turmanová z Amazon.com označila muziku Godsmack za „temnou, vířející a impozantní.\"\n\nZpěv Sullyho Erny je přirovnáván k hrdelně zlověstným vokálům Laynea Stalyho a bručícím, metalovým growlů Jamese Hetfielda. Merrillovo hraní na basu se popisuje jako silné a propracované. Tony Rombola je často chválen za svá osobitá kytarová sóla a bubnování Shannona Larkina je přirovnáváno k práci Neila Pearta a Johnyho Bonhama.\n\n\n\nGrammy Awards\n\n"}
{"id": "266991", "url": "https://cs.wikipedia.org/wiki?curid=266991", "title": "Římskokatolická farnost Lipník u Hrotovic", "text": "Římskokatolická farnost Lipník u Hrotovic\n\nŘímskokatolická farnost Lipník u Hrotovic je územní společenství římských katolíků v děkanátu Třebíč s farním kostelem sv. Jana Křtitele.\nDo farnosti náleží území těchto obcí:\nO farnosti je první zmínka z roku 1237, prvním písemně doloženým farářem, který v Lipníku na faře bydlel, byl následující rok jistý Walther. V letech 1547 až 1620 byla lipnická fara evangelická. Po rekatolizaci spravovali farnost kněží z Myslibořic. Farnost byla obnovena až roku 1785. \nJmenovitý seznam duchovních správců je doložen od roku 1860. Duchovním správcem farnosti je v současnosti farář z valečské farnosti. Administrátorem excurrendo byl od 1. září 2004 do října 2015 R. D. Mgr. Jiří Bradáč. Od listopadu 2015 byl ustanoven administrátorem excurrendo ad interim R. D. Mgr. Pavel Bublan. Toho ve funkci vystřídal od 15. března následujícího roku D. PhDr. Jindřich Zdík Zdeněk Charouz, Th.D., OPraem. Od 1. srpna 2016 je správcem farnosti R. D. Mgr. Michal Seknička z Valče.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. září. Adorační den připadá na 5. února.\n\nNa území farnosti se každoročně koná tříkrálová sbírka. V roce 2015 se při ní v Lipníku vybralo 8 159 korun, v Klučově 4 026 korun, v Ostašově 4 865 korun a v Petrůvkách 2 622 korun. Při sbírce v roce 2018 se v Lipníku vybralo 9 832 korun, v Klučově 4 285 korun, v Ostašově 5 863 korun a v Petrůvkách 3 550 korun.\n\nBěhem prázdnin nabízí farnost tábory pro mladší i starší děti a také pro rodiny s dětmi. Modlitby matek se konají každý čtvrtek na faře ve Valči.\nLipnickým rodákem byl českobudějovický biskup Josef Hlouch, který měl ve zdejším kostele v roce 1926 primici. Zatím posledním novoknězem, pocházejícím z farnosti, je kapucín Jiří Kryštof Javůrek (primice 2002).\n\n"}
{"id": "266992", "url": "https://cs.wikipedia.org/wiki?curid=266992", "title": "Ázerbájdžánská sovětská socialistická republika", "text": "Ázerbájdžánská sovětská socialistická republika\n\nÁzerbájdžánská sovětská socialistická republika, (: \"Азәрбајҹан Совет Сосиалист Республикасы - Azärbajdžan Sovet Socialist Respublikasy\", : \"Азербайджанская Советская Социалистическая Республика - Azerbajdžanskaja Sovetskaja Socialističeskaja Respublika\"), byla svazovou republikou SSSR v kavkazském regionu. Rozloha činila 86 600 km² a hlavním městem bylo Baku. V r. 1982 měla 6,3 mil. obyvatel, z toho 78,1 % tvořili Ázerbájdžánci, dále Rusové a Arméni.\n\nÁzerbájdžánská SSR hraničila na severu s RSFSR, na severozápadě s Gruzínskou SSR, na východě s Arménskou SSR a na jihu s Íránem. Východ omývalo Kaspické moře. Součástí Ázerbájdžánské SSR byly také Nachičevanská autonomní sovětská socialistická republika a Náhorno-Karabašská autonomní oblast.\n\nÁzerbájdžánská SSR vznikla zánikem Zakavkazské sovětské federativní socialistické republiky v roce 1936. Po rozpadu SSSR v roce 1991 získala republika samostatnost a vznikl tak nezávislý Ázerbájdžán.\n\nÁzerbájdžánská SSR se stala během socialistické výstavby průmyslovou republikou s rozvinutým kolektivním zemědělstvím. Průmysl byl zaměřen na těžbu a zpracování ropy a zemního plynu. Dále těžba rud železa a barevných kovů, energetika, petrochemie, průmysl chemický, plastických hmot, průmyslových hnojiv, strojírenský (těžební zařízení), elektrotechnický, hutnictví železa (ocelárny, válcovny trub) a neželezných kovů, textilní (vlna, hedvábí), papírenský, stavebních hmot, kožedělný, potravinářský (vinařský, konzervárenský, rybný), tabákový. V zemědělství důležité zavodňování. Pěstování obilnin, bavlníku, brambor, tabáku, ovoce, vinné révy a tabáku. Chov ovcí a koz (5,5 mil. ks v r. 1981), skotu a bource morušového.\n\n\n(2. 11. 1917 -) 25. 4. 1918 - 31. 7. 1918 - Stepan Georgiyevich Shaumyan – předseda Rady lidových komisařů bakuské komuny\n\n22. 4. 1918 - 26. 5. 1918 - Nikoloz Simonis dze Chkheidze – předseda shromáždění; SDWP\n\n28. 5. 1918 - 17. 6. 1918 - Memmed Emin Aga ogly Resulzade – předseda Národní rady; TPM\n\n17. 6. 1918 - 16. 11. 1918 - Fath Ali Khan Khoyski – předseda prozatímní vlády; TPM\n\n16. 11. 1918 - 7. 12. 1918 - Memmed Emin Aga ogly Resulzade – předseda Národní rady; TPM\n\n7. 12. 1918 - 2. 2. 1920 - Hasan bey Meshedi Husseyn ogly Agayev – první náměstek předsedy parlamentu; TPM\n\n2. 2. 1920 - 27. 4. 1920 - Mammad Yusif Hajibaba ogly Kafarov – první náměstek předsedy parlamentu; TPM\n\n28. 4. 1920 - 16. 5. 1920 - Mirza Davud Bagir ogly Husseynov – náměstek předsedy Prozatímního revolučního výboru; AKP\n\n16. 5. 1920 - 21. 5. 1921 - Nariman Kerbalay Nadzhaf ogly Narimanov – předseda Prozatímního revolučního výboru; AKP\n\n21. 5. 1921 - 6. 5. 1922 - Mukhtar Haji ogly Hajiyev – předseda Ústřední výkonné rady; AKP\n\n6. 5. 1922 - 18. 9. 1929 - Samed Aga Agamali ogly Aliyev – předseda Ústřední výkonné rady; AKP\n\n12. 3. 1922 - 13. 12. 1922 - Nariman Kerbalay Nejef ogly Narimanov – člen Svazové rady za Ázerbájdžánskou SSR (další dva kolegové z Arménské SSR a Gruzínské SSR); AKP\n\n13. 12. 1922 - 1929 - Samed Aga Agamali ogly Aliyev – předseda Ústředního výkonného výboru Ázerbájdžánské SSR; CPTSSF\n\n1929 - 13. 12. 1931 - Gazanfar Makhmud ogly Musabekov – předseda Ústředního výkonného výboru Ázerbájdžánské SSR; CPTSSF\n\n13. 12. 1931 - 5. 12. 1936 - Sultan Medzhid ogly Efendiyev – předseda Ústředního výkonného výboru Ázerbájdžánské SSR; CPTSSF\n\n5. 12. 1936 - 10. 6. 1937 - Sultan Medzhid ogly Efendiyev – předseda Ústředního výkonného výboru; AKP\nčerven 1937 - 19. 7. 1938 - Mir Bashir Fattakh ogly Kasumov – úřadující předseda Ústředního výkonného výboru; AKP\n\n19. 7. 1938 - 21. 7. 1938 - Mir Teimur Mir Alekper ogly Yakubov – předseda Nejvyššího sovětu; AKP\n\n21. 7. 1938 - 23. 4. 1949 - Mir Bashir Fattakh ogly Kasumov – předseda prezídia Nejvyššího sovětu; AKP\n18. 5. 1949 - 9. 3. 1954 - Nazar Heydar ogly Heydarov – předseda prezídia Nejvyššího sovětu; AKP\n9. 3. 1954 - 23. 1. 1958 - Mirza Azhdar ogly Ibrahimov – předseda prezídia Nejvyššího sovětu; AKP\n23. 1. 1958 - 26. 11. 1959 - Ilyas Kerim ogly Abdullayev – předseda prezídia Nejvyššího sovětu; AKP\n26. 11. 1959 - 16. 11. 1961 - Saftar Mamed ogly Dzhafarov – předseda prezídia Nejvyššího sovětu; AKP\n29. 12. 1961 - 25. 12. 1969 - Mamed Abdul ogly Iskenderov – předseda prezídia Nejvyššího sovětu; AKP\n25. 12. 1969 - 30. 12. 1985 - Kurban Ali ogly Khalilov – předseda prezídia Nejvyššího sovětu; AKP\n30. 12. 1985 - 22. 6. 1989 - Suleiman Bayram ogly Tatliyev – předseda prezídia Nejvyššího sovětu; AKP\n\n22. 6. 1989 - 18. 5. 1990 - Elmira Mikail kyzy Kafarovová – předsedkyně prezídia Nejvyššího sovětu; AKP\n\n19. 5. 1990 - 5. 2. 1991 - Ayaz Niyazi oğlu Mütəllibov - prezident; AKP\n\n5. 2. 1991 - 25. 12. 1991 (- 6. 3. 1992) - Ayaz Niyazi oğlu Mütəllibov - prezident; bezp.\n\n1 ASSR, 1 AO, 61 rajónů\n"}
{"id": "266994", "url": "https://cs.wikipedia.org/wiki?curid=266994", "title": "Arménská sovětská socialistická republika", "text": "Arménská sovětská socialistická republika\n\nArménská sovětská socialistická republika ( \"Հայկական Սովետական Սոցիալիստական Հանրապետություն - Hajkakan Sovetakan Socialistakan Hanrapetuthjun\", \"Армянская Советская Социалистическая Республика - Armjanskaja Sovetskaja Socialističeskaja Respublika\") byla svazovou republikou SSSR v oblasti Kavkazu. Měla 29 800 km², hlavním město byl Jerevan. V r. 1982 měla 3,17 mil. obyvatel, z toho 89,7 % tvořili Arméni, dále pak Ázerbájdžánci, Rusové a Kurdové.\n\nArménská SSR hraničila na severu s Gruzínskou SSR, na severovýchodě, východě a jihozápadě s Ázerbájdžánskou SSR, na jihu s Íránem a na západě s Tureckem.\n\nArménská SSR vznikla na území současné Arménie zánikem Zakavkazské sovětské federativní socialistické republiky v roce 1936 po přijetí nové sovětské ústavy. Po rozpadu SSSR v roce 1991 získala republika samostatnost a vznikla tak nezávislá Arménie.\n\nBěhem socialistické výstavby byla vybudována průmyslová republika s rozvinutým kolektivním zemědělstvím. Průmysl byl zaměřen na hutnictví barevných kovů a hliníku a na energetiku (tepelné elektrárny, hydroelektrárny, atomová elektrárna). Dále průmysl strojírenský, elektrotechnický, chemický, plastických hmot a umělých hnojiv, textilní, kožedělný, stavebních hmot (mramor, tuf), potravinářský, konzervárenský, vinařský. V zemědělství důležité zavlažování. Pěstování vinné révy, ovoce, bavlníku, řepy, tabáku, pšenice a ječmene. Chov skotu na maso a mléko (780 tis. ks, 1981), ovcí a koz (2,25 mil. ks, 1981).\n\n22.4.1918-26.5.1918 – Nikoloz Simonis dze Chkheidze – předseda Shromáždění; SDWP\n\n30.5.1918-1.8.1918 – Avetis Arakeli Aharonyan – předseda Národní rady; HHD\n1.8.1918-5.8.1919 – Avetik Hovhannesi Sahakyan – předseda Arménské rady; HHD\n\n5.8.1919-2.12.1920 – Avetis Arakeli Aharonyan – předseda parlamentu; HHD\n\n29.11.1920-5.(?)5.1921 – Sarkis Hovhannesi Kasyan – předseda Vojenského revolučního výboru; HKK\n5.(?)5.1921-21.5.1921 – Aleksandr Teodorosi Miasnikyan – předseda Vojenského revolučního výboru; HKK\n\n21.5.1921-2.2.1922 – Aleksandr Teodorosi Miasnikyan – předseda Rady lidových komisařů; HKK\n\n2.2.1922-24.6.1925 – Sarkis Sahaki Ambartsumyan – předseda Ústředního výkonného výboru; HKK\n\n12.3.1922-13.12.1922 – Aleksandr Fyodorovich Miasnikyan – člen Svazové rady (další dva kolegové z Ázerbájdžánské SSR a Gruzínské SSR); HKK\n\n13.12.1922-červen 1925 – Sarkis Saakovich Ambartsumyan – předseda Ústředního výkonného výboru Arménské SSR; CPTSSF\n\nčerven 1925-červenec1927 – Sarkis Meliksetovich Khanoyan – předseda Ústředního výkonného výboru Arménské SSR; CPTSSF\n\nčervenec 1927-únor 1931 – Sarkis Ivanovich Kasyan – předseda Ústředního výkonného výboru Arménské SSR; CPTSSF\n\núnor 1931-leden 1935 – Armenek Artyomovich Ananyan – předseda Ústředního výkonného výboru Arménské SSR; CPTSSF\n\nleden 1935-5.12.1936 – Sergo Nikolayevich Martikyan – předseda Ústředního výkonného výboru Arménské SSR; CPTSSF\n\n5.121936-říjen 1937 – Gevorg Saribekovich Anesoglyan – předseda Ústředního výkonného výboru; HKK\nlistopad 1937-12.7.1938 – Matsak Petrosovich Papyan – úřadující předseda Ústředního výkonného výboru; HKK\n12.7.1938-14.7.1938 – Khachik M. Akopdzhanyan – předseda Nejvyššího sovětu; HKK\n14.7.1938-1.4.1954 – Matsak Petrosovich Papyan – předseda prezídia Nejvyššího sovětu; HKK\n1.4.1954-4.4.1963 – Shmalon Minasovich Arushanyan – předseda prezídia Nejvyššího sovětu; HKK\n\n4.4.1963-3.7.1975 – Nagush Khachaturovich Arutyunyan – předseda prezídia Nejvyššího sovětu; HKK\n\n3.7.1975-3.12.1985 – Babken Yesayevich Sarkisov – předseda prezídia Nejvyššího sovětu; HKK\n\n6.12.1985-4.8.1990 – Grant Mushegovich Voskanyan – předseda prezídia Nejvyššího sovětu; HKK\n\n4.8.1990-11.11.1991 – Levon Akopovich Ter-Petrosyan – předseda Nejvyššího sovětu; HHS\n\n11.11.1991-25.12.1991 (-3.2.1998) – Levon Hakobi Ter-Petrosyan – prezident; HHS\nCTPSSF = Komunistická strana Zakavkazské sovětské socialistické federace,\nHHS = Pan-arménské národní hnutí,\nHKK = Arménská komunistická strana,\nHDD = Arménská revoluční federace (dašnaci),\nSDWP = Sociálně demokratická dělnická strana (menševici)\n"}
{"id": "266996", "url": "https://cs.wikipedia.org/wiki?curid=266996", "title": "Seznam britských letadlových lodí", "text": "Seznam britských letadlových lodí\n\nTento seznam obsahuje letadlové lodě Britského námořnictva. V závorce za jménem lodi je uvedeno trupové označení dané lodi.\n\n\n\n\n\n\n\n\n\n\n\n\n\n\n"}
{"id": "266997", "url": "https://cs.wikipedia.org/wiki?curid=266997", "title": "Římskokatolická farnost Okříšky", "text": "Římskokatolická farnost Okříšky\n\nŘímskokatolická farnost Okříšky je územní společenství římských katolíků v Okříškách, s farním kostelem Jména Panny Marie. Do farnosti náleží pouze území městyse Okříšky.\nDuchovním správcem farnosti je farář z přibyslavické farnosti. Od 1. srpna 2012 je jím P. Mgr. Jacek Kruczek.\nDnem vzájemných modliteb farností za bohoslovce a bohoslovců za farnosti brněnské diecéze je 11. červen. Adorační den připadá na 9. července.\n\n"}
{"id": "266998", "url": "https://cs.wikipedia.org/wiki?curid=266998", "title": "Gruzínská sovětská socialistická republika", "text": "Gruzínská sovětská socialistická republika\n\nGruzínská SSR (gruzínsky: საქართველოს საბჭოთა სოციალისტური რესპუბლიკა, rusky: Грузинская Советская Социалистическая Республика) byla jedna z 15 republik Sovětského svazu.\n\nVznikla 25. února 1921 a do roku 1936 byla společně s Ázerbájdžánskou a Arménskou SSR součástí Zakavkazské sovětské federativní socialistické republiky. Oddělila se po zániku Zakavkazké SFSR v roce 1936. Samostatnost Gruzie na SSSR byla schválena již v listopadu roku 1990, kdy byla rozhodnutím demokratického parlamentu přejmenována na Gruzínskou republiku. Skutečné samostatnosti se Gruzie dočkala až po rozpadu SSSR roku 1991.\n\nGruzínská SSR byla vyhlášena 25. února 1921 v den, když do hlavního města Tbilisi vpochodovala vojska Rudé armády, a 2. března téhož roku byla přijata tehdejším vedením Revkomu gruzínská sovětská ústava. Od 12. března 1922 do 5. prosince 1936 byla Gruzínská SSR včleněna do Zakavkazské sovětské federativní socialistické republiky společně s Arménií a Ázerbájdžánem. V roce 1936 se Zakavkazská SFSR rozpadla.\n\nNa Gruzii čtrnáctiletá nadvláda Zakavkazské federace zanechala nemálo následků. Sovětské vedení nařídilo odevzdat část území Turecku (celou historickou gruzínskou provincii Tao-Klardžetii), Ázerbájdžánu (celé historické provincie Heretie a Saingilo), Arménii (provincii Lori) a Rusku (část historického regionu Chevi).\nSovětská vláda začala v Gruzii terorem. Během prvních tří let po invazi Rudé armády bylo zabito nebo popraveno na 50 000 obyvatel země. Dalších více než 150 000 padlo za oběť stalinským čistkám nebo na rozkaz tvrdou rukou vládnoucího prvního tajemníka gruzínské komunistické strany Lavrentije Beriji.\n\nBěhem druhé světové války se o Kavkaz a zejména jeho ropná pole začalo zajímat nacistické Německo, avšak do Gruzie se neprobojovalo. Přesto zaznamenala ohromné ztráty. Do Velké vlastenecké války se zapojilo na 700 tisíc Gruzínců a vrátila se pouze polovina. Během bojů sloužila Gruzie jako zásobitel potravin, textilií a munice. Nicméně část Gruzínců se přidala na Hitlerovu stranu a v rámci Wehrmachtu utvořili tzv. Gruzínskou legii. Během perzekuce celých národů, které Stalin podezříval z podpory nacistů, Gruzie získala část území na severním Kavkazu, ale jen do roku 1957.\n\nDruhá světová válka však kromě porážky nacismu přinesla do země i vlnu gruzínského nacionalismu, který se držel až do Stalinovy smrti. 9. března 1956 se v Tbilisi uskutečnila rozsáhlá demonstrace proti Chruščovově politice destalinizace a proti jeho kritice gruzínského národa a tradic. Střet s pořádkovými jednotkami přinesl až sto mrtvých. Stalinova centralistická vláda byla totiž po celou dobu v Gruzii dost ctěna. Nicméně Chruščovovy reformy a decentralizaci moci v 50. letech přijalo sovětské vedení Gruzie kladně a vybudovalo si silnou mocenskou základnu.\n\nKromě státem kontrolovaného hospodářství se v Gruzii mnohem více než jinde v SSSR rozmohlo nelegální soukromé podnikání, jež fungovalo v rámci šedé ekonomiky, a kapitalismus. Oficiální údaje o výsledcích hospodaření a ekonomickém růstu Gruzínské SSSR byly pravidelně nejhorší v celém SSSR, ale jeho obyvatelé byli z celého SSSR, co do vlastnictví pozemků, automobilů a elektroniky, nejbohatší a měli na svých kontech největší finanční rezervy na počet obyvatel. Tím pádem byla z Gruzie tenkrát nejvýkonnější ekonomika v rámci SSSR. S dobrým ekonomickým postavením úzce korespondovala i míra vzdělání obyvatelstva. Gruzie měla také ze všech svazových republik nejvíce absolventů odborného vyššího vzdělání a vysokoškoláků.\n\nBylo to všechno však za cenu velmi rozsáhlé korupce. Míra korupce se ve zbytku SSSR pohybovala okolo nuly, ale v Gruzii byla natolik rozmohlá a všeobecná, že si toho brzy všimly i autority v Moskvě. Tehdejší první tajemník komunistické strany v Gruzii Vasil Mžavanadze byl kvůli korupčnímu skandálu odstraněn z funkce za přispění jeho ambiciózního ministra vnitra Ševardnadzeho, který byl znám svým odhodláním proti rozbujelé korupci bojovat. Ševardnadze poté nastoupil na Mžavanadzeho místo a vládl od roku 1972 do 1985. Během svého funkčního období pozvedl oficiální gruzínskou ekonomiku na vysokou úroveň a nechal uvěznit za korupci stovky svých podřízených.\n\nV roce 1978 se do Gruzie vrátilo silné nacionální cítění, které během 60. let dost uvadlo, a v Tbilisi se demonstrovalo proti sovětskému vedení. Obyvatelé požadovali revizi ústavy a zejména pasáží o úředním jazyku. Ševardnadze tlaku nakonec ustoupil a 14. dubna 1978 prosadil ústavní změny, které garantovaly existenci a rozvoj gruzínského jazyka. Tento den se také stal svátkem gruzínského jazyka. V té samé době také probíhalo rozsáhlé zatýkání disidentů, kteří volali po dodržování lidských práv.\nKdyž byl Ševardnadze povýšen na pozici sovětského ministra zahraničí, byl za něj v roce 1985 dosazen do křesla prvního tajemníka konzervativec Džumber Patiašvili, který se jen těžko vyrovnával se změnami a s perestrojkou a sílícím národním hnutím Gruzínců i národnostních menšin. Velmi časté byly spory mezi jednotlivými komunisty různých národností a na ulicích docházelo ke krvavým nepokojům, zejména v Jižní Osetii, které přerostly v krátkou občanskou válku. 9. dubna 1989 se v Tbilisi odehrála pokojná demonstrace před úřadem vlády, kterou vedení země nechalo rozprášit armádou. Dvacet lidí přišlo o život a stovky jich bylo zraněno nebo přiotráveno slzným plynem. Tento incident nastartoval změny, které nakonec vedly ke konci sovětské vlády. Politika se velice radikalizovala a dokonce i mnozí dříve poslušní komunisté začali hlasitě volat po nezávislosti na SSSR.\n\nDošlo k několika ústavním změnám a dne 28. října 1990 se v Gruzínské SSR uskutečnily první demokratické parlamentní volby, které vyhrála koalice disidentů a prodemokratických nových politických stran, tzv. Kulatý stůl-Svobodná Gruzie. 15. listopadu pak byla Gruzínská SSR přejmenována na Gruzínskou republiku, byla odstraněna vedoucí úloha jediné strany, a byla vyhlášena autonomie na moskevské moci. 31. března 1991 se uskutečnilo referendum o obnovení nezávislosti, pro kterou hlasovalo přes 90 % obyvatel Gruzie, takže gruzínský parlament pak dne 9. dubna 1991 vyhlásil úplnou nezávislost Gruzie. Ústava Gruzínské SSR však zůstala v platnosti až do 24. srpna 1995, když byla konečně přijata nová.\n\nGruzínská sovětská socialistická republika\n\n\nFederativní svaz sovětských socialistických republika Zakavkazska\n\n\nZakavkazská sovětská federativní socialistická republika\n\n\nGruzínská sovětská socialistická republika\n\n(pozn. CPTSSF = Komunistická strana zakavkazské sovětské socialistické federace, SKP = Gruzínská komunistická strana, FG = Svobodná Gruzie)\n"}
{"id": "267000", "url": "https://cs.wikipedia.org/wiki?curid=267000", "title": "Živá knihovna", "text": "Živá knihovna\n\nŽivá knihovna (s podtitulem Nesuď knihu podle obalu) je speciální typ knihovny, kde jsou namísto knih půjčováni lidé. Tyto živé knihy jsou „čteny\" pomocí rozhovorů a tím je odkrýván jejich osud. Osobnosti, které se v živé knihovně nachází, mají různé příběhy. Většinou se jedná o zástupce nejrůznějších menšin, se kterými se pojí také množství předsudků. Jsou to například lidé s jinou etnickou příslušností, sexuální orientací, náboženstvím, zdravotním stavem, životním stylem apod. \n\nTento projekt vznikl v Dánsku v roce 2001, velmi silně jej začaly šířit členské státy Rady Evropy a v České republice je v roce 2007 poprvé uvedla Jana Tikalová, ředitelka neziskové organizace OPIM. \n\nTimto konceptem se inspirovaly nejrůznější neziskové organizace s cílem odbourat předsudky a stereotypy spojené s danými menšinami. Živé knihovny pořádá nadále OPIM a to především ve školách, ale například i lidskoprávní organizace Amnesty International v rámci svého vzdělávacího projektu.\n\nŽivá knihovna má odbourat předsudky a stereotypy vůči menšinám. Návštěvníci knihovny získají osobní zkušenost se zástupci menšin, seznámí se s jejich příběhem a s problémy a bariérami, které musí tito lidé denně překonávat.\n\nMyšlenka Živé knihovny přišla z Dánska. Nevládní hnutí mládeže Stop the Violence zorganizovalo první Živou knihovnu v roce 2000 na festivalu Roskilde Music Festival. Živými knihami i čtenáři byli návštěvníci festivalu. \n\nČeská premiéra Živé knihovny se uskutečnila v červnu 2007 na festivalu United Island of Prague v Praze a také na letním festivalu Music in the park ve Stromovce. Knihovnu zde pořádala Organizace na podporu a integraci menšin (OPIM).\n\nŽivou knihovnu pak následně realizovaly také další neziskové organizace, například Nesehnutí nebo LOS - Liberecká občanská společnost. V současné době pořádá pravidelně Živé knihovny krom výše uvedených i organizace Amnesty International, v rámci svého vzdělávacího projektu FAIR PLAY – Studenti za rovnoprávnost. Projekt je určený žákům a studentům základních a středních škol a nízkoprahovým klubům. Živé knihovny Amnesty International probíhají v Praze, Brně, Ústí nad Labem, Ostravě a také na Slovensku. V červnu 2014 Amnesty International organizovala také veřejnou Živou knihovnu na romském festivalu Ghettofest v Brně. LOS – Liberecká občanská společnost patří mezi nejčastější realizátory této metody v rámci dílčích projektů i mimo ně. Celkem již zapojila více než 200 knih a oslovila tak přes 2.000 čtenářů, mezi nimiž byli především žáci základních a středních škol. \n\nMezi osobnosti, které představují živé knihy, patří například cizinci, uprchlíci, muslimové, Romové, vozíčkáři, nevidomí, homosexuálové, vegani, aktivisté za práva zvířat, bezdomovci apod. \n\nV knihovně je možné se setkat se třemi různými funkcemi.\n\n„KNIHY\" jsou originální a jedinečné osobnosti, které prezentují svůj životní osud a zkušenosti. Nejprve kniha vypráví čtenářům svůj příběh a následně probíhá diskuze.\n\n„ČTENÁŘI\" jsou ti, kteří naslouchají \"knihám\". Díky osobním rozhovorům se dozví informace o životě menšin. Mohou se knih zeptat na cokoliv, ale vždy s respektem a slušností.\n\n„KNIHOVNÍCI\" se starají o knihy a čtenáře, aby vše fungovalo, co nejlépe. Asistují, evidují čtenáře a pomáhají jim s výběrem knih. Tuto funkci zastávají pracovníci a dobrovolníci organizací, které danou knihovnu pořádají.\n\nČtenář Živé knihovny se musí registrovat a seznámit se s výpůjčními pravidly. Následně si vybere z katalogu knih tu, která ho zajímá. V katalogu jsou uvedené krátké knižní anotace. Poté si po stanovenou dobu může s knihou popovídat a vyslechnout si její příběh. Čtení může probíhat jednotlivě i v malých skupinách.\n"}
{"id": "267003", "url": "https://cs.wikipedia.org/wiki?curid=267003", "title": "Římskokatolická farnost Opatov na Moravě", "text": "Římskokatolická farnost Opatov na Moravě\n\nŘímskokatolická farnost Opatov na Moravě je územní společenství římských katolíků v děkanátu Třebíč, s farním kostelem sv. Bartoloměje\nDo farnosti náleží území těchto obcí:\n\nDuchovním správcem farnosti je farář z kněžické farnosti. Od 1. září 2013 je administrátorem excurrendo R. D. Mgr. Václav Novák.\n\nObjekt fary slouží především k rekreaci studentů, absolventů a zaměstnanců brněnského Biskupského gymnázia. Možnost ubytování je zde i pro veřejnost. Konají se zde dětské tábory, školy v přírodě, soustředění, duchovní obnovy, víkendové pobyty či adaptační kurzy.\n\nPravidelně se ve farnosti koná tříkrálová sbírka. V roce 2015 se při ní vybralo v Opatově 13 251 korun a v Brtničce 3 589 korun. Výtěžek sbírky v roce 2019 dosáhl v Opatově 19 932 korun, v Brtničce 3 710 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 19. červen. Adorační den připadá na nejbližší neděli po 20. květnu.\n\n"}
{"id": "267007", "url": "https://cs.wikipedia.org/wiki?curid=267007", "title": "Kim Kashkashian", "text": "Kim Kashkashian\n\nKim Kashkashian (* 31. srpna 1952 Detroit) je americká violistka arménského původu.\n\nHru na vilu studovala u známe pedagožky Karen Tuttle. Kashkashian za svou interpretaci získala mnohá ocenění, například Edisonovu cenu (1999) a Cenu Grammy za nejlepší klasické instrumentální sólo (2013) za album \"Kurtág / Ligeti: Music for Viola\" (2012). Mezi hudební skladatele, se kterými spolupracuje, patří Peter Eötvös, Krzysztof Penderecki, Sofia Gubajdulina či Tigran Mansurian.\n\nVyučuje na New England Conservatory of Music v Bostonu; v minulosti učila v Berlíně a Freiburgu. K jejím žákům patří například Julia Rebekka Adler, Sheila Browne, Lim Soon Lee nebo Diemut Poppen.\n\n"}
{"id": "267008", "url": "https://cs.wikipedia.org/wiki?curid=267008", "title": "František Čermák (tenista)", "text": "František Čermák (tenista)\n\nFrantišek Čermák (* 14. listopadu 1976 Valtice) je český tenisový trenér a bývalý profesionální tenista. Ve své kariéře na okruhu ATP World Tour vyhrál třicet jedna turnajů ve čtyřhře, z toho třináct v páru s krajanem Leošem Friedlem, a na dalších dvaceti čtyřech skončil jako poražený finalista.\n\nNa challengerech ATP a okruhu Futures získal jedenáct titulů ve dvouhře a třicet ve čtyřhře. V letech 2009–2010 nastupoval po boku Michala Mertiňáka, se kterým vyhráli základní skupinu londýnského Turnaje mistrů 2009 a vypadli v semifinále s Maxem Mirnym a Andy Ramem. V sezóně 2012 nastupoval do čtyřhry se Slovákem Filipem Poláškem.\n\nSpolu s Lucií Hradeckou získal grandslamový titul ve smíšené čtyřhře French Open 2013 po výhře nad dvojicí Kristina Mladenovicová a Daniel Nestor. Ve finále Australian Open 2013 nestačili na australský pár Gajdošová a Ebden.\n\nNa žebříčku ATP byl ve dvouhře nejvýše klasifikován v říjnu 2003 na 201. místě a ve čtyřhře pak v únoru 2010 na 14. místě.\n\nV českém daviscupovém týmu debutoval v roce 2005 utkáním baráže Světové skupiny proti Německu, v němž s Leošem Friedlem prohráli čtyřhru až po pětisetové bitvě, která trvala téměř 4 hodiny. Do září 2012 v soutěži nastoupil ke dvěma mezistátním utkáním s bilancí 0–1 ve dvouhře a 0–1 ve čtyřhře.\n\nOd dubna 2016 do zářijového US Open 2016 byl trenérem hráčky elitní světové dvacítky Petry Kvitové. V září téhož roku se pak na zkušební dobu stal koučem Lucie Šafářové.. Od roku 2018 trénuje Kristýnu Plíškovou.\n\n"}
{"id": "267009", "url": "https://cs.wikipedia.org/wiki?curid=267009", "title": "W.I.T.C.H.", "text": "W.I.T.C.H.\n\nW.I.T.C.H. je fantasy superhrdinská komiksová série, kterou v roce 2001 v Itálii vytvořila Elisabetta Gnone. Vypráví příběh pěti mladých dívek, které byly vybrány, aby byly novými Strážkyněmi fiktivního světa Kondrakar, aby chránily střed vesmíru před temnými silami a různými stvořeními, které mu chtějí uškodit. Z těchto důvodů byly hrdinky obdařeny magickými silami nad pěti elementy. Dívky bydlí v anglickém městě Heatherfield.\n\nNázev W.I.T.C.H. je zkratkou prvních písmen hrdinek: Will, Irma, Taranee, Cornelia a Hay Lin. Komiks W.I.T.C.H. byl původně vydáván v Itálii, postupně se jeho edice rozšiřovaly a nyní je vydáván ve více než 50 zemích a překládán do více než 20 různých jazyků po celém světě. Podle komiksu byl také vytvořen stejnojmenný animovaný televizní seriál.\n\nWill je 14 let, narodila se 19. ledna ve znamení Kozoroha. Byla jí svěřena moc nad málo známým živlem zvaným Quintesence (též energie), svou schopnost však objevuje později než ostatní Strážkyně. Kromě toho je ochránkyní Srdce Kondrakaru (přívěsku, který propojuje všechny Strážkyně), dokáže s ním otevírat a uzavírat portály a svou sílu dokáže využít například vrháním blesků. Je šíleně zamilovaná do Matta. \n\nWill je vůdčí osobností celé party. Ráda plave a miluje zvířata. Mezi její nejoblíbenější patří žáby a dokonce sbírá předměty s žabí tématikou. Dříve měla plcha \"pana Huglese\", kterého, ale musela vrátit Mattovi, od kterého ho předtím dostala. Ve škole ji nejvíce baví biologie, fyzika, chemie a informační technologie (počítače). Její oblíbenou barvou je růžová. Je zamilovaná do spolužáka Matta Olsena, s nímž se ale později rozejde, avšak na konci se k sobě zase vrátí. \n\nV sérii ,New Power\" se Will narodí bratr, který dostane jméno William. Will se doopravdy jmenuje Willhelmina, ale své jméno nesnáší. Její matkou je Susan Vandomová, rozvedená žena pracující ve firmě Simultech a provdaná za Willina učitele dějepisu Deana Collinse. Její otec Thomas má přítelkyni Serenu. \n\nWill žila ve Fadden Hills od narození do 13 let, kdy se její matka rozvedla s jejím otcem a jako nový začátek si představovala okamžité přestěhování. Jejich novým domovem se stane Heatherfield, kde se Will seznamuje se svými čtyřmi kamarádkami a začíná jejich dobrodružství coby Strážkyň sítě - ochránkyň světů před temnými silami z království zla - Meridianu.\n\nIrmě je 13 let, narozeniny slaví 13. března, narodila se ve znamení Ryb. Byla jí svěřena moc nad živlem vody, kterou umí různými způsoby využít a to ve všech formách jejího skupenství - pevném, kapalném i plynném. Později získává schopnost svou vlastní myšlenkou donutit ostatní udělat, co ona sama chce.\n\nNemá příliš v oblibě školu, ani v učení moc nevyniká, ale jejím oblíbeným předmětem je zeměpis. Je ve stejné třídě jako Taranee a Hay Lin. Ráda poslouchá hudbu, tancuje, zpívá a relaxuje mnoha možnými způsoby. Tedy ač to nevypadá, vzhledem k její občasně se silně projevující energičnosti přece jenom je na druhou stranu klidná dívka. Zbožňuje legraci, večírky, vtipy, sladkosti, chipsy a velice ráda opěvuje své oblíbené zpěváky a filmové hvězdy. Kromě toho ráda plave (přeci jenom je Strážkyně vody), ale nikdy se tomu kompletně celá neodevzdá. Její oblíbenou barvou je tyrkysová. Za domácího mazlíčka má želvu Lilit. Je to optimistická, usměvavá a přátelská dívka, která každého upoutá svým osobitým humorem. \n\nTom, otec Irmy, je policista, podílel se mimo jiné na vyšetřování zmizení její kamarádky Elyon. Spolupracuje se dvěma agenty/kolegy - psycholožkou Mariou Medinovou a Joelem McTiennanem. Irmina matka Anna je v domácnosti, je to hodná a starostlivá maminka, kterou ale není radno rozzlobit. Její dcera je jí velice podobná a obě dvě sdílejí také téměř totožnou povahu a záliby. Irma má mladšího bratra Christophera, který často zlobí a dělá si legraci z ní i jejího kamaráda Martina Tubbse. I když je někdy chlapec opravdu nezvladatelný a hodně škodolibý, Irma ho má i přesto ráda a pojí jí s ním silné sourozenecké pouto.\n\nTaranee je 13 let, narozeniny slaví 23. března, je ve znamení Berana. Je jí svěřena moc nad živlem ohně, kterého se předtím hodně bála. Bylo to proto, že Taranee se svou rodinou žila dříve v jiných dvou domech, které zničil požár. Tahle minulost ji pronásledovala a omezovala v ovládání živlu, ale nakonec svůj strach přemohla a naučila se oheň dobře ovládat podle své vlastní potřeby. Kromě toho později získá schopnost telepatie - tedy schopnost číst a vnímat myšlenky ostatních lidí.\n\nVe škole má ráda matematiku. Zbožňuje přírodu, ráda fotografuje, tancuje a sleduje či hraje basketbal. Fotografuje čistě pro zábavu, ale tanec bere vážněji. Moc ráda poslouchá klasickou hudbu. Její oblíbenou barvou je červená. Je zamilovaná do Nigela Ashcrofta. Nerada se hádá se svou matkou, ale někdy je prostě situace tak bezvýchodná, že nic jiného než zvýšit hlas jí nezbývá. Také se jí nelíbí rozbroje Irmy a Cornelie, kterých je často svědkem. \n\nMatka Taranee Theresa je soudkyně. Své děti vychovává přísně, ale má je velmi ráda. S Taranee i přesto vede menší hádky, kde často figuruje její tvrdohlavost, kterou její dcera nemůže vystát. Otec Taranee Lionel pracuje u soudu jako psycholog. Miluje svoji rodinu a na rozdíl od své ženy je mírný a laskavý. Taranee má staršího bratra Petera, kterého baví surfování a basketbal. Později se ale Taranee dozvídá že je adoptovaná. Taranee má ráda Nigela, který na začátku kamarádí s Uriem a jeho bandou.\n\nCornelii je 14 let, narozeniny slaví 10. května, je ve znamení Býka. Byla jí svěřena moc nad živlem země a později získá schopnost pouhou myšlenkou pohybovat různými předměty. Taková schopnost se nazývá telekineze neboli psychokineze. \n\nVe škole má ráda francouzštinu a dějepis. Je ve stejné třídě jako Will. Jejím největším koníčkem je krasobruslení a nakupování. Má ráda limetkově zelenou barvu (i když v 17. epizodě 1. série seriálu Elyon prohlásila, že její oblíbená barva je zlatá) a módu. Ráda poslouchá klasickou hudbu a hudbu se smysluplným textem, což vlastně znamená, že neupřednostňuje pouze jednoho zpěváka či kapelu. Dřív neuměla plavat a vody se bála, ale i její strach pominul a ona se plavat naučila. Nesnáší tmu a malé stísněné prostory. Zato jí radost udělá výhra v soutěži a dobré známky ve škole. Za domácího mazlíčka má kocoura jménem Napoleon, kterého dostala od Will. V seriálu je zamilovaná do Caleba, mladého vůdce rebelů na Meridianu. V komiksu její láska je Peter Cook (starší bratr Taranee)\n\nCornelia bydlí v luxusní čtvrti v Heatherfieldu. Její otec Harold je úspěšný bankéř, matka Elisabeth je restaurátorka. Cornelia má malou sestřičku Lilian, která si ráda hraje a tropí nezbednosti. Cornelia na ni trochu žárlí, neboť rodiče se věnují víc sestře než jí a nemá vůbec v lásce, když se Lilian dotýká jejích věcí jako by jí patřily. Přesto se svou sestřičkou dokáže někdy rozumně vycházet.\n\nHay Lin je 13 let, narozeniny slaví 4. června, a je tedy ve znamení Blíženců. Z celého týmu je nejmladší, ale často taky jedna z nejrozumnějších. Byla jí svěřena moc nad živlem vzduchu, což z ní děla nástupce své babičky Yan Lin. Později Hay Lin získá schopnost dokázat se zneviditelnit.\n\nVe škole má ráda výtvarnou výchovu. Je velice talentovaná co se týče malování a kreslení obecně. Dokáže to pak uplatnit v jakémkoliv odvětví, kde je to potřeba. Zbožňuje šití vlastních modelů, tematiku s mimozemšťany, komixové časopisy (které často využívá jako jistou jízdenku z reálného světa) a sci-fi. Ráda vymýšlí módní návrhy, sbírá časopisy a jezdí na kolečkových bruslích. Nejradši má na své podobě Strážkyně svá křídla, jelikož jí dávají možnost létat. Její oblíbenou barvou je stříbrná a modrá jako obloha. Byla zamilovaná do Erika Lyndona, v sérii \"New Power\" chodí s Wesleyem Humpem. \n\nJejí rodiče Joanna a Chen Linovi vlastní čínskou restauraci \"Stříbrný drak\", v níž Hay Lin často vypomáhá, a to i přesto, že nemá ráda, když je v restauraci až moc zákazníků. Otec i matka mají Hay Lin velmi rádi a opatrují ji jako oko v hlavě. Jako jediná ze skupiny nemá žádného sourozence. Hay Lin má také moc ráda svou babičku Yan Lin, moudrou a hodnou ženu, která kdysi byla také Strážkyní a teď je novou Věštkyní.\n\nOrube pochází z Basiliady, tedy z jiného světa. Pomáhala strážkyním, když se Taranee rozhodla načas nebojovat, a stále jim pomáhá. \nJe velmi hezká. Je o dost vyšší než ostatní z Witch, má světle hnědé oči, které připomínají oči kočky, a nosí černé mikádo s ofinou.\nSlyší, vidí a cítí o dost lépe než obyčejní lidé. Kvůli těmto schopnostem ji Irma nazývá kočkou, což Orube nesnáší. Ovládá bojová umění a má také magickou moc. Když se učila v Kondrakaru, vyučovala ji Luba. Orube neumí létat.\n\nBydlí v domě paní Rudolphové. Vydává se za její neteř Rebecu a chodí na univerzitu. Má souseda, pohledného mladíka, bydlícího přes ulici, který překrásně hraje na klavír. Má o Orube zájem, ale Orube je zamilovaná do svého \"kamaráda\" Joshua.\n\nNež Witch zjistily kdo vlastně jsou, byla Elyon nejlepší kamarádkou Cornelie. Netušila, že je vlastně právoplatná dědička trůnu ve světě Meridian, kde zatím vládne její bratr Phobos, který se rozhodně nechce trůnu vzdát a udělá cokoli, aby Elyon zničil, a že její rodiče nejsou její rodiče, ale lidé z Meridianu, kteří změnili podobu a odnesli Elyon jako malou do Heatherfieldu, aby ji zachránili.\n\nPro Elyon si přišel Phobosův poskok Cedrik, aby si Phobos mohl vzít její neuvěřitelnou moc na kterou měl zálusk a potom Elyon zničil aby mohl sám vládnout. Elyon se nechala Phobosem oklamat, a dlouhou dobu si myslela že Witch nejsou její kamarádky ale nepřátelkyně, ale pochopila, o co mu jde, a společně s Witch Phobose i Cedrika porazila a stala se novou královnou Meridianu. Poté jí ale vládnutí a řešení problémů začíná nudit, tak se vrací do Headerfiedu do školy a tráví více času s kamarádkami.\n\nPhobos je princ z Meridianu a starší bratr Elyon. Snaží se dostat od Elyon její moc, ale to se mu nepodaří. Po nějaké době se vrací jako Endarno, kterého ovládá, aby se sestře pomstil.\n\nPomocník a oddaný služebník prince Phobose, je jeho pravou rukou a plní všechny jeho rozkazy. Pomohl také zmást princeznu Elyon a dostat ji na Meridian. \nPřítel Will, ale zároveň je v podobě Shangaje (okřídleného maskovaného muže, který pohledem vrhá laser) ovládán bývalou strážkyní Nerissou.\nBývalé Strážkyně sítě (Cassidy, Halinor, Yan Lin, Kadma, Nerissa). Srdce Kondrakaru vlastnila Nerissa, ale začala více a více toužit po moci. Věštec jí odebral srdce Kondrakaru a svěřil jej Cassidy. Ve snaze dostat ho nazpátek Nerissa Cassidy zabila, následkem toho byla uvězněna a srdce Kondrakaru připadlo Yan Lin, která ho předala novým strážkyním.\n"}
{"id": "267015", "url": "https://cs.wikipedia.org/wiki?curid=267015", "title": "Čert (likér)", "text": "Čert (likér)\n\nČert je nahořklý likér tmavé hnědočervené barvy. Obsah alkoholu mívá většinou 35-45 %; obsahuje také až 40 % cukru, přesto jeho sladkost není příliš výrazná - převažuje nahořklá a řízná (až pálivá) chuť. Dříve se používal jako žaludeční likér a patřil mezi tradiční lihoviny podávané v českých hospodách. Dnes se již téměř nevyskytuje.\n\nBecherovka, Fernet, Jägermeister, Angostura, Metaxa, Aperol\n\n"}
{"id": "267017", "url": "https://cs.wikipedia.org/wiki?curid=267017", "title": "Autoreference", "text": "Autoreference\n\nAutoreference je přímý nebo nepřímý odkaz (\"reference\") k sobě samému. Mohl by označovat i člověka, který hovoří sám o sobě, ale užívá se obvykle o výpovědích, jež se vztahují samy k sobě.\n\nZnak se vyznačuje právě tím, že k něčemu odkazuje (něco označuje, znamená, vyjadřuje, symbolizuje). Jazykové výpovědi mohou odkazovat k nejrůznějším skutečnostem nebo představám a ve zvláštním případě i k sobě samým:\nUvedený příklad je tautologicky pravdivý, následující dva tautologicky nepravdivé:\n\nVe filosofii jazyka se rozlišuje mezi rovinou jazykovou (výpovědi o něčem) a metajazykovou (výpovědi o výpovědích) a autoreferenci lze potom také popsat jako směšování těchto dvou rovin. Ukazovací zájmeno „toto“ běžně znamená odkaz na něco, nač například ukazuji prstem (jazyková rovina). V uvedených příkladech se mu však rozumí jako odkazu na výpověď samu – a tedy jako výpovědi metajazykové.\n\nBelgický malíř René Magritte se proslavil obrazem, na němž je namalována dýmka a pod ní nápis: „Toto není dýmka.“ Paradox lze vyložit například tak, že „toto“ je obraz a nikoli dýmka, účinek obrazu se však zakládá na tom, že divák zde paradox cítí.\n\nS autoreferencí souvisí slavný paradox lháře, člověka, který říká „já lžu“: pokud lže, je výpověď pravdivá – a tedy nelže, kdežto pokud nelže, je výpověď nepravdivá – a tedy lže. I zde se ovšem směšuje vlastní „předmět“ jeho výpovědi (to, o čem lže či nelže) s výpovědí o této (nevyslovené) výpovědi.\n\nPřed lety bylo na roletě obchodu v pražské Kaprově ulici zvenčí napsáno: „Tato mlékárna není nikdy zavřená.“ Nejvíce utajované dokumenty tajných služeb se prý označují poznámkou: „Před otevřením zničit“. Problémy s autoreferencí mohou nastat v právu a s autoreferencí mají něco společného například nekonečné cykly v programech, posloupnosti typu:\n\nŠirokou oblast obdobných a často paradoxních jevů zpracoval Douglas Hofstadter ve slavné knize \"Gödel, Escher, Bach\".\n\n\n\n"}
{"id": "267026", "url": "https://cs.wikipedia.org/wiki?curid=267026", "title": "Stopař", "text": "Stopař\n\nSlovo stopař nebo stopařka může znamenat:\n\n\n\n\n"}
{"id": "267031", "url": "https://cs.wikipedia.org/wiki?curid=267031", "title": "Válečné reparace", "text": "Válečné reparace\n\nVálečné reparace jsou odškodným placeným po válce poraženým státem vítěznému státu či vítězným státům. Plnění reparaci může být ve formě peněžité i nepeněžité. Placení reparací po skončení války bývá dohodnuto mírovou smlouvou.\n\n\n"}
{"id": "267035", "url": "https://cs.wikipedia.org/wiki?curid=267035", "title": "Tatra 600 kabriolet", "text": "Tatra 600 kabriolet\n\nTatra 600 kabriolet byl navržen a postaven na sériovém podvozku Tatry 600 Tatraplan firmou Karoserie Sodomka z Vysokého Mýta. Měl premiéru v roce 1949 na autosalonu v Ženevě, kde získal 2. cenu v soutěži elegance. O mnoho let později byl zařazen významnými odborníky mezi přední karosářská díla Evropy celého desetiletí. Po návratu kabrioletu začaly probíhat jízdní zkoušky a měla začít sériová výroba. Ústřední orgány KSČ však rozhodly, že bude darován jako jeden z darů k 70. narozeninám J. V. Stalinovi. Proběhla proto úprava kabrioletu (zejména v interiéru) a kabriolet byl dne 22. prosince 1949 předán J. V. Stalinovi, jako dar československého automobilového průmyslu. Stalin v něm však zřejmě nikdy neseděl.\nPoužíval ho diktátorův řidič, pak se dostal do majetku jednoho moskevského lékaře, který v 70. letech 20. století kontaktoval Tatru Kopřivnice s dotazem, zda je možné tento vůz přestavět na Tatru 603. Dočkal se záporné odpovědi a nabídky na výměnu kabrioletu za Tatru 603. Tak se dostal vůz zpět do Česka a po rekonstrukci byl vystaven v Technickém Muzeu v Kopřivnici, kde se nachází dodnes.\n\n"}
{"id": "267037", "url": "https://cs.wikipedia.org/wiki?curid=267037", "title": "Absolvent (film)", "text": "Absolvent (film)\n\nAbsolvent je americký komedie/drama/romantický film z roku 1967, který režíroval Mike Nichols podle stejnojmenného románu Charlese Webba, jenž jej napsal krátce po absolvování Williams College. Autory scénáře jsou Calder Willingham a Buck Henry. Film vypráví příběh Bena Braddocka (hraje Dustin Hoffman), nedávného absolventa vysoké školy s nejasným směřováním v dalším životě, který je sveden paní Robinsonovou (Anne Bancroftová) a poté se zamiluje do její dcery Elaine (Katharine Rossová).\n\nPředstavuje a zkoumá život jednadvacetiletého Bena Braddocka krátce po ukončení bakalářského studia na nejmenované vysoké škole na severovýchodě USA. Mohlo by se jednat o Williams College, kde studoval autor literární předlohy Charles Webb. Navíc v úvodní části filmu má Benjamin na sobě kravatu této školy.\n\nDěj začíná na oslavě Benovy promoce v domě jeho rodičů v Pasadeně na předměstí Los Angeles. Benjamin se na oslavě, kterou navštívili zejména přátelé jeho rodičů, necítí dobře. Zůstává v ústraní, zatímco jeho rodiče přijímají gratulace a jeho přátelé ze sousedství se ho ptají na plány do budoucna. Benjamin utíká pokaždé, když mu někdo chce pogratulovat, protože se cítí trapně ze všech ocenění které získal na škole. Paní Robinsonová, manželka otcova obchodního partnera, požádá Benjamina, aby ji odvezl domů, což neochotně udělá. Ve filmu se nikdy nedozvíme křestní jméno paní Robinsonové, v románu však její jméno začíná písmenem G.\n\nKdyž dojedou k ní domů, poprosí jej aby s ní šel dovnitř než rozsvítí, protože se bojí v temném domě. Když jsou uvnitř, vnutí mu drink a později se před ním svlékne a snaží se ho svést. Nejprve je zneklidněný, poté šokovaný jejími pokusy o sblížení a nakonec prchá. O několik dní později jí však zavolá a jejich vztah začíná.\n\nBenjamina láká nabídka vztahu se starší, ale stále atraktivní paní Robinsonovou. Jejich vztah trvá většinu léta. Všechny tyto scény jsou hudebně podkreslenou montáží, která ukazuje nekonečné plynutí času. Jedna ze scén je sestříhána tak, že Benjamin prochází přímo z jídelny svých rodičů do hotelového pokoje, který sdílí s paní Robinsonovou. To má zdůraznit jeho oddělení od rodičů, ačkoliv stále žijí pod jednou střechou.\n\nMezitím je Benjamin nucen svým otcem, aby si vybral školu, kde bude pokračovat ve studiu. Benjamin, který se nezajímá o další studium, jen krčí rameny a stráví většinu léta schůzkami a spaním s paní Robinsonovou. Jeho vztah může sloužit jako únik od nedostatku cílevědomosti a ctižádosti a jeho strachu o blížící se budoucnost. Pan Robinson, který neví o milostném vztahu své ženy, povzbuzuje Benjamina aby zavolal jeho dceři Elaine. Benjaminovi rodiče jej také povzbuzují, aby ji pozval na schůzku. Během jednoho ze setkání si paní Robinsonová vynutí slib, že nikdy Ben nepozve na schůzku Elaine. Ze strachu před zlobou paní Robinson, nebo proto, že cítí, že sbližování s dcerou své milenky by nemuselo dopadnout dobře, snaží se tomu předejít. Přesto však podlehne neustálému tlaku svých rodičů a je donucen jít na schůzku s Elaine. Snaží se zajistit, aby jejich schůzka dopadla katastrofálně a ona s ním nechtěla navázat vztah. Po cestě řídí bezohledně, prakticky ignoruje Elaine a poté ji vezme do striptýzového klubu. Elaine se urazí a tiše začne plakat.\n\nPoté, co Elaine uteče z podniku, překoná Ben pocit viny a doběhne ji, omluví se a poté ji políbí. Následuje vztah s mladou Robinsonovou, přesně to čemu se Benjamin a paní Robinson snažili předejít.\n\nOd této chvíle Benjaminův život upadá. Jeho vztah s paní Robinsonovou je vyzrazen. Přestože Ben následuje Elaine na univerzitu v Berkeley v Kalifornii, je mu znemožněno se s Elaine nadále vídat. Ona souhlasí s tím, že se provdá za jiného muže, kterého její rodiče akceptují. Přesto však Benjamin stále věří že ho miluje, odmítá se vzdát naděje, navzdory mnoha varováním paní Robinsonové a výhrůžkám vězením od pana Robinsona.\n\nV závěru Benjamin podnikne beznadějnou jízdu na vzdálenost mnoha mil, aby mohl nějakým způsobem čelit Elainině svatbě. Musí zastavit kvůli směru, jeho autu dojde benzín a nakonec je donucen běžet posledních několik bloků. Dorazí k nevěstě a ženichovi až po vyřčení slibu a stojí dívajíce se na dvojici z okna nahoře. Začne třást sklem a křičet \"Elaine! Elaine!\". To zpočátku nemá žádnou odezvu, ale pak Elaine opětuje výkřikem \"Ben!\" a propuká neklid.\n\nPo násilném boji s Elaininými rodiči a svatebními hosty (Ben je ozbrojen pouze velkým křížem) Ben a Elaine utíkají linkovým autobusem. Unikající dvojice sedí na zadním sedadle, ostatní cestující na ně hledí v němém úžasu. Film končí záběrem na usměvavé obličeje Bena a Elaine skrz zadní sklo s neutrálním vyzněním a hudbou od Simona a Garfunkela.\n\nKandaulismus\n"}
{"id": "267039", "url": "https://cs.wikipedia.org/wiki?curid=267039", "title": "Bán", "text": "Bán\n\nBán je titul regionálního správce či vládce, používaný v některých státech střední a jihovýchodní Evropy v období od 7. století do 20. století.\nO původu tohoto slova nepanuje jednotný názor.\n\nPodle jednoho se uvádí, že slovo pochází z jihoslovanského \"ban\" „pán, panovník, vládce“, příbuzné perskému \"ban\" „princ, pán, velitel, vladař“, spojované se sanskrtským \"pati\" „stráž, ochrana“.\nJiní věří, že pochází ze sarmatského \"bajan\"; nese také určité podobnosti s turecko-mongolským \"chán\". Toto slovo je uchováno v mnoha současných místopisných názvech.\n\nDalší alternativní teorie uvažují o původu illyrském, protože illyrské jméno \"banius\" bylo nalezeno v illyrských pozůstatcích v Bosně. Podle další teorie je tento titul odvozen od avarského titulu \"kagan\", \"bajan\".\n\nTento titul byl v období raného středověku používán pro lokální správce v jihoslovanských oblastech Chorvatska a Bosny. Později byl užíván v Chorvatském království. Slovo bylo také používáno v Uherském království a jeho državách.\nOd 14. století až do roku 1831 byl tento titul užíván ve rumunském Valašsku pro správce územních celků zvaných banáty. Titul byl také používán v středověké Moldávii, Srbském království a mezi lety 1929 a 1941 v Jugoslávském království, kde označovalo správce administrativních jednotek nazývaných bánovina.\nVýznam titulu bán se postupem času měnil. Významem se blížil titulu vicekrál nebo vévoda.\n\n\n"}
{"id": "267043", "url": "https://cs.wikipedia.org/wiki?curid=267043", "title": "Ladislav Daniel", "text": "Ladislav Daniel\n\nLadislav Daniel (* 6. ledna 1950 Olomouc) je současný český historik umění, muzejní pracovník a vysokoškolský pedagog.\n\nLadislav Daniel je synem hudebního pedagoga prof. PhDr. Ladislava Daniela, CSc. (1922-2015). V letech 1968-1973 vystudoval dějiny umění na Univerzitě Palackého v Olomouci (prof. V. Zykmund, Z. Kudělka, F. Dvořák, R. Chadraba, A. Nádvorníková) a obhájil rigorózní práci: \"Cranachova kopie Boschova Posledního soudu\" (1974). \n\nOd roku 1981 byl odborným a vědeckým pracovníkem Národní galerie v Praze, 1983-1984 vedoucím lektorského oddělení, 1985-2001 kurátorem italského, francouzského a španělského malířství 16.-18. století Sbírky starého umění NG, 1999-2001 kurátorem sbírky grafiky a kresby NG. V letech 1993-1994 zastával funkci ředitele Národní galerie v Praze. V letech 1987-1990 byl odborným asistentem dějin umění DAMU v Praze.\n\nByl spoluzakladatelem a vedoucím kurátorem Arcidiecézního muzea v Olomouci (1997-2000). Od roku 1998 působí na Katedře dějin umění FF UP Olomouc jako odborný asistent, od r. 2000 jako docent. V letech 2001–2013 vedl Katedru dějin umění Filozofické fakulty Univerzity Palackého v Olomouci, od r. 2011 je prorektorem UP pro zahraniční vztahy. Od roku 2002 členem vědecké rady FF UP a předseda oborové rady pro doktorské studium. R. 2003 byl jmenován profesorem. Od r. 2007 je členem oborové komise Historie v Grantové agentuře Akademie věd ČR, od r. 2012 je členem Vědecké rady Katolické teologické fakulty Univerzity Karlovy v Praze.\n\n\n\n\nZabývá se starým evropským, zejména italským uměním 16.-18. století a jeho vztahy s českým malířstvím, dějinami sběratelství umění v Čechách a na Moravě. Věnuje se teoretickým otázkám interpretace malířství a vztahu mezi starým a současným uměním. Je autorem četných výstav a katalogů.\n\n\n\n"}
{"id": "267045", "url": "https://cs.wikipedia.org/wiki?curid=267045", "title": "Palaeoloxodon", "text": "Palaeoloxodon\n\nPalaeoloxodon je vyhynulý podrod prehistorického chobotnatce, který se vyskytoval v několika druzích. Kosterní pozůstatky byly nalezeny v Bilzingslebenu v Německu, na Kypru, v Japonsku, na Sicílii, na Maltě a také v Anglii během výkopových prací na Eurotunelu. Tento jedinec byl nalezen společně s předmětem vyrobeným člověkem Homo heidelbergensis a pocházel z doby před 400 tisíci lety.\n\n\"Palaeoloxodon\" patří do rodu \"Elephas\", a je tudíž příbuzným druhem slona indického. \"Palaeoloxodon\" se někdy nazývá lidově „Slon s přímými kly“, které měl poddruh \"Elephas Palaeoloxodon antiquus\".\n\nCelý podrod \"Palaeoloxodon\" začal vymírat před 30 000 lety, pravděpodobně pod vlivem příliš silné konkurence ze strany mamutů. Druhy žijící v Japonsku možná přežily o trochu déle. Poslední druh \"Palaeoloxodona\", který přežíval v trpasličí formě na středomořských ostrovech, vymřel asi před 3 000 lety.\n\nDruh \"Palaeoloxodon namadicus\" mohl být s odhadovanou hmotností přes 20 000 kilogramů největším známým suchozemským savcem všech dob. Podle jiných odhadů však tento živočich vážil spíše \"jen\" kolem 12 tun.\n\n\nVe starověku byly na Sicílii objeveny kosterní pozůstatky \"Palaeoloxodona\". Z předpokladu, že tehdejší místní obyvatelé neznali stavbu kostry slona, se lze domnívat, že otvor v lebce, z které vyčnívá chobot, byl tehdy považován za otvor pro jediné obrovské oko. To možná dalo vzniknout mýtům o kyklopech.\n\n"}
{"id": "267046", "url": "https://cs.wikipedia.org/wiki?curid=267046", "title": "Absolvent", "text": "Absolvent\n\nAbsolvent (z lat. \"absolvere\" - dokončit, dokonat) je bývalý student, někdy také označovaný jako graduant. Člověk který úspěšně dokončil nějakou školu, kurz, školení předepsaným způsobem. Status absolventa představuje stupeň a kvalitu vzdělání a bývá předpokladem k vykonávání určité profese. Také bývá spojen s jistou prestiží, zejména v případě tradičních a věhlasných škol.\n\n"}
{"id": "267047", "url": "https://cs.wikipedia.org/wiki?curid=267047", "title": "Sdružení dopravních podniků ČR", "text": "Sdružení dopravních podniků ČR\n\nSdružení dopravních podniků ČR je zájmové sdružení právnických osob, a to zejména 19 dopravních podniků, které provozují městskou hromadnou dopravu v největších městech České republiky. Sídlí v Praze-Vysočanech. Sdružení bylo založeno 24. července 1991 a dále upraveno smlouvou zakládajících členů ze dne 12. listopadu 1992 a od 20. prosince 2000 je zaregistrováno u Úřadu městské části Praha 9.\n\nSdružení poskytuje platformu pro vzájemnou spolupráci členů v oblasti organizace, řízení a ekonomiky městské hromadné dopravy a jejího materiálně technického, dopravně provozního a legislativního zajištění, zejména sdílení informací a vzájemné konzultace. Ve výročních zprávách sdružení jsou především rozsáhlé statistiky o dopravě provozované členy sdružení a zpráva o činnosti jednotlivých odborných skupin.\n\nPodle stanov má sdružení tyto poradní odborné skupiny:\n\nČlenové sdružení jsou buď tzv. řádní členové nebo tzv. ostatní členové. Řádnými členy mohou být provozovatelé MHD v České republice, ostatním členem může být jiná dodavatelská nebo spolupracující firma.\n\nŘádnými členy jsou:\n\nŘádní členové měli v roce 2006 24 139 zaměstnanců, z toho 9886 řidičů MHD.\n\nV roce 2006 mělo sdružení 111 „ostatních členů“.\n\n\n"}
{"id": "267050", "url": "https://cs.wikipedia.org/wiki?curid=267050", "title": "Obdukce", "text": "Obdukce\n\nSlovo obdukce není zcela jednoznačné, může být označením pro :\n\n"}
{"id": "267053", "url": "https://cs.wikipedia.org/wiki?curid=267053", "title": "Světová esperantská mládežnická organizace", "text": "Světová esperantská mládežnická organizace\n\nSvětová esperantská mládežnická organizace (esperantsky Tutmonda Esperantista Junulara Organizo, zkratkou TEJO) je světovou organizací mladých esperantistů. Byla založena roku 1938 pod jménem Tutmonda Junular-Organizo (\"„Světová mládežnická organizace“\"), k používání svého současného jména pak přešla v roce 1952. Roku 1956 se sloučila se Světovým esperantským svazem (UEA) a stala se jeho mládežnickou sekcí. Od roku 1971 jsou finance i správa TEJO již plně integrovány do struktur UEA. V posledních letech se ale opět objevují snahy o částečné osamostatnění a právní nezávislost, především vzhledem k jednoduššímu čerpání grantů a dotací.\n\nSvětová esperantská mládež je kulturní, vzdělávací a jazykově politickou organizací, která zajišťuje setkání, vzdělávací programy a další využívání mezinárodního jazyka esperanto. Mezi její cíle patří obhajoba a podpora témat jako jsou kulturní bohatství jazykové rozmanitosti, lidská práva aplikovaná na rovině jazyků menšin a vzájemné porozumění za účelem usnadnění přístupu k mezinárodním kontaktům.\n\nKaždý rok se pod hlavičkou TEJO uskutečňuje Mezinárodní kongres mládeže (\"Internacia Junulara Kongreso\"), pokaždé v jiné zemi světa. Každý IJK trvá přibližně týden a jeho program zahrnuje koncerty, přednášky a prezentace, výlety i čas na odpočinek a neformální povídání s přáteli. V roce 2009 se Mezinárodní kongres esperantské mládeže na pozvání České esperantské mládeže konal v Liberci.\n\nSvětová esperantská mládež také od roku 1974 zajišťuje chod služby Pasporta Servo, která umožňuje mluvčím esperanta cestovat po celém světě a ubytovávat se přitom u esperantistů, kteří se nechali zapsat do vydávaného seznamu.\n\nZ publikační činnosti je významný časopis Kontakto (\"„Kontakt“\"), který vychází šestkrát ročně a pojednává v esperantu o různých tématech běžného života, a čtyřikrát ročně vycházející zpravodaj o dění v organizaci a esperantském hnutí TEJO Tutmonde (\"„TEJO celosvětově“\").\n\nV jednotlivých zemích světa je TEJO zastoupena svými zemskými sekcemi, které vykonávají činnost na svém území a mají právo nominovat své zástupce do výboru TEJO. V České republice plní tuto roli Česká esperantská mládež.\n\n\n"}
{"id": "267057", "url": "https://cs.wikipedia.org/wiki?curid=267057", "title": "SDP", "text": "SDP\n\nZkratka SDP může znamenat: \n\n\n\n"}
{"id": "267059", "url": "https://cs.wikipedia.org/wiki?curid=267059", "title": "Reparace", "text": "Reparace\n\nReparace (obnovení) může být:\n\n"}
{"id": "267061", "url": "https://cs.wikipedia.org/wiki?curid=267061", "title": "Esperantské slovníky", "text": "Esperantské slovníky\n\nV esperantské kultuře vzniklo a neustále vzniká velké množství slovníků jazyka esperanto.\n\n\n\n\n"}
{"id": "267063", "url": "https://cs.wikipedia.org/wiki?curid=267063", "title": "Badajoz", "text": "Badajoz\n\nBadajoz je největším (nikoliv však hlavním) městem autonomního společenství Extremadura v jihozápadním Španělsku. Je centrem stejnojmenné provincie, rozlohou největší v zemi, avšak řídce osídlené. Město leží na řece Guadiana, téměř na hranici s Portugalskem. Prochází tudy silnice E90 spojující Madrid a Lisabon a nepříliš frekventovaná železnice do Méridy. Patronem města je Jan Křtitel.\n\nMěsto je situováno na jihozápadě pyrenejského poloostrova. Na západě sousedí s Portugalskem. Střed města je od Portugalska vzdálen pouhý jeden kilometr.\n\nStřední nadmořská výška města je 184 metrů. Nejvýše položené čtvrti jsou Cerro del Viento (219 m), Fuerte de San Cristóbal (218 m) a Cerro de la Muela (205 m). Nejníže položená část města je přímo na řece Guadiana (168 m).\n\nMěsto je vzdáleno 61 km od Méridy, 89 km od Cáceresu, 217 km od Sevilly, 227 km od Lisabonu a 406 km od Madridu.\n\nMěsto bylo založeno roku 875 za arabské nadvlády. V roce 1834 se město stává součástí soudního okresu Badajoz. V roce 1842 čítalo město 2 865 usedlostí a 11 715 obyvatel. V roce 2006 měl Badajoz 144 000 obyvatel.\n\nBadajoz má středozemní klima mírně ovlivňované podnebím oceánským. Zimy jsou zde mírné, teplota neklesá pod 0 °C. V maximu teploty přibližují 45 °C. Roční průměr srážek je 475 mm. Vyšší srážky připadají na listopad a prosinec. Léta bývají spíše suchá.\n\nV Badajozu žije 150 376 obyvatel (178 953 v okrese Badajoz), z toho 73 074 (48,59%) je mužů a 77 312 (51,41%) žen.\n\n"}
{"id": "267068", "url": "https://cs.wikipedia.org/wiki?curid=267068", "title": "Konstrukce", "text": "Konstrukce\n\nKonstrukce ( , se-stavovat) může znamenat:\n\nčinnost konstruování čili sestrojování:\n\nvýsledek takové činnosti:\n\npracoviště kde se konstruuje\n\nv přeneseném slova smyslu:\n\n"}
{"id": "267070", "url": "https://cs.wikipedia.org/wiki?curid=267070", "title": "Helwán", "text": "Helwán\n\nHelwán (anglicky: Helwan, někdy psáno též Hilwan, Hulwan) je město v Egyptě ležící na pravém břehu Nilu zhruba 30 km jižně od centra Káhiry, jejímž je dnes předměstím (konečná metra linky 1). Na protějším břehu se nachází archeologická lokalita Memfis.\n\nPočátkem dvacátého století byl známými klimatickými lázněmi, dnes je čistě průmyslovým městem významně se podílejícím na znečištění ovzduší v celé metropolitní oblasti. Mezinárodně nejznámějším helwánským podnikem je zbrojovka, dále jsou zde železárny, ocelárny, textilky, cementárny a univerzita.\n\nS Astronomickým a geofyzikálním národním výzkumným ústavem (NRIAG) navazujícím na tradici astronomické observatoře založené roku 1903 spolupracuje řada českých výzkumných organizací.\n"}
{"id": "267077", "url": "https://cs.wikipedia.org/wiki?curid=267077", "title": "Námořník", "text": "Námořník\n\nNámořník je osoba, člen posádky plavidla, lodi či ponorky, operujících na moři. Úkolem námořníků je zabezpečovat veškeré činnosti související s provozem a činností plavidel na moři, ať už se jedná o službu civilní dopravní, vědeckou či bojovou. \n\nNámořníci mají na lodi různé úkoly\n\n\n\n"}
{"id": "267087", "url": "https://cs.wikipedia.org/wiki?curid=267087", "title": "DKV", "text": "DKV\n\nZkratka DKV může znamenat:\n\n"}
{"id": "267088", "url": "https://cs.wikipedia.org/wiki?curid=267088", "title": "Depo kolejových vozidel", "text": "Depo kolejových vozidel\n\nDepo kolejových vozidel (DKV) byl typ výkonné jednotky Českých drah. Tato organizační jednotka se skládala z dalších provozních jednotek, středisek a pracovišť v oblasti, v nichž jsou deponovány lokomotivy i železniční vozy a byla zajišťována jejich běžná údržba. Pod DKV patřili také strojvedoucí, jimž jsou na jednotlivých pracovištích přidělovány služby.\n\nDepa kolejových vozidel Českých drah vznikla sloučením dosavadních lokomotivních a vozových dep ke dni 1. 1. 1995.\n\nV roce 2004 existovalo 11 dep kolejových vozidel, tři z nich však byla od 1. července 2004 zrušena a jejich provozní jednotky a pracoviště byly začleněny do jiných DKV. Byla to:\n\nV roce 2007 měly České dráhy osm takových jednotek: \n\nV souvislosti s vytvořením dceřiné společnosti ČD Cargo, která od 1. prosince 2007 převzala třetinu lokomotiv a všechny nákladní vozy Českých drah, zanikly v Českých drahách další tři organizační jednotky DKV, a to\n\nPo této změně zůstalo pět DKV:\n\nOd 1. 7. 2018 byla DKV další organizační změnou zrušena a nahrazena novými Oblastními centry údržby (OCÚ), která jsou tři: „Západ“ se sídlem v Plzni, „Střed“ se sídlem v Praze a „Východ“ se sídlem v Brně. Analogicky je členěno odvětví provozu (OCP), s rozdílem, že sídlem Oblastního centra provozu Východ je Olomouc. OCP se dále dělí na jednotlivá regionální pracoviště, OCÚ se dělí na jednotlivá střediska údržby.\n\nDepo se nacházelo severně od železniční stanice Louny.\n\nV době ukončení provozu se jednalo o jedno z největších dep kolejových vozidel v České republice.\n\n\nPřímo v Lounech zůstalo po zániku DKV provozní pracoviště příslušející pod DKV Plzeň. Pod DKV Louny patřila také Oblastní chemická laboratoř Most.\n\nSpolečnost ČD Cargo pro správu a opravy vozidel vytvořila od 1. prosince 2007 organizační uspořádání, které je odvozeno z umístění tří zrušených dep kolejových vozidel Českých drah. Dosavadním DKV u ČD Cargo odpovídají jednotky označované SOKV (středisko oprav kolejových vozidel). : SOKV České Budějovice,\nSOKV Ostrava a SOKV Ústí nad Labem.\n\nDílny pro opravu vozidel patří do samostatné dceřiné společnosti Českých drah s názvem DPOV, a.s. se sídlem v Přerově, pod niž patří provozní střediska oprav (PSO) Přerov, Nymburk a Veselí nad Moravou a provozní pracoviště oprav (PPO) Olomouc a Valašské Meziříčí.\n\n"}
{"id": "267090", "url": "https://cs.wikipedia.org/wiki?curid=267090", "title": "Depo kolejových vozidel Brno", "text": "Depo kolejových vozidel Brno\n\nDepo kolejových vozidel Brno (DKV Brno) je jednou z oblastních výkonných jednotek typu DKV u Českých drah a. s. Do DKV Brno patřilo v roce 2006 přes dva tisíce zaměstnanců, z toho asi devět set strojvedoucích.\n\nK dalším změnám došlo od prosince 2007, kdy byla nákladní doprava včetně vozidel vyčleněna do společnosti ČD Cargo a byly zrušeny tři jednotky DKV Českých drah.\n\nPůvodní brněnské depo na dolním nádraží bylo budováno od počátku 50. let 20. století. Nejprve bylo tvořeno dřevěnými domky, poté byla vybudována točna, olejárna a na jihu depa uhelné skládky na zbrojení parních lokomotiv. V tomto původním depu Brno-jih na dolním nádraží jsou dnes deponovány historické parní lokomotivy.\n\nPak postupně byly budovány moderní haly a rozsáhlá kolejiště v Maloměřicích. Součástí depa byla vozební stanice Brno-Horní Heršpice, kde se soustředil provoz a údržba motorových vozů dříve řad 830 a 850. V současné době jsou zde deponovány řady 842, 854 a k nim řídící vozy Bfbrdtn. Jeho provoz byl zahájen 1. října 1964 pod názvem Lokomotivní depo Maloměřice, dnes je označované jako provozní jednotka Brno-Maloměřice, lidově je depo nazývané \"Majlont\". Centrální část depa tvoří dvě haly pro opravy a údržbu motorových a elektrických lokomotiv. Mezi halami je přesuvna. Dále je součástí depa hala podúrovňového soustruhu a elektronické kolejové váhy, od léta 2006 i moderní myčka, programovatelná pro jednotlivé druhy vozidel.\n\nNa konci srpna 1994 vzniká sloučením dep Brno dolní a Brno-Maloměřice jednotka Lokomotivní depo Brno, od ledna 1995 byla sloučena deponace lokomotiv a vozů do jednotky Depo kolejových vozidel Brno.\n\nV roce 1997 byla sloučena depa Břeclav a Brno a vozební stanice Havlíčkův Brod, Znojmo a Horní Heršpice.\n\nV červenci 2004 byly organizačně připojeny provozní jednotky Jihlava a Veselí nad Moravou.\n\nProvozní jednotky DKV Brno jsou v Brně-Maloměřicích, Havlíčkově Brodě, Jihlavě a Veselí nad Moravou. Provozní jednotky (PJ) zajišťují provoz i údržbu vozidel. Pak je součástí DKV Brno ještě jedno provozní středisko (PS) a čtyři provozní pracoviště (PP), kde se údržba neprovádí.\n\nPři provozní jednotce Veselí nad Moravou působí občanské sdružení \"Společnost železniční – výtopna Veselí nad Moravou\". Navazuje na činnost skupiny dobrovolníků, kteří od konce 70. let 20. století jezdili renovovat Kysucko-oravskou lesní železnici i její vozidla. Zprovoznili tak část trati z Vychylovky na Tanečník. Od rozdělení Československa v roce 1993 působili pod hlavičkou Společnost železniční, výtopna Jaroměř, v roce 1999 byli zaregistrování jako samostatné občanské sdružení. Sdružení opravilo a samo provozuje historický motorový vůz 820.083 (dříve řada M 240.0) a obnovila a udržuje původní tzv. veletržní nátěr na prototypové lokomotivě 751.002 (původně řada T 478.1), kterou dále provozují České dráhy.\n\nV Brně také působí občanské sdružení \"Klub přátel kolejových vozidel Brno\", občanské sdružení, renovující a provozující historická kolejová vozidla, zvláště lokomotivy průmyslových drah. Do jejího zániku provozovalo železniční dopravu na trati 903 Sázava–Přibyslav.\n\n\n"}
{"id": "267091", "url": "https://cs.wikipedia.org/wiki?curid=267091", "title": "Depo kolejových vozidel Česká Třebová", "text": "Depo kolejových vozidel Česká Třebová\n\nDepo kolejových vozidel Česká Třebová (DKV Česká Třebová) je jednou z oblastních výkonných jednotek typu DKV u Českých drah a. s.\n\nPatří pod ně provozní jednotky Česká Třebová, Trutnov, Liberec a Pardubice, provozní střediska Hradec Králové a Letohrad a provozní pracoviště Meziměstí, Skalice nad Svitavou, Polička , Chrudim , Chornice, Jaroměř, Stará Paka, Náchod, Jilemnice a Vrchlabí.\n\nV roce 2006, v průběhu organizačních změn, mělo DKV Česká Třebová celkem 1853 zaměstnanců.\n\nK dalším změnám došlo od prosince 2007, kdy byla nákladní doprava včetně vozidel vyčleněna do společnosti ČD Cargo a byly zrušeny tři jednotky DKV Českých drah.\n\nV areálu DKV Česká Třebová se nachází fanoušky nazývaný \"Hřbitov lokomotiv\", kde skončí mnoho starých lokomotiv jako je např. 749 nazývaná \"Bardotka\". Je zde stejně jako v celém areálu vstup zakázán. Lidi si sem chodí fotit lokomotivy připravené pod autogen s tím že riskují pokutu za vstup na soukromý pozemek. Mnoho souprav zde čeká na písemný odpis jako čekala elektrická jednotka 470.\n\nVýtopna čili lokomotivní depo je v České Třebové již od zřízení železnice 20. srpna 1845. Se zprovozněním trati byla dobudována malá lokomotivní remíza s točnou. V roce 1848 byla výtopna rozšířena. V období let 1855–1909, kdy trať vlastnila Společnost státní dráhy patřící francouzskému kapitálu, byl celý nádražní areál dále modernizován.\n\nV roce 1932 byla zprovozněna nová výtopna, v té době nejmodernější v Československu. Jeho dominantou je vysoká kulatá vodárna, do zbourání v roce 1972 byl nápadný i mohutný zauhlovací jeřáb. Část staré výtopny byla mezitím zbourána.\n\nV roce 1938 se Česká Třebová stala pohraniční stanicí a výtopna byla až do konce války v roce 1945 rozdělena na českou a německou část.\n\nV Pardubicích byla od 1. září 1845 v provozu výtopna pro 8 lokomotiv. V letech 1855–1908 patřila olomoucko-pražská bývalá státní dráha soukromé společnosti Rakouská společnost státní dráhy (StEG), Pardubicko-liberecká dráha si postavila vlastní výtopnu. V roce 1910 byla postavena hala oprav vozů za výtopnou, do dnešní podoby byla remíza pro lokomotivy přestavěna v roce 1942 a před ní byla původně přesuvna pro železniční vozy. Depo bylo poškozeno za spojeneckého náletu 24. srpna 1944. Rok 1958 byl celý uzel včetně depa přestavěn, depo zůstalo na původním místě a nové nádraží vzniklo v posunuté poloze.\n\nV roce 1962 se lokomotivní depo Pardubice a jemu podřízené jednotky v Chrudimi a Heřmanově Městci staly součástí \"lokomotivního depa Hradec Králové\". V roce 1966 přechází vedení lokomotivního depa pod Českou Třebovou, zatímco pardubické vozové depo zůstalo samostatné. Od 1. ledna 1995 bylo lokomotivní a vozové hospodářství sloučeno pod názvem \"Depo kolejových vozidel Pardubice\", pod nějž patřila ještě pracoviště Chrudim, Heřmanův Městec, Polička a Havlíčkův Brod. Od 1. ledna 1997 bylo transformováno na \"Depo kolejových vozidel Česká Třebová\", Pardubice se staly provozní jednotkou s vlastním přednostou.\n\nParní lokomotiva 556.0370, naposledy zatopená v únoru 1980, byla poslední parní lokomotivou v provozu depa Česká Třebová.\n\nDepo provozuje lokomotivy stejnosměrné elektrické trakce, zejména v pardubické jednotce. Provozuje 41 elektrických lokomotiv řady 130 (dodány převážně v roce 1978) a 33 lokomotiv řady 163, dále lokomotivy řady 111.\n\nV České Třebové jsou motorové vozy od roku 1928, motorové lokomotivy od začátku 60. let 20. století. V Trutnově a Meziměstí převažuje motorová, dieselová trakce. Z Trutnova je vypravováno 19 modernizovaných motorových vozů řady 854 s vakuovými WC a počítačově řízeným výkonem motoru.\n\nOd roku 1994 je v České Třebové pracoviště, kde se provádí šrotování železničních vozidel. Šrotování nákladních vozů se do roku 2005 provádělo i v Plzni, od té doby je Česká Třebová jediným šrotovacím pracovištěm. Likviduje se zde mimo jiné téměř 100 lokomotiv ročně, pracoviště má 49 pracovníků.\n\nV České Třebové je součástí DKV vysokonapěťová zkušebna, srovnatelná je ještě v DKV Praha.\n\nV provozním středisku Hradec Králové se provádějí speciální opravy vyšších stupňů na osobních, nákladních i speciálních železničních vozech. (Podobná pracoviště jsou jinak jen v Ústí nad Labem a v Olomouci.)\n\nV provozním pracovišti Hradec Králové je moderní počítačově řízená myčka železničních vozidel.\n\nOd 1. února 2006 bylo od útvaru odčleněno 83 vozmistrů nákladní dopravy a přepravy. Od 1. března 2006 bylo čištění vozidel outsorcováno do soukromé firmy ZENOVA a. s., k níž bylo převedeno 135 zaměstnankyň, outsorcována byla i strážní služba.\n\nDKV Česká Třebová úzce spolupracuje s odloučeným pracovištěm, které má v České Třebové Dopravní fakulta Jana Pernera Univerzity Pardubice.\n\n"}
