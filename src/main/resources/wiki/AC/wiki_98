{"id": "364772", "url": "https://cs.wikipedia.org/wiki?curid=364772", "title": "NH Veselí nad Moravou", "text": "NH Veselí nad Moravou\n\nNárodní házená Veselí nad Moravou je klub hrající 1.ligu mužů s bohatou historií.\n\nKe konci roku 1935, po neshodách v tehdejším AFK Veselí n. M., byl založen HC Veselí n. M. jako odbor kanadského hokeje. Z písemných materiálu tehdejší doby byl prvním předsedou HC Bohumil Navrátil, místopředsedou vrchní rada Gaďourek, druhým místopředsedou MUDr. Suchý a dalšími členy Dr. Prokeš, starosta Vajdík, Reichsfeld. Dalšími funkcionáři byli pánové V. Václavek st., J. Václavek, O. Caletka, J. Lehnert, K. Pötzl, Koudelák a Strachota.\n\nPo odboru ledního hokeje vzniká při HC i odbor házené, na jehož vzniku měl velkou zásluhu profesor tehdejšího reálného gymnázia ve Strážnici prof. Klapetek, který v hodinách tělesné výchovy a ve volných chvílích učil studenty pravidlům a kouzlu naší původní české míčové hry – házené.\n\nV tehdejší době se házená hrávala ve všech okolních obcích, a tak vznik veselského oddílu dal turnaj házené ve Strážnici. Prvním brankářem byl Zdeněk Gevěra, na obraně hrávali Holek, Bačík, Stašek, v útoku se střídali František Čech, Leitgeb, M. Procházka, Chovanec, Kozumplík, Holek. Toto mužstvo doplňované postupně dorostenci (Melichárek, Grund, Požárek, Bauer, Kocián, M. Čech, M. Procházka) pak v pozdějších letech úspěšně reprezentovalo naše město.\n\nPočátky české házené žen spadají také do let první republiky, kdy vyznavačky této hry byly členkami místní sokolské jednoty.\n\nVeselská házená rychle sílila a ze starých písemných materiálů se dozvídáme, že na podzim roku 1941 byla v řádných soutěžích zastoupena družstva mužů i žen HC Veselí n. M., kdy hlavním propagátorem ženské házené byl především F. Čech, funkci trenéra vykonával J. Strachota a vedoucí odboru ženské házené byla F. Příhonská.\n\nV roce 1943 se muži HC kvalifikovali do zemské divize a v roce 1944 se ve Veselí n. M. podařilo zorganizovat velký pohárový turnaj za účasti nejlepších mužstev Čech a Moravy, který se stal malým mistrovstvím Protektorátu a v pozdějších letech i ČSR. Počet diváků byl tehdy odhadován na 6 000. O veselskou házenou byl tehdy velký zájem nejen v samotném městě, ale i v okolí. Hrála se vynikající házená, a proto i na mistrovských utkáních bývaly dvoutisícové návštěvy.\n\nV roce 1945 hrávalo mužstvo v sestavě: Zajíček – Holek, Příhonský, Bauer – Fr. Mička, M. Čech, M. Procházka, Gevěra, L. Klaban, L. Zajíček, Grund, St. Kocián, A. Léska. Divizi skončilo HC na druhém místě a hrálo kvalifikační utkání o ligovou příslušnost. To se však podařilo až v roce 1946 omlazenému bojovnému kolektivu, a tímto postupem se uzavřela první etapa dějin národní házené ve Veselí nad Moravou.\n\n10. srpna 1947 zahynul tragickou smrtí vynikající hráč veselské házené František Mička. Jeho těžká ztráta vedla k sestupu z první ligy zpět do divize. Na sokolovně se pak ještě odehrálo mezizemské utkání Čechy – Morava, jehož čestným hostem byl známý reportér Československého rozhlasu Josef Laufer. Hráči, kteří zůstali (Bauer, Zajíček, Klaban, Rychlík, Léska, L. Holek, Janásek, Peroutka, Kocián, Bečka, Koudelka), nedokázali udržet oddíl nad vodou, a tak na podzim roku 1949 dočasně končí slavná éra veselské házené.\n\nPříchodem pana Lubomíra Bauera z vojenské prezenční služby v roce 1952 započala nová kapitola veselské házené. Tento obětavý hráč složil znovu družstvo mužů národní házené. Staronové družstvo mužů tvořili hráči Bauer, Čech, Zajíček, Janásek, Klaban, Rychlík, Bečka, L. Řičica, J. Řičař, St. Kolůch, J. Kovalčík, L. Žák, J. Koryčanský, Tomeček, Hlúšek, Hynut, Boháček, Přibyl, Všetula. Toto družstvo prohrálo za umělého osvětlení v Uherském Ostrohu utkání s mistrem republiky ÚDA Praha těsně 11:13. Tento výsledek dával veselské házené naději do budoucnosti.\n\nV roce 1954 byl vrcholem sezony turnaj v Rokytnici, kde veselené porazili i prvoligové mužstvo Spartak Gottwaldov 6:4 a obsadilo tak 4. místo. Dalším úspěchem bylo druhé místo na domácím 1. ročníku pohárového turnaje za Spartakem Přerov.\n\nPo návratu obránce Stanislava Čajky a útočníka Zdeňka Janouška z prvoligového Dvora Králové začíná úsilí o návrat do druhé ligy. Tento postup se zdařil v sezoně 1964/1965 družstvu v sestavě Josef Lovecký, Jaroslav Zajíček, Stanislav Čajka, Karel Slavík, Vlastimil Knotek, Zdeněk Janoušek, Ing. František Všetula, Vladimír Salčák, Miroslav Dratva, Vlastimil Kettler, Zdeněk Bednář. Byl to ten nejhezčí dárek k oslavám 30. let české házené ve Veselí nad Moravou.\n\nVe druhé lize skončila TJ Lokomotiva Veselí na 8. místě. Nastupovala nová generace vychovaná Stanislavem Čajkou v čele s kanonýrem Miroslavem Smetkou a jeho dalšími spoluhráči z dorosteneckého družstva Ivanem Myslivečkem, Františkem Bártkem, Josefem Šimkem, Janem Bártkem, Zdeňkem Chovancem, Petrem Vorálkem, Vojtěchem a Pavlem Šimkovými, Ladislavem Taranzou. Dále hrávali F. Olejník, Ing. F. Motyčka, Alois Cvek, K. Škára, L. Řehák Milan Maxera další. V tehdejší NDR sehrál druholigový tým Veselí několik handbalových zápasů s prvoligovým celkem Lokomotive Peitz – Turnow.\n\nV následujících letech naši házenkáři úspěšně působili ve druhé lize. V roce 1969 byli sedmí, v sezoně 1970/1971 šestí, o rok později čtvrtí a v letech 1972/1973 pátí. Po dobu působení našeho oddílu ve druhé lize nastupovali k zápasům tito hráči: brankáři P. Žádník, J. Zajíček, R. Kotásek, P. Vorálek, M. Provazník, Jan Šimek (Švéd) a F. Chmelař, obránci S. Čajka, J. a P. Bártkovi, P. a V. Šimkovi, Karel Slavík, L. Tomšej, J. Sukop, útočníci M. Smetka, Josef Šimek, I. Mysliveček, F. Bártek, O. Vik, L. Taranza, F. Hostýnek a J. Malík.\n\nV následující sezoně 1999/2000 si družstvo mužů dalo za cíl vyhrát druhou ligu a postoupit tak do nejvyšší soutěže. K tomu ale byla nutná pečlivá příprava. První prověrkou před náročnou sezonou byl domácí Memoriál Lubomíra Nováčka, který se konal ve dnech 14. a 15. 8. 1999. Tento turnaj muži vyhráli se ztrátou jediného bodu.\nPo dramatickém průběhu druhé ligy se mužstvo probojovalo až do nejvyšší soutěže. Byl to po dlouhé době velký úspěch veselské házené.\n\nPod tímto úspěchem se podepsali předseda oddílu a zároveň trenér mužů Jiří Nejezchleba, vedoucí družstva Lubomír Bauer ml. a hráči: Zdeněk Provazník, Patrik Pechal, Pavel Tomeš, Pavel Daněček, Martin Brablc, Loprais, Rastislav Jánošík, Pavel Olejník, Jiří Pechal, Martin Kozumplík, Radek Plášek, Robin Menšík, Vlastimil Vajgl, Jiří Mrozek, Radek Štos.\n\nNásledující sezona 2000/2001 byla pro muže premiérovou v I. lize. Muži začali letní přípravu vcelku brzy a věnovali se nabírání fyzické kondice, míčové techniky a nácviku herních situací.\nPodzimní část se týmu moc nepovedla. Nakonec jsme skončili předposlední se ziskem 2 bodů před družstvem Louky u Litvínova, a tak nás čekalo v zimní přípravě hodně práce. Cílem nemohlo být nic jiného, než udržení se v nejvyšší soutěži. Zimní příprava byla důkladná a družstvo se zúčastnilo řady kvalitních přípravných turnajů.\nCíl záchrany v I. lize se nám bohužel nepodařil splnit. V konečné tabulce se stala Studénka mistrem republiky, Veselí a Louka u Litvínova sestoupili do druhé ligy.\n\nPod vedením zkušeného trenéra Pavla Šimka se vytvořil v roce 1970 kolektiv žákyň, který se stal v pozdější době základem obnovené ženské házené v našem městě. Pod jeho vedením zde hrávaly: Jiřina Benešová, Růžena Beková, Marie Břečková, Jaroslava Čechovičová, Eva Fojtíková, Marie Tvrdoňová, Heda Holková, Dáša Knotková, Alena Matušková, Eva Pavlicová, Ludmila Procházková, Jarmila Řičicová, Marie Sukopová, Věra a Zdeňka Schneeweisovy, Ludmila Šmídová, Jana Kotásková, Marie Šimková, Ludmila Šimková, Jaroslava Šivlová, Olga Tomečková.\n\nPrvní zápas v této novodobé éře ženské házené byl sehrán 18. 4. 1971 na turnaji ve Vranovicích. V další sezoně již žákyně obsadily v přeboru Moravy třetí místě. Později přešlo celé družstvo do dorostu a byl vytvořen nový kolektiv žákyň, kde hrávaly Jana Hejlová, Jana Janoušková, Marie Mitáčková, Anna Glózová, Marie Chromečková, Růžena Řičicová, Růžena Petruchová, Marie Procházková. Trenéry družstva byli Pavel a Vojtěch Šimkovi.\n\nV ročníku 1975/1976 se dorostenky umístily na přeboru republiky na pátém místě a o rok později na místě šestém. Kádr družstva tehdy tvořily hráčky J. Hejlová, Z. Schneeweisová, V. Kocůrková, M. Chromečková, J. Janoušková, M. Tomečková, R. Řičicová, L. Galušková a A. Glozová, M. Procházková, J. Holková. Trenéry družstva byli opět Pavel Šimek a Vojtěch Šimek.\n\n"}
{"id": "364775", "url": "https://cs.wikipedia.org/wiki?curid=364775", "title": "Zimní stadion Mladá Boleslav", "text": "Zimní stadion Mladá Boleslav\n\nZimní stadion města Mladá Boleslav (sponzorským názvem ŠKO-ENERGO Aréna, dříve Zlatopramen Arena a Metrostav Arena) je komplex dvou sportovních hal v mladoboleslavské ulici Na Vinici. Hokejový klub BK Mladá Boleslav zde pořádá své domácí extraligové zápasy. Stadion byl otevřen v listopadu 1956, od roku 1973 má zastřešenou hrací plochu a v následujících dekádách prošel dalšími přestavbami. V roce 1959 hostil část programu mistrovství světa v ledním hokeji.\n\nHlavní hala má ledovou plochu o standardních rozměrech 60x30 metrů, plocha vedlejší haly sloužící převážně k tréninkovým účelům je menší – 56x26 metrů. Součástí stadionu jsou i dvě tělocvičny využívané pro bojové sporty, basketbal, florbal, gymnastiku či stolní tenis. V době, kdy nejsou hrací plochy stadionu pokryty ledem, slouží zimní stadion veřejnosti pro jízdu na inline bruslích.\n\nKapacita hlediště hlavní haly je 4 200 diváků. Mladoboleslavský klub musí kvůli nedostatečné kapacitě každoročně žádat o výjimku z licenčního řádu hokejové extraligy a město zvažovalo i výstavbu zcela nové multifunkční haly, v roce 2017 však tento plán zavrhlo a do budoucna počítá s dalším rozšířením stávajícího stadionu.\n\nMladoboleslavský bruslařský klub působil v lokalitě nedaleko pozdějšího stadionu již od roku 1883, kdy vybudoval kluziště na místě někdejšího rybníka poblíž lesoparku Štěpánka. Původně sloužilo zejména k rychlobruslení. Na začátku 20. století však klub, jako jeden ze zakládajících členů Českého svazu hokejového, začal na kluzišti pořádat i hokejové zápasy. Za účasti stovek diváků se zde 26. ledna 1908 konalo i hokejové mistrovství Čech, kterého se vedle BK Mladá Boleslav zúčastnila pražská Sparta, PKC Ruch a vítězná Slavia.\n\nKluziště původně nemělo žádné zázemí, v roce 1891 k němu přibyla roubená chalupa sloužící jako šatna, klubovna a ohřívárna. Stavení bylo původně mělnickou vinárnou fungující v rámci národopisné výstavy v Praze. Později byla chalupa přemístěna k nedalekým tenisovým kurtům. V roce 1922 získalo mladoboleslavské kluziště jako jedno z prvních v Česku umělé osvětlení. V roce 1947 kluziště hostilo první mezinárodní zápas, ve kterém mladoboleslavské hokejisty porazilo mužstvo Spojených států v poměru 14:1.\n\nStoupající zájem Boleslavanů o hokej a postupně se zkracující zimní sezóny (kvůli klimatickým změnám přicházela obleva rok od roku dříve) byl 19. března 1953 ustaven výbor pro výstavbu zimního stadionu. Bylo rozhodnuto, že vznikne na místě bývalého sirotčince nedaleko říčky Klenice a původního kluziště – v oblasti zničené sovětským bombardováním Mladé Boleslavi z 9. května 1945. Ledová plocha se třemi tribunami, šatnami, rozhlasovým stanovištěm a strojovnou vznikla v rámci akce M později přetransformované na neplacenou akci Z. Východní tribuna s budovou, která slouží mj. jako hlavní vstup, vznikla až později. Ještě před instalací zařízení na výrobu umělého ledu začala hrací plocha sloužit jako přírodní, chladicí kompresor dovezený z ČKD Praha byl v provozu od roku 1955. Už tehdy byl stroj přes 50 let starý, původně pocházel z pivovaru. První hokejové utkání na dokončeném zimním stadionu se uskutečnilo 26. listopadu 1956, kdy se proti mladoboleslavskému klubu postavilo mužstvo z Ostravy.\n\nV roce 1973 byl stadion zastřešen. Součástí příprav na tento projekt byla i modernizace technologie na výrobu ledu a navýšení výrobní kapacity, neboť se v té době již uvažovalo o výstavbě druhé ledové plochy. Další rekonstrukcí stadion prošel na přelomu desetiletí – během slavnostního znovuotevření 2. října 1980 porazil BK Mladá Boleslav hokejisty Zetoru Brno v poměru 6:5. V devadesátých letech vznikla tréninková hala, restaurace s výhledem na hrací plochu a roku 1999 byl v areálu zimního stadionu otevřen stejnojmenný hotel.\n\nDalší zásadní rekonstrukcí prošel stadion v roce 2007, město Mladá Boleslav do ní investovalo zhruba 60 milionů korun. Kvůli stavebním pracím zahajoval (tehdy prvoligový) hokejový klub sezónu 2007/2008 na stadionu v Benátkách nad Jizerou. V jejím závěru postoupil do extraligy, což si vyžádalo další investice do stadionu vzhledem k podmínkám licenčního řádu – nutné bylo například nové osvětlení vhodné pro televizní přenosy, rozšíření sociálního zázemí nebo infrastruktura pro práci videorozhodčího. Modernizace tak vyšla na dalších 11 milionů korun. Nesplněné zůstalo pouze kritérium minimální kapacity stadionu (5 000 míst), přičemž bylo zvažováno její rozšíření pomocí montovaných tribun ještě v průběhu první extraligové sezóny. K roku 2019 má hlavní hala stále kapacitu 4 200 míst.\n\n"}
{"id": "364780", "url": "https://cs.wikipedia.org/wiki?curid=364780", "title": "Podedvorský mlýn", "text": "Podedvorský mlýn\n\nPodedvorský Mlýn (též Podedvory) je bývalý mlýn na řece Blanici u obce Dvory, v nadmořské výšce 540 m. Řeka za mlýnem protéká hlubokým, skalnatým údolím a mění směr ze severního na východní.\n\nPři mlýnu byla postavena pila. Mlýn zanikl, pila funguje i v současnosti - sídlí zde firma \"Pila a dřevovýroba Podedvory, spol. s r. o.\" Za areálem dřevařského závodu, cca 100 m\npo proudu se na levém břehu nachází hydrologická stanice.\n\nPři povodni v srpnu 2002 zde bylo zaplaveno 12\nrekreačních objektů a areál dřevařského závodu. V záplavovém území nejsou žádné trvale osídlené nemovitosti.\n\nPovodňová činnost zde byla zaznamenána rovněž 3. prosince 2007. V důsledku oteplení a vytrvalého deště zde Blanice dosáhla 1. stupně povodňové aktivity.\n"}
{"id": "364793", "url": "https://cs.wikipedia.org/wiki?curid=364793", "title": "Frances Yatesová", "text": "Frances Yatesová\n\nFrances Amelia Yates (28. listopadu 1899 – 29. září 1981) byla britská historička. Narodila se v Southsea v Hampshire, po mnoho let vyučovala na Warburgově institutu Londýnské univerzity.\n\nJejí otec, oddaný anglikán, byl námořní inženýr, který jako teenager pracoval v přístavu a dohlížel na stavbu britského válečného loďstva v letech před první světovou válkou. Ačkoliv jedna z jejich starších sester navštěvovala Girton, jako mnoho nezávislých žen v učňovských letech, Frances byla vyučována doma vlastní matkou a nějakou dobu navštěvovala Birkenheadskou střední školu. Byla nejmladší ze čtyřech dětí, vyrostla v rodině střední třídy, jejíž viktoriánské názory ovlivnili její pozdější učitelství.\n\nPsala především o okultismu a neoplatónistické filozofii renesance. Její knihy \"Giordano Bruno a tradice hermetismu\" (1964), \"Umění paměti\" (1966) a \"Rosekruciánské osvícení\" (1971) vzbudily pozornost směrem ke klíčové roli, jakou hrál zázrak v rané vědě a filosofii ještě předtím, než učenci jako např. Keith Thomas zasadili toto téma do proudu historiografie. Uvedením díla \"Giordano Bruno a hermetická tradice\" proměnila renesanční historiografii. Ve svém díle objevila Yatesová hermetismus, kterým byla nasáknuta \"renesance\" a obnovený zájem o mysticismus, zázrak a gnosticismus pozdního starověku, které přežily středověk. Tváří v tvář dlouhotrvajícím konvenčním interpretacím Yatesová předpokládala, že bývalý dominikán Giordano Bruno se stal v roce 1600 mučedníkem, protože obhajoval hermetickou tradici spíš než kvůli jeho tvrzení o heliocentrismu.\n\nNěkteré z jejich závěrů byly později napadeny jinými učenci.\n\nStejně jako u mnoha rodin její doby, smrt jejího jediného bratra v první světové válce, spolu s pustošením druhé světové války podpořily její opovržení útočným nacionalismem a přispěly k jejímu boji za interdisciplinární historiografii. Déle než 40 let byla zaměstnána Warburgovým institutem Londýnské univerzity.\n\nJako autorka mnoha knih a článků získala Yatesová celou řadu cen a čestných titulů. Byla jmenována služebníkem Řádu britského impéria v roce 1972 a byla pasována na \"\"dame\"\" v roce 1977. Yatesová je považována jednou z velkých znalkyň renesanční Evropy; její kniha \"Umění paměti\" (1966) byla řazena mezi jedny z nejvýznamnějších nefikčních knih 20. století.\n\nPrvní biografie této průkopnické ženské učenkyně, nazvaná \"Frances Yatesová a hermetická tradice\" (autorka Marjorie G. Jonesová) byla publikována v červnu 2008 vydavatelstvím Ibis Press.\n\nAmerický novelista John Crowley se ve velké míře odvolával na Yatesovou kvůli okultním motivům ve svých knihách \"Malý, Velký\" (1981) a Egypt (1987-2007).\n\nZemřela po krátké nemoci v Surbitonu v hrabství Surrey.\n\n\n"}
{"id": "364801", "url": "https://cs.wikipedia.org/wiki?curid=364801", "title": "Sinclair Research", "text": "Sinclair Research\n\nFirma Sinclair Research je výrobce spotřební elektroniky založená Sirem Clivem Sinclairem v Cambridgi v Anglii (původně pod názvem Sinclair Radionics v roce 1961), aby prodávala Hi-Fi výbavu, kalkulátory, radia a jiné výrobky. V roce 1966 Sinclair vyvinul, ale nikdy neuvedl do prodeje, první kapesní televizor na světě. V roce 1972 Sinclair představil Sinclair Executive, kalkulátor významný kvůli svému úzkému designu. Následovalo mnoho dalších variant kapesních kalkulátorů včetně Sinclair Cambridge, Sinclair Scientific a Sinclair Oxford.\n\nV 80. letech vstoupil Sinclair na trh osobních počítačů s modelem ZX80 za 99,95 liber, v té době šlo o nejlevnější osobní počítač prodávaný v Anglií. Během jednoho roku bylo prodáno 70 000 kusů tohoto počítače. V roce 1982 se objevilo ZX Spectrum, který se později stal nejprodávanějším počítačem v Británii a byl velkou konkurencí pro Commodore a Amstrad. Na vrcholu své slávy ve velké míře inspirován japonským programem Počítač páté generace založila společnost výzkumné centrum \"MetaLab\" v Milton Hallu (u Cambridge), aby sledovala umělou inteligenci, integraci membrán, formální verifikaci a další vyspělé projekty. Kombinace chyb u počítače Sinclair QL a TV80 vedla v roce 1985 k finančním problémům a o rok později prodal Sinclair práva ke svým počítačovým výrobkům a značce Amstradu. Sinclair Research Ltd. dnes stále funguje jako soukromá společnost a pokračuje v uvádění na trh nejnovějších objevů Sira Clive Sinclaira.\n\nOd roku 1997 je Clive Sinclair jediným zaměstnancem Sinclair Research.\n\n\n\nhttps://web.archive.org/web/20110206162443/http://www.sinclairzx.com/\n"}
{"id": "364805", "url": "https://cs.wikipedia.org/wiki?curid=364805", "title": "Knížectví Pindus", "text": "Knížectví Pindus\n\nKnížectví Pindus (také Pindo nebo Pindos, nebo též \"Pindus a Moglena\", italsky: \"Principato del Pindo\", rumunsky: \"Printsipat di la Pind\") bylo italským loutkovým státem v severozápadním Řecku za II. světové války. Bylo prohlášeno v létě 1941 jako vlast Arumunů v oblasti Epiru, Thessálii a Západní Makedonii, ale nikdy se mu zcela nepodařilo ovládnout místní populaci a v r. 1944 zaniklo.\n\nKoncept autonomního arumunského státu vznikl již v r. 1860 v Rumunsku a r. 1917 vyhlásil Alchiviad Diamandi di Samarina Republiku Pindus v Italy okupované severní Albánii. Tento státeček však vydržel pouhý den, ale signalizovalo to Diamandiho spojení s Itálií.\n\nPo pádu Řecka do německých rukou v r. 1941 Diamandi vytvořil s podporou Italů separatistickou organizaci \"Pátá římská legie\" a vytvořil Knížectví Pindus, jehož se stal knížetem jako Alchibiades I., s tím, že doufal, že se mu podaří ovládnout celé severní Řecko. Ovšem už v červnu 1942 byl nucen uprchnout do Rumunska, neboť jej místní Arumuni považovali za italského agenta, zatímco italské okupační jednotky jej považovaly za agenta Rumunska. Po něm krátce vládl jako regent Nicola Matushi, který se marně snažil jednat s řeckými vůdci. Po osvobození Řecka v listopadu 1944 taktéž Nikola I. utekl do Rumunska.\n\nOd půli roku 1942 se v knížectví objevily řecké partyzánské skupiny, bojující proti Italům a kolaborantům. V souvislosti s tím Italové přestali podporovat Arumuny a spojili se se slovanskými Makedonci. Uvolněný trůn byl nabídnut Gyulovi Csesznekymu z maďarsko - chorvatské baronské rodiny, který nominálně vládl jako kníže Julius I. v r. 1943, přičemž do země nevkročil a vládu vykonávali místní slovanští guvernéři. Po kapitulaci Itálie v r. 1943 bylo území obsazeno Němci, kteří jako místního vojenského vládce dosadili M. Hatziho. Stát byl připojen k Řecku v r. 1944.\n\nVzhledem k chaotické situaci nebyla ustanovena přesná pravidla pro následnictví, nicméně se zdá, že knížectví bylo volební monarchií. Knížectví bylo spojencem fašistické Itálie a nacistického Německa a vedlo protiřeckou politiku, nicméně se zdá, že Židé nebyli pronásledováni.\n\nOficiální řečí byla italština, ale používala se i arumunština a nejpočetnější řečtina. Hlavním městem bylo Metsovo (arumunsky \"Aminciu\"), přičemž parlament sídlil v obci Trikala.\n\nNení znám systém místní šlechty, ale přesto je známo, že jak Alchibiades I., tak i Julius I. udělili několik hraběcích a baronských titulů. Řády knížectví byly \"Knížecí orlí řád\" a \"Juliův řád\".\n\nVlajka knížectví byla zelená s červeným ondřejským křížem.\n\n\n\n"}
{"id": "364806", "url": "https://cs.wikipedia.org/wiki?curid=364806", "title": "Staurolit", "text": "Staurolit\n\nStaurolit (Karsten, 1800), chemický vzorec (Fe,Mg,Zn)(Al,Fe)(Si,Al)O(O,OH) je jednoklonný minerál ze skupiny nesosilikátů.\nNázev pochází z řeckých slov \"σταυρός (staurós)\" = kříž a \"λίθος (líthos)\" = kámen; staurolit vytváří často prorostlice ve tvaru kříže.\n\nTvoří se hluboko v zemské kůře v regionálně přeměněných hornínách, jako jsou ruly a svory, které vznikaly za extrémních teplot a tlaků, v kontaktně metamorfovaných horninách, výjimečně v pegmatitech.\n\nVětšinou velmi dobře vyvinuté krátce sloupcovité krystaly s nevelkým počtem ploch a kosočtverečným průřezem, zarostlé, někdy však volné v důsledku zvětrávání. Pro tento nerost jsou zvláště typické křížovité prorostlice, kterým také staurolit vděčí za své jméno.\n\n\n\n\n\nNěkdy se nosí jako amulet, čiré krystaly jsou vybrušovány jako vzácné šperky.\n\n\n\n"}
{"id": "364808", "url": "https://cs.wikipedia.org/wiki?curid=364808", "title": "Plan 9 from Bell Labs", "text": "Plan 9 from Bell Labs\n\nPlan 9 from Bell Labs je distribuovaný operační systém vyvíjený Bell Labs. Mezi lety 1984 a 2002 byl vyvíjen jako nástupce Unixu. Systém je psaný pro architekturu x86, nicméně takovým způsobem, který ulehčuje portování na další architektury. Je navržen tak, aby po připojení na místní síť dokázal snadno spolupracovat s ostatními připojenými počítači, na kterých běží stejný systém. Propojené systémy sdílejí své systémové prostředky, tj. místo na disku, paměť, výkon procesoru atd. Díky tomu není k provozu systému potřeba centrálního serveru.\nKomunikace s ostatními počítači funguje pomocí protokolu 9P. Systém je nadále vyvíjen za účelem výzkumu a pro některé jako koníček.\n\nNěkteré nápady z Planu 9 byly později implementovány do jiných unixových systémů jako je třeba Linux. Například zdejší souborový systém, kódování UTF-8 či omezeně systémová volání rfork. Dále byly portovány některé místní programy a nástroje včetně rc shellu.\n\nNázev je parafráze na kultovní béčkový scifi film Plan 9 from Outer Space.\n\n"}
{"id": "364811", "url": "https://cs.wikipedia.org/wiki?curid=364811", "title": "Cvrček", "text": "Cvrček\n\nCvrček může být:\n\n\n\n\n"}
{"id": "364812", "url": "https://cs.wikipedia.org/wiki?curid=364812", "title": "Řek's už ďáblovi ne?", "text": "Řek's už ďáblovi ne?\n\nŘek's už ďáblovi ne? (1990) je album Svatopluka Karáska. Na albu jej doprovází na kytaru Zdeněk \"Londýn\" Vokatý. Album vyšlo na LP, kde na 1. straně je záznam z koncertu ve Vratislavi z roku 1989 (skladby 1–5) a na druhé straně je studiová nahrávka (skladby 6–11). V poslední písni (\"Hadovky smrduté\"), kterou Svatopluk Karásek složil na melodii písně \"Houby\" (známé též jako \"Muchomůrky bílé\") Milana Hlavsy, zpívá také Stáňa Karásková.\n\n"}
{"id": "364818", "url": "https://cs.wikipedia.org/wiki?curid=364818", "title": "Příhraniční naučná hornická stezka", "text": "Příhraniční naučná hornická stezka\n\nPříhraniční naučná hornická stezka Krupka - Geising - Altenberg - Zinnwald - Cínovec - Dubí je 40 km dlouhá stezka hornické historie v horní části východních Krušných hor. Spojuje sedmdesát pozoruhodných míst (především muzea, pomníky, prohlídkové štoly, umělá jezírka a příkopy, haldy a turisticky atraktivní místa) z hlediska dějin hornictví a osídlení. Naučná stezka tím líčí dějinný vývoj kdysi nejvýznamnějšího revíru těžby cínu ve střední Evropě. K projití trasy se doporučuje opatřit si její mapu, ve které jsou vedle podrobných plánků uvedeny též stručné popisy jednotlivých stanovišť a otvírací doby muzeí.\n\nNaučná stezka se nachází asi 45 km jižně od Drážďan ve vrcholové části východních Krušných hor. Probíhá v blízkosti české hranice a vede z Krupky přes Horní Krupku, Komáří hůrku, Fojtovice do Fürstenau (turistická cesta v bývalém malém pohraničním styku). Z Fürstenau vede stezka dále přes Löwenhain, Geising, Altenberg do obce Zinnwald. Přes starý hraniční přechod na B 170 se přes Přední Cínovec vrací opět do Krupky. Naučná stezka tedy protíná pramennou oblast řeky Weiße Müglitz (Bílá Mohelnice).\n\n\n\n\n\n\n\n\n\n\n\n\n\n\n\n\n\nK založení hornické osady Geising došlo ve 14. století. V roce 1375 se zmiňuje těžní jáma železné rudy, v roce 1449 pak kovárna. Těžba přímo v místě byla méně významná než v sousedním Altenbergu a Zinnwaldu. Avšak zpracování rudy vytěžené ve zmíněných dvou nalezištích probíhalo v geisinské huti, protože jak Altenberg, tak Zinnwald postrádaly potřebnou vodu pro mokré drtiče a rudná prádla. Hornické činnosti byly v Geisingu ukončeny v 19. století. Postavení dráhy v údolí Müglitz přineslo městu po roce 1890 nový impuls vývoje v podobě turistiky. Dnes je městské centrum Geisingu jakožto historické dobře zachované hornické sídlo pod památkovou ochranou.\n\n\n\n\n\n\n\n\n\n\n\nV první polovině 15. století postupovali horníci z Krupky při hledání dalších nalezišť cínu od jihu stále dále do vyšších poloh východních Krušných hor. Při tom objevili mezi léty 1436 až 1440 altenberské naleziště, což vedlo brzo poté k založení tohoto hornického města. Po dobu 550 let určovalo dolování cínu vývoj této obce. Bádání ukázalo, že naleziště Altenberg představuje nejvýznamnější ložisko cínu v Evropě. Dolování zde bylo zastaveno teprve v roce 1991, kdy již se přestalo vyplácet. Od 15. století bylo vytěženo celkem 106 000 t cínu (koncentrátu), z toho 39 000 t jen mezi léty 1947 a 1991. Dlouholetá hornická činnost po sobě ve městě a jeho nejbližším okolí zanechala četné viditelné stopy, z nichž největší památkou je altenberská pinka (propadlina v důsledku hornické činnosti).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nHornickou činnost na hřebeni východních Krušných hor lze z písemných dokumentů sledovat od roku 1378. Místní ložiska cínu objevili a začali těžit horníci z Krupky. Ti také celému horskému areálu, rozprostírajícímu se na severozápad od Krupky až po Moldavu, dali jméno Cynwald. Později přešlo toto jméno na obě sousedící hornické osady, saský Zinnwald (dnes Zinnwald-Georgenfeld) a český Zinnwald (dnes Cínovec). V obou místech byla těžba postupně s konečnou platností zastavena; v saské části v letech 1945/46 a v české části v roce 1990. Z důvodu nižších zásob rudy a politického rozdělení obou nalezišť nemohla těžba nikdy dosáhnout takového rozsahu jako v sousedním Altenbergu.\n\n\n\n\n\n\n\n\n\n\n\n\n\n\n\n\n\n\n\nNavíc bylo již v letech 1997-2000 proinvestováno asi 1,6 milionu € v rámci programu EU Interreg II a PHARE/CBC do údržby a shromažďování hornických památek v horní části východních Krušných hor.\n\n\nVšeobecné\n\n\nZastavení v Krupce\n\nZastavení v Geisingu\n\n\nZastavení v Altenbergu\n\n\nZastavení v Zinnwaldu\n\n"}
{"id": "364819", "url": "https://cs.wikipedia.org/wiki?curid=364819", "title": "Karel Průcha (kněz)", "text": "Karel Průcha (kněz)\n\nKarel František Průcha (6. září 1818 Nové Hrady – 23. října 1883 Praha-Hradčany) byl český katolický kněz, v letech 1871–1883 světící biskup arcidiecéze pražské, titulární biskup joppenský. Na sklonku života byl jmenován biskupem českobudějovickým, ale jeho zdravotní stav mu neumožnil převzít úřad.\n\nNarodil se v Nových Hradech, v rodině justiciára (vrchnostenského úředníka) Františka Průchy a jeho manželky Aloisie, ale od mládí žil v Praze. Po vystudování teologie působil v církevním školství jako spirituál a později jako ředitel arcibiskupského semináře. Od roku 1871 pomocným biskupem pražským. Opakovaně byl kandidátem na obsazení různých biskupských stolců v Českých zemích, nicméně tyto návrhy narážely na silný odpor pro jeho český původ a navíc on sám o tyto úřady nestál a několikráte s poukazem na svůj zdravotní stav (sílící sklony k depresím) vyjádřil, že se na ně necítí. 21. května 1883 byl přesto císařem jmenován biskupem v Českých Budějovicích. V té době již těžce psychicky nemocný biskup Průcha diecézi pro nemoc ani nepřevzal a už 22. července požádal o uvolnění z úřadu, k čemuž císař neochotně svolil (Průcha se tedy fakticky českobudějovickým biskupem nikdy nestal). Zanedlouho poté spáchal Průcha v záchvatu šílenství sebevraždu skokem z okna arcibiskupského paláce v Praze. Pohřben je v kněžské hrobce na Olšanských hřbitovech v Praze.\n\n\n"}
{"id": "364828", "url": "https://cs.wikipedia.org/wiki?curid=364828", "title": "Laraha", "text": "Laraha\n\nLaraha je název citrusového stromu (\"Citrus aurantium currassuviencis\"), který roste na ostrově Curaçao v jižním Karibiku, laraha je také název ovoce tohoto stromu. Laraha je příbuzný pomeranče, ovšem mnohem hořčejší než ostatní citrusy a plody jsou považovány za nejedlé.\n\nPomerančovníky přivezené na Curaçao ze Španělska v roce 1527 se nepřizpůsobily klimatu a půdě jižního Karibiku a změnily jasně oranžové a sladké plody na zelené, hořké a nejedlé. Sušené slupky larahy avšak oplývají libou vůní a experimenty s extrakty z těchto slupek vedly až k výrobě Curaçao likéru.\n\n"}
{"id": "364829", "url": "https://cs.wikipedia.org/wiki?curid=364829", "title": "Systémový lupus erythematodes", "text": "Systémový lupus erythematodes\n\nSystémový lupus erythematodes je autoimunitní onemocnění, při němž tělo napadá své vlastní tkáně a orgány jako např. kůži, klouby, ledviny, cévy, srdce a další. Faktory, které ovlivňují jeho rozvoj jsou genetické vlivy, abnormality v imunitní regulaci, hormonální vlivy, infekce, toxiny, chemikálie, léky a také věk. Onemocnění není příliš četné, v České republice se odhaduje 5000–7000 nemocných. Trpí jím častěji ženy než muži v poměru 9:1, a manifestuje se nejčastěji mezi dvacátým až čtyřicátým rokem života. Častěji se také vyskytuje u osob s poruchami složek komplementu C1 až C3 (zejména C1). Pro onemocnění jsou typická období klidu (symptomy mizí) a náhlá vzplanutí.\n\nSymptomy jsou značně variabilní, postižen může být jakýkoliv orgán. Nejčastějšími příznaky (v 80 %) jsou motýlovitý exantém nebo erytém na obličeji, u chronického průběhu je možný erytém s nadměrnou pigmentací. Možný je i výskyt v dutině ústní. Dále záněty malých kloubů na ruce a opakované záněty serózních blan, např. pleuritidy, jakožto život ohrožující stav doprovázen tvorbou výpotku, a perikarditidy četně myokarditid. Srdeční postižení se vyskytují u 30 - 50 %. Na oslabení srdečního svalu navazuje srdeční selhání až zástava srdce. Nejzávažnějšími postiženími jsou však glomerulonefritida (zánětlivé poškození ledvin) četně poškození cévních pletení v nich a poškození centrální nervové soustavy, které může vyvolat změny v chování až demenci. Toto onemocnění je také spojováno s tzv. Raynaudovým fenoménem, který se projevuje nedokrveností koncových částí partií lidského těla z důvodu přílišné kontrakce drobných arterií.\n\nU systémového lupu je zvýšená řada autoprotilátek (ANA, ENA), pomocí nichž lze onemocnění diagnostikovat. Tyto autoprotilátky mohou být zvýšené i u jiných autoimunitních chorob (např. systémová sklerodermie). Taktéž je můžeme nalézt i u zdravých osob, kde je však bez přítomnosti klinických příznaků jejich význam irelevantní. Zvýšená bývá také sedimentace a gamaglobulinová frakce krevního séra.\n\nPoužívají se kortikoidy, kortikoidy v kombinaci s imunosupresivními léky: cyklosporin A, methotrexat, mykofenolat mofetil, antimalarika, plazmaferéza, nově biologická léčba.\n\n"}
{"id": "364830", "url": "https://cs.wikipedia.org/wiki?curid=364830", "title": "Mesa 3D", "text": "Mesa 3D\n\nMesa 3D (často jen Mesa) je open source implementací knihovny 3D grafiky OpenGL pro renderování 3D grafiky na různých platformách. Byla původně vyvinuta v srpnu 1993 Brianem Paulem. Přestože Mesa 3D není oficiálně licencovaná OpenGL implementace, struktura, syntax a sémantika API se shoduje s OpenGL. Ve své současné podobě lze zkompilovat prakticky na všech moderních platformách. Mesa je využívána například v X.Org (X.org je implementace GUI pro systémy Linux, Mac OS X a další BSD systémy).\n\nV roce 2016 Mesa 3D plně podporuje OpenGL 4.3 a většinu rozšíření z OpenGL 4.4 a 4.5.\n\n"}
{"id": "364831", "url": "https://cs.wikipedia.org/wiki?curid=364831", "title": "Oxycoryninae", "text": "Oxycoryninae\n\nOxycoryninae jsou podčeleď primitivních nosatců z čeledi Belidae, avšak někdy jsou zařazováni jako samostatná čeleď Oxycorynidae. Stejně jako ostatní belidy, jejich tykadla jsou přímá, ne klikovitá jako u pravých nosatců (Curculionidae), jejich larvy se živí dřevem nebo hnijícími rostlinami a ovocem, zdravým rostlinám se vyhýbají.\n"}
{"id": "364839", "url": "https://cs.wikipedia.org/wiki?curid=364839", "title": "Curaçao", "text": "Curaçao\n\nCuraçao (, papiamentsky Kòrsou) je ostrov, který leží v jižní části Karibského moře přibližně 65 kilometrů od pobřeží Venezuely, patří do jižní části Závětrných ostrovů a je součástí Malých Antil. Až do 10. října 2010 byl ostrov součástí Nizozemských Antil. V současnosti je Curaçao jednou ze 4 zemí Nizozemského království (další jsou Nizozemsko, Aruba a Svatý Martin). Dříve byl formálně nazýván Curaçao and Dependencies (1815–1954) a Country of Curaçao (nizozemsky: \"Land Curaçao\"; papiamentsky: \"Pais Kòrsou\"). Skládá se z hlavního ostrova Curaçao a neobydleného ostrova Klein Curaçao („Malé Curaçao“). Na ostrově žije na celkem 444 čtverečních kilometrech. Hlavním městem je Willemstad.\n\nCuraçao stejně jako zbytek tzv. ABC ostrovů a Trinidadu a Tobaga leží na kontinentálním šelfu Jižní Ameriky. Nejvyšším bodem je Sint Christoffelberg s 375 metry.\n\nOstrovní flora se liší od typické na tropických ostrovech. Jsou běžné křovinaté porosty s různými druhy kaktusů.\n\nOstrov má tropické savanské klima se suchým obdobím mezi lednem a zářím a potom krátké deštivé období mezi říjnem a prosincem. Teploty jsou poměrně stabilní po celý rok, pouze s menšími výkyvy. Nejchladnějším měsícem je leden s průměrnou teplotou 26,5 stupňů Celsia. Nejtepleji je pak v září, průměrně 28,9 stupňů Celsia. Roční průměrné maximum je 31,2 a minimum 25,3 stupňů Celsia.\n\nCuraçao je již mimo pás hurikánů, i přesto je jimi občas zasažen. Např. hurikán Hazel 1957, Anna 1961, Felix 2007, Omar 2008. Ostrov byl mnohokrát zasažen pouze tropickými bouřemi, které předcházejí hurikánům. Např. Tomas 2010, Cesar 1996, Joan-Miriam 1988, Cora a Greta 1978, Edith a Irene 1971, Francelia 1969. Tomas byla pak jednou nejhorších bouří, která kdy ostrov zasáhla. Zemřeli při ní 2 lidé a škody byly vyčísleny na 28 milionů amerických dolarů.\n\nCuraçao je demokratickou zemí. Nejvyšším představitelem vlády je premiér. Výkonná moc je řízena vládou, legislativní moc má vláda i parlamentu. Soudnictví je nezávislé. Odsouzení zločinci jsou internováni ve věznici \"Curaçao Centre for Detention and Correction\".\n\nOstrov má, co se týče pravomocí, v naprosté většině záležitostí plnou autonomii v rozhodování.\n\nNa ostrově jsou umístěny dvě námořní základny.\n\nOstrov má otevřenou ekonomiku orientovanou hlavně na turismus, mezinárodní obchod, námořní služby, rafinerie, skladování ropy a finanční služby. Ekonomika je silně rozvinutá a zajišťuje vysoký životní standard obyvatelům ostrova. Je hodnocena 46. místem na světovém žebříčku HDP na obyvatele. Aktivity vztahující se k přístavu Willemstad jakožto volné obchodní zóně vytváří značný podíl v růstu ekonomiky. Cílem vlády je mít ekonomiku co možná nejvýše rozmanitou, tak aby přilákala co nejvíce zahraničních investic. Tato politika, též nazývána politikou \"otevřené náruče\" silně cílí na společnosti podnikající v oboru informačních technologií.\n\nNezaměstnanost v roce 2013 činila 13 %.\n\nTurismus hraje v ekonomice dominantní roli. Je na něm však méně závislá než ostatní karibské země. Většina turistů přijíždí z východního pobřeží USA, Jižní Ameriky, Nizozemska a z dalších karibských ostrovů. Momentálně stojí ostrov v Karibiku v čele turismu orientovaného na plavby po moři s úctyhodným meziročním nárůstem o 41,4 % oproti roku 2013, kdy bylo napočítáno 616 186 pasažérů.\n\nHlavní letiště v zemi Hato International Airport obsloužilo v roce 2013 celkem 1 772 501 pasažérů.\n\nPobřeží lemující ostrov nabízejí rozličné možnosti pro potápění a šnorchlování. Je zde mnoho krásných korálových útesů a k vidění rozličné druhy tropických ryb.\n\n\n"}
{"id": "364843", "url": "https://cs.wikipedia.org/wiki?curid=364843", "title": "Jean Gaspard Deburau", "text": "Jean Gaspard Deburau\n\nJean-Baptiste Gaspard Deburau (vlastním jménem Jan Kašpar Debrio alias Dvořák) (31. července 1796, Kolín – 17. června 1846, Paříž) byl francouzský mim a herec narozený v Čechách, nejvýraznější představitel evropské pantomimy 19. století.\n\nJeho otec se jmenoval Philip Debrio byl prostým vojákem Wallisovského pluku, později byl profesí uváděn jako „barbirer“ (nesprávně balwirer), to jest lazebník nebo holič. Matka se jmenovala Kateřina Gráffová (Králová). Jan Kašpar se narodil v Kolíně v domě čp. 77, tj. objektu kolínských kasáren, která se stala po přestavbě z roku 1899 dvorním traktem radnice. Místo je označeno pamětní deskou. Otec v Kolíně marně hledal obživu a proto se rodina se čtyřmi dětmi po roce 1802 vydala do světa. Živili se pouliční akrobacií. \n\nV roce 1811 či 1812 odjel Jean-Gaspard s částí rodiny vystupovat do Paříže, kde se roku 1816 stal hvězdou v komediích dell'arte v Théâtre des Funambules, jež se nacházelo na slavné divadelní ulici Boulevard du Temple. Jeho postavy, jako např. \"Silueta mileneckého měsíce\" či \"Tiše trpící\", a zejména provedení slavného Pierota byly dobovými kritikami v novinách hodnoceny jako podmanivé, okouzlující až dech beroucí. O Deburauovi tehdy psali např. Honoré de Balzac nebo Théophile Gautier. Pařížské obecenstvo svého Pierota milovalo a začátkem 30. let 19. století patřil k nejpopulárnějším umělcům. \n\nVýjimečný výkon byl inspirací i nedostižným vzorem po následující desetiletí. K odkazu jeho mistrovství se vracela i pantomima 20. let 20. století jako Marcel Marceau nebo Ladislav Fialka, kteří převzali nejen jeho klasické etudy (např. \"Socha Pierot\"), ale i scénáře jako \"Hadrář\" či \"Pierot v Africe\".\n\nJean-Gaspard Deburau byl ženatý. Měl dceru Rosinu a dva syny: Philippe Germain Anselme byl provazochodec a Charles tanečník, herec a mim. Jsou pohřbeni v rodinné hrobce na hřbitově Père-Lachaise v Paříži (sektor VIII, oddělení 59). \n\nČerným dnem v jeho životě se stal 18. duben 1836, kdy uhodil holí muže, který urážel jeho manželku. Muž na následky zranění zemřel a Deburau musel do vězení. Obával se, že jeho čin ho připraví o přízeň diváků. Soud ho však shledal nevinným a také obecenstvo ho po návratu do divadla přijalo s nadšením. \n\n\n\n"}
{"id": "364851", "url": "https://cs.wikipedia.org/wiki?curid=364851", "title": "Olešovice", "text": "Olešovice\n\nNázev Olešovice má více sídel:\n"}
{"id": "364854", "url": "https://cs.wikipedia.org/wiki?curid=364854", "title": "Klenovice", "text": "Klenovice\n\nNázev Klenovice má více sídel:\n"}
{"id": "364861", "url": "https://cs.wikipedia.org/wiki?curid=364861", "title": "Soljani", "text": "Soljani\n\nSoljani je vesnice v Chorvatsku ve Vukovarsko-sremské župě. Vesnice je součástí opčiny Vrbanja. Soljani leží nedaleko hranic se Srbskem, asi 28 km jihozápadně od Županje a 55 km jižně od města Vinkovci v nadmořské výšce 86-88 m n. m. Žije zde 1245 obyvatel (2011). \n\n"}
{"id": "364864", "url": "https://cs.wikipedia.org/wiki?curid=364864", "title": "Sestra Emmanuelle", "text": "Sestra Emmanuelle\n\nSestra Emmanuelle (rozená Madeleine Cinquin, 16. listopadu 1908 Brusel, Belgie - 20. října 2008 Callian, Francie) byla belgicko-francouzská řeholnice z Kongregace sester Notre Dame de Sion, která desetiletí působila v chudinských čtvrtích Káhiry, kde se starala především o sirotky a opuštěné děti. Na sklonku života žila ve Francii a vedla kampaň na podporu bezdomovců.\n\nJejí vysoce oceňovaná humanitární práce jí vynesla srovnávání s Matkou Terezou, dlouhodobě patřila mezi deset nejoblíbenějších osobností Belgie a Francie a byla nositelkou nejvyšších státních vyznamenání těchto států.\n\nNarodila se v Bruselu francouzskému otci a belgické matce. Vystudovala filosofii na Sorboně a v roce 1929 vstoupila do Kongregace sester Notre Dame de Sion.\n\nNejprve přednášela literaturu a filosofii převážně na řádových školách v Istanbulu, Tunisu, Káhiře a Alexandrii, později se přeorientovala na péči o chudé a sirotky, od roku 1971 působila v chudinských čtvrtích Káhiry a pomohla v Egyptě vybodovat síť škol, školek a nemocnic pro nejchudší děti.\n\nOd roku 1993 žila opět ve Francii. Napsala o své práci několik knih a i přes vysoký věk vedla aktivní život a vystupovala na veřejnosti, mimo jiné vedla kampaň za práva chudých lidí a bezdomovců. Dlouhodobě patřila mezi deset nejoblíbenějších postav Francie a Belgie, často ji srovnávali s Matkou Terezou. Vyjadřovala se k celé řadě společenských a církevních otázek, mimo jiné razila názor, že by měl být zrušen povinný celibát římskokatolických kněží.\n\nZemřela ve spánku v domově důchodců v obci Callian necelý měsíc před svými stými narozeninami. Zprávu o její smrti otiskly na prvních stranách všechny francouzské a belgické deníky.\n\nDlouhodobě patřila mezi deset nejoblíbenějších osobností Belgie a Francie, Byla komandérkou (od 2005) a později velkodůstojnící (od 2008) Řádu čestné legie a velkodůstojnicí belgického Řádu Koruny.\n\n"}
{"id": "364880", "url": "https://cs.wikipedia.org/wiki?curid=364880", "title": "Kem (přítok Jeniseje)", "text": "Kem (přítok Jeniseje)\n\nKem ( ) je řeka v Krasnojarském kraji v Rusku. Je dlouhá 356 km. Povodí má rozlohu 8 940 km².\n\nŘeka protéká po jihovýchodním okraji Západosibiřské roviny. Na dolním toku je značně členitá. Ústí zleva do Jeniseje nedaleko Jenisejsku.\n\n\nZdrojem vody jsou převážně sněhové srážky. Nejvyšších vodních stavů dosahuje v květnu. V létě dochází k dešťovým povodním.\n"}
{"id": "364893", "url": "https://cs.wikipedia.org/wiki?curid=364893", "title": "Anglická republika", "text": "Anglická republika\n\nAnglická republika bylo období v letech 1649 až 1653 a poté 1659 až 1660, kdy byla nejdříve Anglie (včetně Walesu) a později i Irsko a Skotsko spravována jako republika, oficiálně Anglické společenství (anglicky \"Commonwealth of England\", nezaměňovat za Společenství národů). Po popravě Karla I. Stuarta v roce 1649 prohlásil 19. května anglický parlament (označovaný jako Kusý parlament, anglicky \"Rump Parliament\") Anglii za republiku. Období let 1653 až 1659 je nazýváno protektorátem, a země byla řízena přímo Oliverem Cromwellem a po jeho smrti jeho synem Richardem jako lordy protektory.\n\nKusý parlament (anglicky \"Rump Parliament\") byl vytvořen po Pridově čistce původního parlamentu odstraněním těch, kteří nepodporovali špičky armády a nesouhlasili s myšlenkou nutnosti soudit krále. Tento parlament tak neměl nikdy více než 200 členů (méně než polovina původního parlamentu). Členy byli příslušníci šlechty, i když zastoupení nižší šlechty a právníků bylo větší než u předchozího. Těsně před a po popravě Karla I. vydal mnoho zákonů, které vytvořily právní základ pro republiku. Spolu se zákazem tajné rady a Sněmovny lordů získala dolní komora nekontrolovatelnou výkonnou a zákonodárnou moc. Větší část výkonné moci převzala vytvořená státní rada. Její členové byli jmenování Dolní sněmovnou a většina z nich byli poslanci této komory. Nicméně parlament byl závislý na podpoře armády, s níž měl napjaté vztahy.\n\nV prvních dvou letech musel parlament čelit ekonomickému poklesu a nebezpečí invaze ze Skotska a Irska. I v samotném parlamentu existovaly různé frakce. Některé chtěly ustanovit republiku, zatímco jiné měly zájem o zachování nějakého systému monarchie. Většina tradiční vládnoucí třídy považovala vládu vytvořenou parlamentem za nelegální. Nicméně obávali se, že je to jediná překážka k možnému vzniku vojenské diktatury. Vysoké daně, jejichž příjemcem byla hlavně armáda, a omezené reformy byly důvodem odporu vrstvy bohatých, ale nebyly dostatečné pro radikály. Navzdory jeho nepopularitě byl tento parlament pokračovatelem původního zřízení, pomohl uklidnit zemi po občanské válce a roku 1653 byla vláda uznána jak Francií, tak i Španělskem.\n\nI když národní církev (nyní presbyteriánská) byla zachována, zákon z roku 1559, určující povinnou návštěvu bohoslužeb, byl novelizován roku 1650. Začaly být tolerovány mnohé nezávislé církve, ačkoli každý musel platit desátky. Byly realizovány i menší procedurální soudní reformy, například jednání soudu bylo vedeno v angličtině (dříve v právní francouzštině nebo latině). Reformy se ale nedotkly zvykového práva, protože to by dále popudilo šlechtu. Místo toho byly vydávány zákony upravující morální kodex, například byla uzavřena divadla.\n\nCromwell, podporovaný Thomasem Harrisonem, rozpustil parlament 20. dubna 1653. Důvody tohoto opatření nejsou zřejmé, možná se domníval, že by tento parlament začal vládnout bez ohledu na armádu, nebo cítil riziko nárůstu odporu proti republikovému zřízení. Členové parlamentu s jeho rozpuštěním nesouhlasili a jako oporu zmiňovali zákon přijatý těsně před vypuknutím občanské války, který podmiňoval rozpuštění parlamentu jeho souhlasem.\n\nPo rozpuštění parlamentu následovalo krátké období, kdy Cromwell a armáda vládla samostatně. Nikdo neměl ústavní právo vypsat nové volby, ale Cromwell nechtěl být označován jako vojenský diktátor. Místo toho vládl prostřednictvím jmenovaného sněmu, jehož kontrolu armádou považoval za snadnou, protože jeho členové byli jmenováni armádními důstojníky. Tento parlament je označován jako \"Barebonův parlament\" (po zástupci londýnské City).\n\nTento parlament byl napadán jak členy původního Kusého parlamentu, tak i větší částí šlechty. Nicméně asi 110 ze 140 členů tohoto parlamentu bylo příslušníky nižší šlechty nebo bohatých měšťanů a mnoho z nich mělo kvalitní vzdělání.\n\nTento sbor odrážel různorodost názorů důstojníků, kteří jej navrhli. Někteří z nich (radikálové) se chtěli zbavit zvykového práva a státních zásahů do církve, jiní (umírnění) chtěli některé drobné změny systému a poslední (konzervativci) chtěli uchovat dosavadní stav. Cromwell považoval tento parlament za přechodný orgán, který vytvoří právní rámec pro republiku, čemuž ale bránily rozdíly v názorech jednotlivých skupin a mizivá zkušenost s prací v parlamentu (pouze 25 z nich byli členové některého z předchozích parlamentů). Cromwell zřejmě chtěl, aby tito \"amatéři\" vyprodukovali zákony bez jeho přímého řízení. Poté co radikální reforma neprošla jen o 2 hlasy, si parlament při absenci radikálů odhlasoval „návrat moci do rukou Cromwella“ a tímto byl rozpuštěn.\n\nRoku 1653 Cromwell ustanovil protektorát a vládl zemi jako lord protektor až do své smrti roku 1659.\n\n\n"}
{"id": "364895", "url": "https://cs.wikipedia.org/wiki?curid=364895", "title": "Print Screen", "text": "Print Screen\n\nPrint Screen (často zkracováno jako Prt Scr, Print Scrn, Prt Scn, Prt Sc nebo Prnt Scrn) je klávesa, která se na většině klávesnic nachází mezi klávesou F12 a Scroll Lock. Její funkce není závislá na aktuálně spuštěném programu.\n\nV Microsoft Windows se při zmáčknutí této klávesy sejme obraz, který je na monitoru (screenshot) a uloží se do schránky. Kombinací kláves Ctrl+V jej lze dále vložit do grafického (např. CorelDraw, Adobe Photoshop, Malování ve Windows) nebo jiného programu (Microsoft Word, Open Office Writer). Kombinace Alt+Print Screen sejme pouze aktuální okno, kombinace WinKey+Print Screen uloží obraz do schránky a zároveň do složky Obrázky.\n\nS příchodem nové generace webových prohlížečů schopných přistupovat ke schránce lze stejnou kombinací kláves vkládat snímky přímo do webové prezentace. Toho lze s výhodou využít pro přímé vkládání a editaci sejmutých obrazů online bez nutnosti instalovat rozšíření prohlížeče. Příkladem může být nástroj http://ctrlv.cz ale třeba taky vkládání obrázků do sociální sítě Facebook.\n\nV ostatních operačních systémech má klávesa podobnou funkci.\n\nUnicode má pro Print Screen speciální znak ⎙ (U+2399).\n"}
{"id": "364897", "url": "https://cs.wikipedia.org/wiki?curid=364897", "title": "Zdenek Slouka", "text": "Zdenek Slouka\n\nProfesor Zdenek Slouka (13. srpna 1923 v Brně – 23. prosince 2012) byl český novinář, politolog, publicista, emeritní profesor Lehigh University, Bethlehem v Pensylvánii, USA.\n\nPo absolvování reálného gymnázia v roce 1943 (Brno, Kounicova ulice) studoval na několika univerzitách.\n\n\nV americké okupační zóně Německa pracoval jako politický analytik americké armády. Vyučoval na několika vysokých školách New York University, Columbia University, univerzitě ve Washingtonu či na Lehigh University v Pensylvánii. Po Sametové revoluci též přednášel na Karlově Univerzitě v Praze.\n\nV letech 1945–1948 působil jako redaktor \"Svobodných\" Lidových novin. Po roce 1948 odchází do zahraničí.\n\nKdyž se mu podařilo opustit Československo, dostal se přes vídeňskou, ruskou a americkou zónu na delší dobu do Austrálie. V prosté snaze o obživu prošel mnoha různorodými zaměstnáními. Chytal v kanalizaci krysy, lepil tenisové rakety, obchodoval s dámskými punčochami, ale přitom všem neustále tíhnul k publikování a zdokonaloval se v angličtině. Paradoxně mu jazykové zlepšení psané angličtiny v jisté fázi zkomplikovalo život, když mu šéfredaktor odmítl otisknout další články, protože \"jeho neobratná angličtina už není tak neobratně zábavná\". Pracoval také jako knihovník v National Mitchell Library, Sydney.\n\nV roce 1952 se vrátil do Evropy. V Manheimu a Mnichově přijal práci pro informační služby armády USA jako politický analytik. Současně studoval na univerzitě v Heidelbergu.\n\nPracoval ve Washingtonu, D.C. pro vládu USA v oblasti monitoringu zahraničního tisku. Zaměstnavatel mu neumožnil studovat, aby zachoval jeho názorovou nezávislost. Tato situace jej neuspokojovala, a proto odešel se ženou do New Yorku, kde hodlal najít místo nočního vrátného. Takové zaměstnání by mu umožnilo uživit se a přitom ve dne studovat. Dílem náhody se v New Yorku na ulici setkal s Janem Stránským, se kterým se znal z redakce poválečných Lidových novin. Ten jej přivedl do kanceláře redakce Rádia Svobodná Evropa, kde v té době působil Ferdinand Peroutka. Na následující desetiletí zde zakotvil a pracoval pod pseudonymem ______ ________ .\n\nV roce 1992 opustil svoji činnost na univerzitě a vrátil se do tehdejšího Československa. Své úsilí věnoval konkrétním aktivitám, jež podpořily znovu vznikající demokratické principy. Žil se svou ženou Blankou v Praze.\n\n\nPo roce 1989 po Sametové revoluci spolupracoval s několika významnými politiky (Alexander Vondra, Michael Žantovský) na přípravě návštěvy prezidenta Československa Václava Havla v USA a spolupodílel se na vytváření mezinárodních vazeb v oblasti vzdělávání. Na léta 1992 – 1994 byl zvolen prezidentem organizace SVU (Společnost pro vědy a umění, Czechoslovak Society of Arts & Science). V této činnost však nemohl dlouho pokračovat pro vážné zdravotní potíže.\n\n\nPodle jeho vlastních slov \"žije svůj život neoháčkovaný\". Jeho jméno tedy háček \"neobsahuje\". Na vysvětlenou sám uvádí: \"Etymologové zjistili, že háček obtížil Zdenka až někdy v první půli 18. století. Můj otec, stolař, měl rád věci v původním stavu. Samozřejmě mám pár českých dokumentů, kde mi ten háček zase přišili, ale újmu nepociťuji, ...\"\n\n"}
{"id": "364910", "url": "https://cs.wikipedia.org/wiki?curid=364910", "title": "Lano (rozcestník)", "text": "Lano (rozcestník)\n\nLano může být:\n\n\n\n"}
{"id": "364918", "url": "https://cs.wikipedia.org/wiki?curid=364918", "title": "Lano", "text": "Lano\n\nLano je silný, pevný a dlouhý svazek vytvořený stočením (spletením) konopných nebo kovových pramenů, sloužící k vázání, tažení ap. Lano je upleteno z mnoha tenkých vláken vesměs kratší délky než je celková délka lana. Pevnost a vlastnosti lana jsou dány jak pevností jednotlivých vláken, tak jejich vzájemnou soudržností/adhezí.\n\nLano se používá od pravěku.\n\nLano je předmět, který se používá v mnoha oborech lidské činnosti: slouží ke svazování předmětů, k zavěšování a zdvihání různých břemen, k zajišťování stability výškových staveb, k vlečení vozidel nebo k napínání sítí a řadě dalších činností.\n\nRůzné typy kovových resp. ocelových lan se používají v průmyslu, dopravě, energetice, zemědělství, lesnictví, vojenství atd. apod. Speciální lana se užívají pro různé sportovní a rekreační činnosti. Velmi významná jsou také lana horolezecká.\n\n\n"}
{"id": "364919", "url": "https://cs.wikipedia.org/wiki?curid=364919", "title": "Třeštíková", "text": "Třeštíková\n\nPříjmení Třeštíková nosí více žen:\n\n\n"}
{"id": "364920", "url": "https://cs.wikipedia.org/wiki?curid=364920", "title": "Dědek (Živanice)", "text": "Dědek (Živanice)\n\nDědek je osada, součást obce Živanice, ležící na místě bývalého stejnojmenného rybníka, směrem k Neradu a Neratovu jsou dodnes patrny zbytky hráze tohoto rybníka. V roce 1914 měla ves 106 obyvatel. Na místě, kde byl rybník, stávala prý dřevěná tvrz. Její přesné místo není známé. Po zrušení rybníka byly nalezeny různé věci jako nádobí, nože apod.\n\nDědek leží v katastrálním území Živanice. Poštovní služby zaopatřuje pošta Lázně Bohdaneč. Od 1. září 2011 obcí projíždí linka č. 18 MHD Pardubice.\n\n"}
{"id": "364943", "url": "https://cs.wikipedia.org/wiki?curid=364943", "title": "Ghaznovská říše", "text": "Ghaznovská říše\n\nGhaznovská říše, také Ghaznovský sultanát se od druhé poloviny 10. století do 12. století rozkládala ve střední Asii. Jejím hlavní městem byla nejdříve Ghazna (v dnešním Afghánistánu), od roku 1151 pak Láhaur (dnes leží v pákistánské provincii Paňdžáb). Za zakladatele dynastie Ghaznovců se považuje Alp Tegin, který byl také velitelem samánovské armády. Ovšem dynastii v pravém slova smyslu založil jeho zeť Sebük Tegin (asi 942–997), asi nejznámějším vládcem dynastie pak je Mahmúd z Ghazny. Ghaznovci byli Turci a muslimové vyznávající sunnitský islám.\n\nTurecká prezidentská pečeť\n\n"}
{"id": "364946", "url": "https://cs.wikipedia.org/wiki?curid=364946", "title": "Růžotvaré", "text": "Růžotvaré\n\nRůžotvaré (\"Rosales\") je řád vyšších dvouděložných rostlin.\n\nPo morfologické stránce jde o velmi různorodý řád. Společným znakem růžotvarých je především češule v květech (chybí u odvozenějších čeledí s větrosprašnými květy) a redukovaný nebo chybějící endosperm v semenech.\nŘád zahrnuje celkem 10 čeledí, 257 rodů a asi 7500 druhů. Je rozšířen kosmopolitně. Největší počet druhů zahrnuje čeleď kopřivovité (\"Urticaceae\"), nejvíce rodů je v čeledi růžovité (\"Rosaceae\"). Největším rodem je fíkovník (\"Ficus\"), který zahrnuje asi 800 druhů.\n\nMonofyletičnost skupiny byla potvrzena výsledky analýz rbcL, atpB a 18S sekvencí DNA.\n\nPodle kladogramů APG je bazální skupinou řádu čeleď růžovité (\"Rosaceae\"). Dále se řád dělí na dvě monofyletické větve. Jedna je tvořena čeleděmi řešetlákovité (\"Rhamnaceae\"), hlošinovité (\"Elaeagnaceae\"), \"Dirachmaceae\" a \"Barbeyaceae\", druhou tvoří převážně větrosprašné čeledi s redukovanými květy: jilmovité (\"Ulmaceae\"), kopřivovité (\"Urticaceae\"), morušovníkovité (\"Moraceae\") a konopovité (\"Cannabaceae\").\n\nFylogenetické vztahy byly v r. 2011 potvrzeny obsáhlou multigenovou analýzou. Podle ní vypadá fylogenetický strom řádu Rosales následovně:\n\nMezi hospodářsky významné zástupce patří především růžovité (\"Rosaceae\"), které tvoří převážnou většinu ovocných dřevin pěstovaných v mírném pásu, dále pak konopovité (\"Cannabaceae\") a morušovníkovité (\"Moraceae\").\n\n\n"}
{"id": "364952", "url": "https://cs.wikipedia.org/wiki?curid=364952", "title": "Žárová", "text": "Žárová\n\nČást Žárová (dříve Nová Ves, ) je administrativní součástí lázeňské obce Velké Losiny (okres Šumperk). Rozkládá se v zaříznutém údolí přítoku Račinky na jižním úpatí Žárovce (793 m), severozápadně centra Velkých Losin. Je známá především svým dřevěným roubeným kostelem svatého Martina. V Žárové se chovají krávy i koně.\n\nSoučástí Žárové je i osada Horní Bohdíkov (dříve \"Německý Bohdíkov\"), v níž se nachází kaple svaté Anny a osada Prameny (dříve Štolnava).\n\nŽárová byla založena před rokem 1355, kdy toho roku je zmínka o získání výsad žárovského dědičného rychtáře. Žárová a Horní Bohdíkov jsou roku 1414 - 1431 jmenovány v šumperském městském registru. Podle losinského urbáře měla ves roku 1577 14 usedlostí a roku 1591 již 23 usedlostí.\n\nRoku 1610 byl majitelem losinského panství Janem Jetřichem ze Žerotína vystaven dřevěný kostel sv. Martina. V roce 1677 byl rychtářem Jan Frydrych a vesnice má jen 19 usedlíků s 452 měřicemi polí.\n\nV roce 1739 má Žárová 35 domů, roku 1793 již 49 domů a roku 1839 žilo v Žárové 363 obyvatel v 55 domech.\n\nV katastru obce jsou evidovány tyto kulturní památky:\n\n"}
{"id": "364956", "url": "https://cs.wikipedia.org/wiki?curid=364956", "title": "Kas", "text": "Kas\n\nKas ( ) je řeka v Krasnojarském kraji v Rusku. Je dlouhá 464 km. Nad soutokem s řekou Malý Kas se nazývá Velký Kas. Povodí řeky má rozlohu 11 200 km².\n\nŘeka protéká po východním okraji Západosibiřské roviny. Ústí zleva do Jeniseje.\n\nZdrojem vody jsou převážně sněhové srážky. Průměrný roční průtok vody ve vzdálenosti 197 km od ústí činí přibližně 53 m³/s. Nejvyšších vodních stavů dosahuje od května do června. Zamrzá na začátku listopadu a rozmrzá v polovině května.\n\nPřes svůj levý přítok Malý Kas byla řeka součástí Obskojenisejské vodní cesty, která ji spojovala s řekou Keť.\n"}
{"id": "364961", "url": "https://cs.wikipedia.org/wiki?curid=364961", "title": "William Davies Evans", "text": "William Davies Evans\n\nWilliam Davies Evans (27. ledna 1790, St. Dogwell's, Pembrokeshire, Wales – 3. října 1872, Ostende, Belgie) byl britský námořní kapitán a šachový mistr.\n\nEvans sloužil od svých čtrnácti let (od roku 1804) ve válečném námořnictvu. Když roku 1815 válka s Napoleonem skončila, byl převelen na poštovní loď. Roku 1819 se stal námořním kapitánem. Vynalezl bezpečnostní systém pro zabránění nočních srážek lodí skládající se z bílých, zelených a červených světelných signálů za který obdržel odměnu od britské vlády a od ruského cara. Zemřel chudý v belgickém Ostende.\n\nV šachovém světě je Evans znám jako autor Evansova gambitu \"1.e4 e5 2.Jf3 Jc6 3.Sc4 Sc5 4.b4\", který vynalezl kolem roku 1824 a použil jej poprvé a úspěšně roku 1826 proti Alexandrovi McDonnellovi.\n\nRoku 1837 sehrál Evans celou řadu partií s Howardem Stauntonem, který jeho gambit klasifikoval jako \"vynalézavý a zajímavý (ingenious and interesting).\"\n\n"}
{"id": "364973", "url": "https://cs.wikipedia.org/wiki?curid=364973", "title": "Karel Růžička starší", "text": "Karel Růžička starší\n\nKarel Růžička (2. června 1940 Praha – 26. září 2016) byl český legendární klavírista, jazzový hudebník, hudební skladatel a pedagog. Na pražské konzervatoři vystudoval hru na bicí nástroje a hru na klavír. V sedmdesátých letech hrál v souboru Luďka Hulana, později působil v řadě dalších renomovaných českých jazzových orchestrů i sólistů. Patříl mezi nejznámější české jazzové muzikanty.\n\nPo absolutoriu vojenské služby čtyři sezony působil v orchestru Divadla Semafor, který vedl Ferdinand Havlík, druhou půlku šedesátých let strávil z popudu Karla Krautgartnera v Jazzovém orchestru Československého rozhlasu. V sedmdesátých letech hrál v souboru Jazz Celula s Laca Decziho, později se souborem SHQ Karla Velebného. Zároveň s tím velmi často pohostinsky vystupoval i nahrával s mnoha předními jazzovými sólisty (Rudolf Dašek, George Mraz, Jiří Stivín, Rudolf Rokl) a orchestry (Pražský bigband Milana Svobody, Orchestr Gustava Broma, finským a dánským rozhlasovým orchestrem atd. apod.).\n\nJednalo se i o uznávaného hudebního skladatele a pedagoga, který vyučoval skladbu a hru na klavír na Konzervatoři Jaroslava Ježka a na Akademii múzických umění v Praze. Byl ředitelem Letní jazzové dílny Karla Velebného ve Frýdlantě. Jako skladatel působil i v oblasti vážné hudby, komponoval vokální hudbu, komorní hudbu i skladby symfonické.\n\nJeho syn Karel Růžička mladší je také uznávaným jazzovým hudebníkem, žijícím v USA.\n\n\n\n"}
{"id": "364982", "url": "https://cs.wikipedia.org/wiki?curid=364982", "title": "Aiglun (Alpes-Maritimes)", "text": "Aiglun (Alpes-Maritimes)\n\nAiglun je vesnice v departementu Alpes-Maritimes, region Provence-Alpes-Côte d'Azur. Leží 33 kilometrů od Nice a 658 kilometrů od Paříže.\n\nSousední obce: Sigale, Le Mas, Collongues, Saint Pierre, Sallagriffon, La Rochette a Les Mujouls.\n\n\"Počet obyvatel\"\n\n\n"}
{"id": "364986", "url": "https://cs.wikipedia.org/wiki?curid=364986", "title": "Seznam sopek Nového Zélandu a Fidži", "text": "Seznam sopek Nového Zélandu a Fidži\n\nToto je seznam sopek Nového Zélandu a Fidži.\n\n"}
{"id": "364995", "url": "https://cs.wikipedia.org/wiki?curid=364995", "title": "Cvrčkovití", "text": "Cvrčkovití\n\nCvrčkovití (Gryllidae) jsou zástupci hmyzu z řádu rovnokřídlých, patřící mezi kobylky.\n\nV České a Slovenské republice bylo zjištěno 7 rodů s osmi druhy:\n\n"}
{"id": "364996", "url": "https://cs.wikipedia.org/wiki?curid=364996", "title": "Nokia 5110", "text": "Nokia 5110\n\nNokia 5110 je mobilní telefon firmy Nokia. Ve své době byl jeden z nejúspěšnějších mobilních telefonů na světě.\n\nNa trh byl uveden v roce 1998. Tento mobilní telefon je odlehčenou verzí modelu Nokia 6110, který byl koncipován jako manažerský. V USA se prodávala jeho varianta Nokia 5190 a existovaly i další varianty pro různé trhy. Telefon má fyzické rozměry 48 × 132 × 31 mm, jeho hmotnost s originální baterií a bez SIM karty je 170 g. Telefon jako jeden z prvních přinesl přední výměnný kryt a vestavěné hry. Nevýhoda ale byla absence podpory novějšího GSM pásma o frekvenci 1800 MHz.\n\nNa trhu se udržel velmi dlouho – až do roku 2001.\n\nTelefon má monochromatický grafický displej. Při psaní SMS zobrazuje až tři řádky a při čtení zobrazuje až čtyři řádky textu a 39 znaků najednou.\n\nStandardní baterie je typu NiMh a má kapacitu 900 mAh, uváděná výdrž je až 270 hodin v pohotovostním režimu.\n\nKlávesnice telefonu je podsvětlena žlutozelenými diodami (stejně jako displej). Je vyrobena z pryže. Speciální ovládací tlačítko NaviKey mění automaticky svou funkci podle situace, v jaké se telefon zrovna nachází. Tlačítka klávesnice je možno uzamknout proti nechtěnému stisknutí.\n"}
{"id": "365000", "url": "https://cs.wikipedia.org/wiki?curid=365000", "title": "Velký Pit", "text": "Velký Pit\n\nVelký Pit () je řeka v Krasnojarském kraji v Rusku. Je dlouhá 415 km. Povodí řeky má rozlohu 21 700 km².\n\nPramení v Jenisejském krjaži a protéká jím. Ústí zprava do Jeniseje.\n\nZdrojem vody jsou převážně sněhové srážky, ale významnou roli hrají i dešťové. Zamrzá v polovině listopadu a rozmrzá v polovině května.\n\nJe splavná pro vodáky. Vodní doprava je možná do přístavu Brjanka.\n"}
{"id": "365008", "url": "https://cs.wikipedia.org/wiki?curid=365008", "title": "Bažant obecný", "text": "Bažant obecný\n\nBažant obecný (\"\") je velký, pestře zbarvený pták z řádu hrabavých. Ze svého původního areálu v Asii byl člověkem uměle vysazen do Evropy, Ameriky i Austrálie. Člověkem je využíván jako okrasný pták a lovná zvěř.\n\nBažant obecný patří mezi středně velké druhy bažantů. Má výrazně vyvinutý pohlavní dimorfismus ve velikosti i zbarvení. Kohout dorůstá délky 75–90 cm, z toho však připadá až 40 cm na ocas, slepice měří 55–70 cm a ocas má daleko kratší, asi 25 cm. Hmotnost dosahuje 1,2–1,9 kg, kohouti mají větší hmotnost než slípky.\n\nRozdíly jsou patrné zvláště ve zbarvení. Peří slípky má nenápadnou, béžovou nebo světle hnědou barvu s tmavšími skvrnami ve středu jednotlivých per. Břicho je světlejší, na ocase jsou naznačeny nevýrazné proužky.\nNaproti tomu kohout je zbarven velmi pestře. Jeho peří má bronzový lesk, na hrudi až dočervena, proužky na ocase jsou tmavě hnědé a mnohem výraznější než u samice. Zvláště nápadné je zbarvení hlavy a krku, které je tmavě modré až černé se zeleným nebo fialovým leskem. U některých poddruhů (např. bažant tádžický a bělokřídlý) toto zbarvení přechází na hruď a břicho. Na temeni má samec vztyčitelné péřové růžky a na tvářích masité, jasně červené laloky. Na nohách má vyvinuté ostruhy. U některých poddruhů je tmavý krk od zbytku těla oddělen bílým obojkem. Bílé znaky mohou být i na ramenou a křídlech. Podruhy se liší také zbarvení kostřece, který může být hnědý, purpurový, šedomodrý či zelený.\n\nBažant obecný na svém rozsáhlém areálu vytváří řadu poddruhů (uvádí se 27 nebo 31), odlišujících se vzájemně zbarvením i stavbou těla. Všechny poddruhy se mezi sebou mohou plodně křížit. U bažantů, vysazených v Evropě (včetně Česka) či jinde mimo původní areál je příslušnost k poddruhu nejistá a zpravidla se jedná o křížence několika poddruhů. Pozoruhodnou a ojedinělou sbírku poddruhů bažanta obecného vlastní ZOO Plzeň. Mezi nejznámější poddruhy bažanta obecného patří:\n\n\nKromě poddruhů existují také barvené mutace, k nimž patří bílí bažanti (může se jednat o leucismus nebo albinismus), bažanti plaví (\"Phasianus colchicus\" mut. \"isabellinus\"), jejichž peří je velmi světlé, jakoby vybledlé a bažanti tmaví (\"P. c.\" mut. \"tenebrosus)\", kteří mají syté, tmavohnědé až černé zbarvení se zelenavým leskem.\n\nPůvodní areál bažanta obecného zahrnoval větší část Asie od Gruzie a severovýchodního Turecka přes centrální Asii až do Číny, Vietnamu, Koreje a na jižní Sibiř, kde představuje hranici rozšíření řeka Amur. Vyskytuje se také na ostrovech Taiwan, Hainan a Japonsko.\nJiž v 5. stol. př. n. l. byl z tehdejší Kolchidy dovezen do Řecka a v 1. století před naším letopočtem také do Itálie. V průběhu středověku se bažant šířil Evropou na sever, v českých zemích je doložen poprvé v roce 1330, kdy nechal císař Ludvík Bavor dovézt do Mnichova bažanty z Čech. Původně byli bažanti v českých zemích chováni pouze v bažantnicích, od 19. století také ve volných honitbách. Populační trend v Česku je stabilní. Bažant představuje naši nejvýznamnější pernatou lovnou zvěř.\n\nJednotlivé poddruhy bažanta obecného obývají velmi rozmanité prostředí. Na Kavkaze a Střední Asii obývá hlavně křovinaté porosty a pobřežní houštiny na březích řek. V Číně, Koreji a Vietnamu vystupuje vysoko do hor a obývá bambusové porosty. V Evropě jsou jeho životním prostředím především pole, houštiny na polních mezích a malé remízky. Žije také ve světlých lesích, na pasekách a v okolí vodních ploch.\n\nBažanti jsou stálí ptáci. Kohouti začínají už na podzim vyhledávat hnízdní okrsky. Na jaře, od konce března, je obhajují před soky a shromažďují kolem sebe slípky. Žijí v polygamii. Tok probíhá na zemi, kohout při něm třepe křídly, vztyčuje růžky a roztahuje péřový límec. Ozývá se kokrhavým hlasem známým jako \"kodrcání\". K páření, které je nazýváno \"ostruhování\" nebo \"ošlapování\" dochází ráno. Slípky si staví hnízdo na zemi, v dírách a houštinách. Snůška činí až 15 vajec, obvykle jich bývá 9–11. Slípka na ně zasedne až po snesení posledního vejce a inkubuje je 25 dnů.\n\nKuřata jsou nekrmivá, mají béžové prachové peří s černými skvrnami. Jsou velmi citlivá na chlad a provlhnutí. Pokud je studené a deštivé jaro, mnoho kuřat uhyne. Kuřata se v prvním měsíci života živí pouze hmyzem a pavouky, později přecházejí na rostlinnou potravu. Již ve věku dvou týdnů dokáží létat a nocují spolu s matkou na nízkých větvích. Na péči o mláďata se někdy podílí i kohout, hlavně tím, že je hlídá a odhání od nich predátory. S matkou zůstávají mladí bažanti až do září, pak se rozletují a hledají si vlastní okrsky.\nZajímavým životním projevem bažanta je péče o peří, popelení v prašných prohlubních.\n\nPotrava bažanta obecného je smíšená. Mláďata se živí zejména hmyzem, pavouky a dešťovkami, dospělí jsou však spíše býložraví. Živí se plody, semeny i zelenými částmi rostlin. Polykají poměrně velká sousta – do velikosti žaludu. I dospělí bažanti ale chytají hmyz, dešťovky, ale také měkkýše, ještěrky a mláďata hlodavců.\nK rozmělňování potravy ve svalnatém žaludku napomáhají drobné kamínky (gastrolity), které polyká.\n\nBažanti člověka odedávna fascinovali svým pestrým peřím. Již ve starověku byli loveni i chováni pro chutné maso. Jako první je dovezli Řekové z území Kolchidy v dnešní Gruzii. Slovo bažant je odvozeno z řečtiny a svůj původ má v názvu řeky Phasis (dnešní Rioni), odkud Řekové bažanty přivezli.\nPro Římany bylo bažantí maso vyhledávanou pochoutkou. Labužníci jeho maso považovali za nejchutnější zvěřinu. Římané bažanty chovali ve voliérách, a také je vykrmovali.\n\nV prvních staletích našeho letopočtu se rozšířili bažanti na území dnešní Franice a Španělska. Dál na sever se bažanti dostali ve středověku, v Čechách jsou poprvé uváděni roku 1330, kdy císař Ludvík Bavor přivezl české bažanty do Mnichova.\nBažanti byli loveni kušemi a od konce 16. století také ručnicemi, což zmiňuje např. Bohuslav Balbín. Bažanti byli tehdy chováni v uzavřených bažantnicích a vypouštěni pouze v době honů. Jednalo se o polokrotké, pomalu létající ptáky, které bylo možno zasáhnout i tehdejšími, nepříliš přesnými zbraněmi (těšínky, pušky s kolečkovým zámkem).\n\nV 18. stol. přestal být odstřel bažantů oblíbený, tehdejší bažantnice připomínaly spíše farmy, bažantí kuřata se odchovávala pod krůtami nebo slepicemi, pak se bažanti vykrmovali a na podzim zabíjeli jako domácí drůbež. Odstřel bažantů byl pokládán za nevhodný, protože broky znehodnocovaly maso.\nTeprve v období romantismu začali být bažanti vysazováni ve volných honitbách. Původně byl v Evropě vysazen jen bažant kolchidský, ale v 19. století byly do Evropy dovezeny i další poddruhy bažanta obecného. Zároveň byli bažanti obecní vysazeni v Americe, Austrálii i na Novém Zélandu.\n\nZměny v zemědělství během druhé poloviny 20. století způsobily v mnoha evropských zemích úbytek bažantů. Na rozdíl od zajíců, či koroptví se však bažanti dokázali s těmito změnami lépe vyrovnat.\n\nV současné době jsou bažanti v Česku nejvíce loveným druhem zvěře. Kohouti se loví od 16. října do 31. prosince většinou na společných honech nebo se sokolnickými dravci, v bažantnicích lze lovit kohouty i slepice až do 31. ledna. Roční odstřel se pohybuje kolem půl milionu kusů, v 70. letech 20. století se však v Česku lovilo ročně více než milion bažantů a živí bažanti i jejich maso se též vyváželi do zahraničí. V posledních desetiletích tvoří v České republice i jinde v Evropě většinu ulovených bažantů uměle odchovaní ptáci.\n\n"}
{"id": "365015", "url": "https://cs.wikipedia.org/wiki?curid=365015", "title": "Nosorožec tuponosý severní", "text": "Nosorožec tuponosý severní\n\nNosorožec tuponosý severní (\"Ceratotherium simum cottoni\") je jeden ze dvou poddruhů nosorožce tuponosého. Žil na pastvinách a savanách. Poslední jedinci ve volné přírodě žili v národním parku Garamba v Demokratické republice Kongo. Od 19. března 2018 už zbývají na světě poslední dva kusy, samice Najin a Fatu žijící v keňské rezervaci Ol Pejeta. Obě dvě jsou majetkem královédvorské zoo.\n\nV roce 2010 vyšla studie, na které se podílel i Jan Robovský z Přírodovědecké fakulty Jihočeské univerzity, podle které je nosorožec tuponosý severní (česky zvaný jako nosorožec Cottonův) \"Ceratotherium cottoni\" samostatným druhem.\n\nV 1. polovině 20. století se vyskytoval v části severozápadní Ugandy, v jižním Čadu, jihozápadním Súdánu, na východě Středoafrické republiky a na severovýchodě Demokratické republiky Kongo. Jako poslední zbyla populace v severovýchodní části Demokratické republiky Kongo. Mezi léty 1970 a 1980 pytláci zredukovali její počet z 500 kusů na pouhých 15. Mezi léty 1990 a 2003 se podařilo skupině zotavit a rozrostla se na 32 jedinců. Počet 30 až 36 jedinců potvrdily průzkumy z roku 2000. Od poloviny roku 2003 začali pytláci opět intenzivně redukovat počet na pouhých 5 až 10 kusů (napočítáno bylo 7). Tito poslední volně žijící bílí nosorožci severní žili v národním parku Garamba. Zde na ně měla neblahý vliv přetrvávající občanská válka a plánované přemístění do Keni se neuskutečnilo. Podle WWF zde v srpnu 2005 zůstali poslední čtyři jedinci. Jednalo se o osamoceného samce a skupinku jednoho samce a dvou samic. Úsilí o lokalizaci dalších zvířat pokračovalo. V červnu 2008 bylo oznámeno že poddruh může být považován za vyhynulý ve volné přírodě, protože ani jeden z posledních 4 žijících jedinců nebyl pozorován od roku 2006.. Dle zprávy z ledna 2010 by pak ve volné přírodě mohlo žít ještě několik jedinců. Tři byli pozorování dne 28. listopadu 2009 z vrtulníku s ruskou posádkou na území Súdánu. Od roku 2011 je poddruh označen jako kriticky ohrožený taxon. Od 19. března 2018 zbývají na světě jen dvě samice, a tak byl druh označen za vyhynulý. V roce 2019 proběhla záchrana tohoto druhu v podobě oplodnění vajíček zmraženým spermatem dvou již mrtvých samců Suniho a Sauta.\n\nV zoologických zahradách žily na začátku roku 2015 pouze dvě samice – jedna v ZOO Dvůr Králové nad Labem v Česku a druhá v San Diego Wild Animal Park v USA. Další dva jedinci (dvě samice) žijí v Keni v rezervaci Ol Pejeta, kam byli vypuštěni ze ZOO ve Dvoře Králové. Došlo k tomu v rámci záchranného programu na konci roku 2009, kdy byly vypuštěny dva páry. Suni v roce 2014 uhynul v Keni v rezervaci Ol Pejeta. Dne 27. července 2015 uhynula samice Nabiré v ZOO Dvůr Králové nad Labem na následky prasklé cysty. Byla posledním nosorožcem tuponosým severním žijícím v Evropě. V neděli 22. listopadu 2015 v ZOO v San Diegu zahynula samice Nola, kvůli nemocím souvisejícím s jejím věkem. Byla posledním nosorožcem tuponosým severním žijícím v Severní Americe. Samec Sudán musel být dne 19. března 2018 utracen v Keni v rezervaci Ol Pejeta, byl posledním nosorožcem svého poddruhu narozeným ve volné přírodě a posledním samcem.\n\nV ZOO Dvůr Králové ve Dvoře Králové nad Labem v Česku byl poddruh chovaný 40 let od roku 1975 až do smrti samice jménem Nabiré v roce 2015. Postupně zde byli chovaní:\n\nKompletní skelety samic Nesárí a Nasi jsou uloženy v Zoologickém muzeu Protivín. V expozici tohoto muzea je vystaven i dermoplastický preparát samice Nasi – poprsí.\n\nV České republice působí občanské sdružení Výbor bílých nosorožců, které pořádá od roku 1999 charitativní ples ve Vrchlabí. Finanční výtěžek z této akce spolufinancuje chov nosorožce bílého v ZOO Dvůr Králové nad Labem.\n\nV ZOO San Diego v Escondidu v Kalifornii v USA byl poddruh chován 26 let od roku 1989 do smrti samice Noly v roce 2015. Postupně zde byli chovaní :\n\n\n"}
{"id": "365019", "url": "https://cs.wikipedia.org/wiki?curid=365019", "title": "Blue Lagoon (koktejl)", "text": "Blue Lagoon (koktejl)\n\nBlue lagoon (modrá laguna) je alkoholický koktejl, který zaujme především svojí barvou, díky níž si i vysloužil svůj název.\n\n\nHighball sklenici naplnime ledem a nalijeme Curacao a vodku, doplníme Spritem nebo sodou a kapkou citronu. Sklenici ozdobíme kolečkem citronu.\n\n\"Pozn.: existuje i varianta tohoto nápoje kde je Sprite potažmo soda nahrazena pomerančovým džusem, koktejl se zbarví do zelena a je znám pod názvem Chameleon.\"\n\n"}
{"id": "365023", "url": "https://cs.wikipedia.org/wiki?curid=365023", "title": "Nokia 3210", "text": "Nokia 3210\n\nNokia 3210 je mobilní telefon firmy Nokia představený v březnu roku 1999. Byl koncipován jako nástupce staršího modelu 3110, oproti kterému přinesl spoustu funkčních vylepšení, nahrazoval ale i model 5110. Nejvýznamnější změnou byla podpora GSM pásma o frekvenci 1800 MHz. Kromě toho také mnohem atraktivnější vzhled. Jedná se o telefon se základní funkční výbavou pro široké skupiny obyvatelstva, který se také velmi rozšířil, ne ale tolik, jako model 5110. Byl to první telefon značky Nokia s integrovanou anténou. V české anketě Mobil roku 1999 obsadil druhé místo v kategorii low-end.\n\nTelefon má fyzické rozměry 124 × 50 × 23 mm a jeho váha bez SIM karty se standardní baterií je 154 g. Jedná se o telefon klasické konstrukce. Disponuje předními výměnnými kryty Nokia Xpress-on.\n\nJedná se o monochromatický grafický displej. Má tvar obdélníku a jeho rozměry jsou 33x19 mm. Rozlišení displeje je 84x48 bodů. Při čtení či psaní SMS zobrazí čtyři řádky. Je podsvícen zelenožlutými diodami. \n\nBaterie telefonu má vysokou kapacitu 1250 mAh a je typu NiMH. Udávaná doba pohotovostního režimu je 260 h. Maximální udávaná doba hovoru je 150 minut. Zvláštností je nominální napětí baterie, které činí pouhých 2.4V (uvnitř 2× NiMH článek á 1.2V). Jiné telefony totiž používají běžně akumulátor 3.6V, což jim umožňuje alternativní použití technologie Li-Ion nebo Li-Pol.\n\nTelefon byl v době svého uvedení koncipován jako telefon nižší třídy pro široké rozšíření, tomu odpovídá i výbava, která je pouze základní. Telefon nedisponuje žádnou pamětí, a to jak pro SMS, tak pro telefonní čísla. Je tak nutno využít paměti SIM karty. Podporuje SMS pouze ve standardní délce 160 znaků a nemá slovník T9. Jako první Nokia ale přinesla obrázkové zprávy standardu SmartMessaging. Dále jsou tu již jen běžné doplňkové funkce jako podpora času a data, budík či vestavěný jednoduchý kalkulátor. Stejně jako u modelu 5110 zde jsou vestavěny 3 hry. Praktickou funkcí jsou Profily, které mění chování telefonu v závislosti na vnějším prostředí.\nPro některé zahraniční trhy byl telefon standardně dodáván s tehdy moderní funkcí vibračního vyzvánění. Vibračním motorkem je možné telefon poměrně jednoduše dovybavit a příslušnou funkci dodatečně aktivovat.\n\nV současnosti je již telefon velmi zastaralý a v populaci se objevuje pouze výjimečně. Stává se proto pomalu předmět sběratelů mobilních telefonů.\n\n"}
{"id": "365031", "url": "https://cs.wikipedia.org/wiki?curid=365031", "title": "Andy Hug", "text": "Andy Hug\n\nAndreas \"Andy\" Hug (7. září 1964 Curych – 24. srpen 2000 Bunkjó Japonsko) byl švýcarský karatista, šampion K-1. Byl prvním nejaponským bojovníkem, který se probojoval do finále mistrovství světa v kjokušin karate. V Japonsku ho přezdívali „\"Modrooký samuraj\"“.\n\nV dětství byl kvůli neutěšeným rodinným poměrům ve škole terčem šikany. Proto se v deseti letech začal věnovat karate. Brzy se tak vypracoval, že mu bylo švýcarskou federací karate dovoleno bojovat na národním šampionátu, ve kterém vyhrál. V devatenácti letech poprvé bojoval v Japonsku na třetím mistrovství světa v kjokušin karate. O čtyři roky později (1987) se mu jako prvnímu cizinci podařilo probojovat až do finále. Velmi se zasloužil o rozvoj kyokushikanu v Evropě. \n\nDo K-1 vstoupil v roce 1993. Po dobu svého působení v K-1 bojoval se všemi nejznámějšími bojovníky K-1 (Pieter Aerts, Mike Bernando, Mirko Filipovič, Stefan Leko, Ernesto Hoost atd.), kteří ho přezdívali „\"Železný muž\"“. \n\nV srpnu roku 2000 mu v Japonsku lékaři našli na levé straně krku nádor. Trpěl leukemií. Nemoc už však byla v pokročilém stádiu a tak zemřel ještě téhož měsíce.\n"}
{"id": "365034", "url": "https://cs.wikipedia.org/wiki?curid=365034", "title": "Bedfordshire", "text": "Bedfordshire\n\nBedfordshire (zkráceně Beds.) je hrabství v Anglii, které tvoří část regionu Východní Anglie.\n\nHlavní město je Bedford. Hranice má s Cambridgeshire, Northamptonshire, Buckinghamshire a Hertfordshire. Nejvyšší vrchol je 243 metrů nad mořem na Dunstable Downs v Chilterns.\n\nV roce 2002 byl jako květina hrabství vybrán tořič včelonosný.\nTradiční přezdívka pro lidi z Bedfordshire je \"Bedfordshire Bulldogs\" nebo \"Clangers\".\n\nPrvní zaznamenané použití jména bylo roku 1011 a jméno znělo \"Bedanfordscir\", což znamená \"Beda's ford\" (přechod přes řeku).\n\nNejjižnější konec hrabství je část křídovcového hřebenu známého jako Chiltern Hills. Pozůstatkem je část širokého povodí řeky River Great Ouse.\n\nBedfordshirské skály jsou většinou jílové a pískovcové z období Jury a Křídy.\n\nBedfordshire je nemetropolitní hrabství, většinově pod kontrolou Rady hrabství Bedfordshire. To je rozdělené do tří vládních částí, Bedford Borough, Mid Bedfordshire a South Bedfordshire.\nLuton nespadá pod kontrolu rady hrabství.\n\nCommunities and Local Government zvažovala reorganizaci Bedfordshirské administrativy. Čtyři zvažované návrhy byly:\n\n\n6. března 2008 se rozhodlo pro Návrh 2. To znamená, že od 1. dubna 2009 budou v Bedfordshiru tři unitary authorities - Bedford, Luton a nový Central Bedfordshire.\n\nNíže je tabulka uvádějící strukturu hospodářství Bedfordshiru. Hodnoty jsou v milionech liber šterlinků.\nVzdělávací systém pro celý Bedfordshire býval organizován Radou hrabství. Když se Luton roku 1997 stal unitary authority, vzdělání v Lutonu spadlo pod přímou kontrolu Rady obvodu Luton. V hrabství se tak vyvinuly dva rozdílné vzdělávací systémy.\n\nV hrabství jsou také dvě univerzity - University of Bedfordshire a Cranfield University. Tyto instituce lákají studenty z celé Anglie a i ze zahraničí.\n\nAčkoli Bedfordshire není významným cílem dopravy, leží na mnoha hlavních cestách vedoucích do Londýna.\n\nDvě ze šesti anglických hlavních silnic vedou přes Bedfordshire:\n\nTři z anglických hlavních linek vedou přes Bedfordshire:\n\nLetiště London Luton provozuje lety do mnoha destinací v UK, Evropě, Severní Americe a Jižní Africe.\n\n"}
{"id": "365043", "url": "https://cs.wikipedia.org/wiki?curid=365043", "title": "Holubník", "text": "Holubník\n\nHolubník je chovatelské zařízení určené pro chov a odchov holuba domácího. Podle konstrukce holubník poskytuje chovaným ptákům pouze prostor pro hnízdění nebo i úkryt před dravci a nepřízní počasí, v holubnících s voliérou mohou být holubi uzavřeni i trvale.\n\nNedílnou součástí každého holubníku je budník či krbec, ve kterém holubi hnízdí a odchovávají holoubata. Protože holubi jsou společenskými, hejnovými ptáky, je potřeba, aby v holubníku byly budníky alespoň pro tři páry holubů a ideální počet je minimálně pět až šest párů holubů.\n\nZcela původním způsobem chovu holuba domácího po jeho domestikaci je chov volný. Člověk poskytuje holubům místo pro hnízdění a přikrmuje je, zvláště v zimě. Jinak se o sebe holubi starají sami a po většinu roku si hledají potravu v polích, tzv. polaří. V počátcích domestikace žádné holubníky neexistovaly a holubi hnízdili ve výklencích budov či v podkroví střech.\n\nNejstarším typem holubníku je holubník venkovní. Krbce jsou umístěné venku. Venkovní holubník je tvořený soustavou budníků, často ve více patrech. Podle konstrukce a umístění se tyto holubníky dále dělí na holubník nástěnný, podkrovní a sloupový. Nevýhodou všech venkovních holubníků je obtížné chytání holubů a jakékoliv řízení plemenitby spočívající v párování vybraných holubů a usazování nově získaných zvířat.\n\nNástěnný holubník může být tvořen několika jednoduchými budníky zavěšenými na stěnách budov, nebo je přímo vestavěný do vnější zdi hospodářské budovy. Druhé řešení holuby lépe chrání před nepřízní počasí. Podkrovní či podstřešní holubník je zpravidla tvořen jednou řadou budníků umístěnou pod protaženými střechami venkovských budov. Před povětrnostními vlivy chrání holuby ještě lépe, než holubníky nástěnné. Nevýhodou těchto holubníků je obtížná přístupnost a čistitelnost, i když některé holubníky této konstrukce mohou mít budníky přístupné i z vnitřku budov.\n\nSloupový holubník je objekt čtvercového nebo šestibokého půdorysu, umístěný na kůle. Nejčastěji stával na otevřeném prostranství dvora. Patří ke koloritu starých selských dvorů, ale k chovu holubů je z mnoha důvodů méně vhodný: holubi v něm trpí zimou a jejich ošetřování je velmi obtížné. Sloupový holubník se také velmi špatně čistí.\n\nVěžový holubník je větší, často zděná a samostatně stojící stavba, podobající se jinak konstrukcí sloupovému holubníku. Budníky pro hnízdící holuby se otevírají směrem ven a zevnitř věže jsou pro člověka dobře přístupné z podlážky u vnitřních schodů. Pro holuby má toto řešení stejné nevýhody jako sloupový holubník. Modifikací vnikl věžový komorový holubník, neboli holubí věž. V tomto holubníku jsou krbce umístěné podél stěn vnitřního prostoru věže. Holubi vylétávali společným výletem ven. Věžové holubníky byly nákladné stavby, které se stavěly především v Orientu, na území Čech už méně.\n\nMobilní holubník je vynálezem Julia Neubronnera, který je používal při holubí fotografii ze vzduchu, především za první světové války. Na výstavách v roce 1909 v Drážďanech a ve Frankfurtu Neubronner vystavoval kombinovaný mobilní holubník s fotografickou temnou komorou. Trénoval malá holoubata, aby se vracela do holubníku i poté, co s ním přejel na jiné místo.\n\nKomorový holubník, též komorák, je holubník, ve kterém jsou krbce umístěné uvnitř pro tento účel určené místnosti vybavené společným výletem. Takový holubník může stát buď samostatně, nebo je součástí jiných budov, jako je kůlna, stáj či dřevník. Mezi komorové holubníky patří též holubníky půdní. Podle své konstrukce mohou mít půdní holubníky výlet ve štítě budovy, nebo přímo ve střeše. Takový výlet je pro ptáky lépe přístupný, ale zároveň musí být zabezpečený před vnikáním koček, kun a jiných predátorů. Půdní holubník by měl mít na půdě domu vlastní stěny i strop a nesdílet je se samotnou půdou, protože jinak v létě trpí holubi horkem z rozpálené střechy. V zimě jsou tyto holubníky teplé a většinou bývají i dobře přístupné.\n\nOstatní komorové holubníky se podle umístění dělí na holubníky přízemní a holubníky v poschodí budov. Holubníky přízemní se hodí se prakticky pro všechna plemena holubů, v holubnících v poschodí, stejně tak i v půdním holubníku mohou být držena jen dobře létající plemena. Všechny typy komorových holubníků mohou být doplněné voliérou a holubi se buďto jen vypouštějí k proletu, nebo se trvale chovají uzavřeně.\n\nV novodobém způsobu chovu se holubi drží nejčastěji právě v komorovém holubníku. Má mnoho výhod, holubi a jejich hnízda jsou chovateli snadno přístupná, dobře se čistí a v takovém holubníku je možné provádět kontrolu, evidenci i řízení chovu.\n\n\n"}
{"id": "365046", "url": "https://cs.wikipedia.org/wiki?curid=365046", "title": "Whakaari/White Island", "text": "Whakaari/White Island\n\nWhakaari/White Island (maorsky Te Puia o Whakaari – \"strašná sopka\") je název aktivního stratovulkánu a stejnojmenného ostrova, nacházejícího se asi 48 km od východního pobřeží Severního ostrova Nového Zélandu v zálivu Hojnosti (Bay of Plenty). Název White Island pochází od Jamese Cooka, který jej takto pojmenoval, když jej 1. října 1769 objevil – ostrov byl zahalen v oblaku bílých par.\n\nAndezito-dacitový stratovulkán je poměrně aktivní, od roku 1826 bylo zaznamenáno více než 35 explozivních a freatických erupcí, spojených s vyvržením sopečných plynů, vulkanického popela a lávy. I před tímto obdobím však Whakaari tvořila součást maorských legend.\n\nTopografie povrchu se značně mění, protože erupcemi vznikají stále nové krátery. Ostrov o rozloze 325 ha má zhruba kruhový tvar o průměru 2 km. Jedná se prakticky o vrchol sopky, jejíž základna je přibližně v hloubce 1600 metrů na mořském dně.\n\nNa ostrově jsou pozůstatky opuštěného dolu na síru, která tu byla těžena s přestávkami od roku 1880. V roce 1914 se zřítila část stěny severního kráteru, což vyvolalo lahar, který zabil 10 dělníků. V roce 1923 byla těžba obnovena, ale koncem roku 1930 byla, tentokrát v důsledku nerentability, definitivně ukončena. Zbytky budov pomalu chátrají.\n\nOstrov Whakaari je v soukromém vlastnictví. Místní cestovní kancelář pořádala na ostrov organizované exkurze, a to i v době, kdy byla monitorována zvýšená aktivita sopky. Kromě toho byly pro návštěvníky Nového Zélandu organizovány z přístavu Whakatane lodní výlety do okolí ostrova, dále pět různých společností nabízelo zájemcům také výlety vrtulníkem ze středisek Whakatane, Rotorua, Treetops Estate, Taupo, Tauranga a dalších míst podle zájmu turistů. Pro turistickou sezónu 2019/2020 byly tyto výlety nabízeny v ceně od 740 NZD, tj. zhruba od 11 200 Kč.\n\nPři nečekané erupci v odpoledních hodinách 9. prosince 2019 (ve 14:11 místního času, tj. 2:11 SEČ) byly v kráteru ostrova Whakaari zraněny téměř tři desítky lidí a osmnáct zemřelo. V době výbuchu sopky bylo na ostrově 47 osob.\n\n"}
{"id": "365049", "url": "https://cs.wikipedia.org/wiki?curid=365049", "title": "Balch", "text": "Balch\n\nBalch, dříve znám jako Baktra, byl kdysi důležitým centrem středoasijské oblasti, než byl zničen Mongoly. Byl hlavním městem Baktrie a později i Řecko-baktrijského království. Dnes Balch leží ve stejnojmenné provincii na severu Afghánistánu, asi 20 kilometrů severozápadně od hlavního města provincie Mazár-e Šaríf. Dnes je Balch malé městečko, ve starověku však býval význačné obchodní centrum hedvábné cesty. Toto místo bylo zprvu ovládáno Řeky, později Skyty a skyto-řeckými vládci. Vlivy středoasijského buddhismu a umění povyšovaly Baktru na vyhlášené centrum obchodu, umění a kultury. Předmětem starověkého obchodu bylo pandžšírské stříbro, tyrkys, lapis lazuli, hedvábí, sklo, velbloudí stáda, spinel z badachšánu a další komodity.\n\nBalch, jakkoli existoval již v době Achaimenovské Perské říše, nelze považovat za starověkou Baktru. Mnohem racionálněji se jeví oblast nedávno zkoumaného Zoroastrijského chrámového komplexu při výtoku Baktry z hor.\n"}
{"id": "365052", "url": "https://cs.wikipedia.org/wiki?curid=365052", "title": "Miroslav Pudlák", "text": "Miroslav Pudlák\n\nPhDr. Miroslav Pudlák, CSc. (* 3. března 1961) je český hudební skladatel, dirigent, muzikolog a hudební pedagog.\n\nMiroslav Pudlák studoval skladbu na Pražské konzervatoři a hudební vědu na Karlově univerzitě v Praze a na \"Université de Paris\". Již jako student se účastnil skladatelských kurzů v Darmstadtu, Kazimierzi a Amsterdamu. V roce 1985 založil a později vedl jako umělecký vedoucí hudební soubor Agon zaměřený na současnou hudbu. V roce 1996 byl pověřen řízením Hudebního informačního střediska v Praze. Od roku 2005 vyučuje hudební teorii na Hudební fakultě pražské Akademie múzických umění. Od roku 2008 vyučuje totéž i na University of New York v Praze. \n\nPůsobí také jako dirigent a hudební skladatel. Spolupracuje zejména s hudebním tělesem MoEns (Mondschein Ensemble), které je zaměřeno na soudobou hudbu. Velice úspěšně se často účastní různých hudebních festivalů zaměřených na moderní hudbu, které se konají po celém světě. Jako klavírista působí v experimentální jazzové skupině Why Not Patterns. Rovněž komponuje scénickou hudbu pro činoherní představení.\n\n\n"}
{"id": "365056", "url": "https://cs.wikipedia.org/wiki?curid=365056", "title": "Nikolaj Ivanovič Krylov", "text": "Nikolaj Ivanovič Krylov\n\nNikolaj Ivanovič Krylov (; Goljajevka, Penzenská oblast – 9. února 1972 Moskva) byl sovětský maršál ruské národnosti, velitel armád za druhé světové války, po válce velel několika vojenským okruhům a od roku 1963 stál v čele strategických raketových sil Sovětské armády.\n\nNikolaj Ivanovič Krylov v šestnácti letech dobrovolně vstoupil do Rudé armády, bojoval v občanské válce na Ukrajině, Zakavkazsku a Dálném východě.\nMezi válkami sloužil v opevněných prostorech, naposled na Dunaji.\n\nVe Vlastenecké válce vynikl při obraně Oděsy a Sevastopolu. V lednu 1942 byl u Sevastopolu těžce raněn, odmítl evakuaci a v dubnu se vrátil do služby. Po pádu města byl přeložen jako náčelník štábu k 62. armádě před Stalingradem. Od jara 1943 velel armádě, zprvu 21., později 5. Podílel se na osvobození Běloruska a dobytí východního Pruska. Válku 5.armáda zakončila v srpnu 1945 v Mandžusku.\n\nPo válce zůstal na Dálném východě jako zástupce velitele okruhu. Poté několika okruhům velel. V roce 1962 byl jmenován Hlavním velitelem Raketových vojsk strategického určení a náměstkem ministra obrany.\nPod jeho vedením proběhla výrazná modernizace a zmohutnění raketových vojsk - počet raketových systémů vzrostl ze 180 na 1500. Ve funkci zůstal až do smrti.\n\nZemřel 9. února 1972, pochován je u Kremelské zdi na Rudém náměstí v Moskvě.\n\n\n\n\n\n\n\n\n\n"}
{"id": "365060", "url": "https://cs.wikipedia.org/wiki?curid=365060", "title": "Mojero", "text": "Mojero\n\nMojero ( ) je řeka v Evenckém rajónu v Krasnojarském kraji v Rusku. Je dlouhá 825 km. Povodí řeky má rozlohu 30 900 km².\n\nProtéká přes Středosibiřskou vrchovinu převážně severním směrem. Na středním toku překonává mnoho peřejí, z nichž největší je říční práh Mugdeken. Ústí zprava do Kotuje (povodí Chatangy).\nNejvýznamnějším přítokem je Mojerokon.\n\nZdrojem vody jsou sněhové a dešťové srážky. Zamrzá v říjnu a rozmrzá na konci května až v červnu. Nejvyšších vodních stavů dosahuje od května do srpna.\n\nVodní doprava je možná na malých lodích na dolním toku.\n"}
{"id": "365061", "url": "https://cs.wikipedia.org/wiki?curid=365061", "title": "Chajbar Paštúnchwá", "text": "Chajbar Paštúnchwá\n\nChajbar Paštúnchwá (paštunsky خیبر پښتونخوا, \"Xaybar Paṣtūnxwā, Xaybar Paxtūnxwā,\" urdsky خیبر پختونخوا, \"Xaybar Paxtūnxwā,\" anglicky \"Khyber Pakhtunkhwa)\", dříve známá též jako Severozápadní pohraniční provincie (anglicky \"Northwest Frontier Province)\" je nejmenší provincie v Pákistánu. Současný název, který by bylo možné počeštit též jako Chajbarsko-Paštunsko, získala v dubnu 2010. \"Paštúnchwá\" (v některých dialektech Pachtúnchwá) je jméno preferované paštunskou většinou; \"Chajbar\" (podle Chajbarského průsmyku) má vyjadřovat, že zde žijí i jiné národy než Paštuni. V roce 2018 byla do provincie začleněna Federálně spravovaná kmenová území (27 220 km² a přibližně 5 milionů osob).\n\nOblast je domovem mnohých etnik, Paštunové ale tvoří většinu. Na většině hraničního území sousedí s pákistánskými oblastmi, jen na severozápadě sousedí s Afghánistánem. Hlavní město provincie je Péšávar. Na hranicích Paštúnchwy a Afghánistánu se nachází strategicky důležitý Chajbarský průsmyk. Provincie se rozkládá na území považovaném za část tzv. Paštunistánu.\n\n"}
{"id": "365062", "url": "https://cs.wikipedia.org/wiki?curid=365062", "title": "Cáceres", "text": "Cáceres\n\nCáceres je město na západě Španělska, sídlo stejnojmenné provincie. Nachází se zhruba uprostřed někdejší římské provincie Lusitánie v dnešním autonomním společenství Extremadura. S 93 131 obyvateli (2009) je nejlidnatějším městem provincie, zaujímajíc 23,8 % její populace. Kromě toho je nejrozlehlejší obcí v celém Španělsku: obvod obce Cáceres se rozkládá na ploše 1 768 km², třikrát větší než Praha.\n\nZdejší středověké a renesanční památky jsou od roku 1986 zapsány na seznam Světového dědictví UNESCO.\n\n\n\n"}
{"id": "365064", "url": "https://cs.wikipedia.org/wiki?curid=365064", "title": "Úmluva o potlačování obchodu s lidmi a využívání prostituce druhých osob", "text": "Úmluva o potlačování obchodu s lidmi a využívání prostituce druhých osob\n\nÚmluva o potlačování obchodu s lidmi a využívání prostituce druhých osob je mnohostranná smlouva zakazující nucení žen a dětí k prostituci. Úmluva byla přijata v Lake Success, New York, 21. března 1950 a v platnost vstoupila dne 25. července 1951. Československá republika přistoupila k úmluvě v roce 1958. Smlouvu do roku 2007 ratifikovalo 74 států a 5 dalších ji podepsalo.\n\nÚmluva nebyla vyhlášena ve sbírce zákonů. Úmluva prakticky neumožňuje legalizaci prostituce, proto bylo vládou České republiky v roce 2005 navrženo její vypovězení, což však Poslanecká sněmovna Parlamentu České republiky odmítla.\n\n\n"}
{"id": "365076", "url": "https://cs.wikipedia.org/wiki?curid=365076", "title": "Václav Laurin", "text": "Václav Laurin\n\nVáclav Laurin (27. září 1865 Kamení u Pěnčína – 4. prosince 1930 Praha) byl český technik, podnikatel a průmyslník. Vyučil se zámečníkem v Mladé Boleslavi, kde potom roku 1895 společně s Václavem Klementem založili firmu Laurin & Klement (dnes Škoda Auto).\n\nByl význačně činný při vybudování firmy Laurin & Klement a jeho technický instinkt a klid byly šťastným doplňkem expansivnosti Václava Klementa, druhého zakladatele závodu. Zejména v počátcích byl jeho osobní podíl na konstrukci vozidel velmi značný. V posledních letech života byl technickým ředitelem automobilky Škoda.\n\n\n\n"}
{"id": "365082", "url": "https://cs.wikipedia.org/wiki?curid=365082", "title": "Borzești", "text": "Borzești\n\nBorzești je vesnice v župě Bacău v Rumunsku. Je to rodiště moldavského vojvody Štěpána III. Velikého. \n\nKostel v Borzești byl postaven mezi 9. červencem 1493 a 12. říjnem 1494.\n"}
{"id": "365084", "url": "https://cs.wikipedia.org/wiki?curid=365084", "title": "Live for Speed", "text": "Live for Speed\n\nLive for Speed (též LFS) je online závodní simulátor vyvíjený pouze tříčlenným týmem (Scawen Roberts, Eric Bailey, a Victor van Vlaardingen). Hlavním účelem hry je poskytnout realistický závodní zážitek při online multiplayeru a single playerové závody proti AI (Artificial Intelligence) vozům. Závodníci také mohou vytvářet své osobní rekordy v režimu Měřená kola.\n\nLFS je distribuováno přes internet. Plná hra může být stažena a z oficiálního webu a může být nainstalována, ale pro odemčení všech možností hry je vyžadováno zakoupení licence. Bez licence je možné hru zpřístupnit pouze jako demoverzi. Licenci, umožňující odemčení veškerého obsahu hry, je možné zakoupit na oficiálním webu za £36.\n\nHra má být vydána ve třech fázích, S1 (Stage 1), S2, a S3. Každá fáze bude obsahovat různá vylepšení, jako jsou fyzikální model, grafika a zvuk. Ti, kteří vlastní jednu z fází hry, mají samozřejmě přístup i k funkcím předchozích fází a demo serverům.\n\nPlně fungující oficiální Alpha verze LFS S2 byla vydána 24. června 2005. I přes to, že se jedná o verzi Alpha, jsou do hry vkládány nové věci namísto vylepšování těch stávajících.\n\nPoslední verze (0.6K) byla vydána 19. prosince 2015.\n\nFyzikální engine hry simuluje pneumatiky, různé druhy zavěšení, aerodynamiku, hnací ústrojí, několik typů převodovky, přehřívání spojky a poškození zavěšení kol, karoserie a částečně i motoru. Některé z hlavních rysů matematického modelu pneumatiky (který není založen na Pacejkově formuli) vytvořeného Scawenem Robertsem jsou: každá pneumatika je rozdělena do 48 částí (16 částí po obvodu a 3 části po šířce pneumatiky), dynamické opotřebení, prach/bláto na povrchu, probrzděné plochy, viditelná deformace pneumatiky.\n\nHra podporuje řízení pomocí volantu, myši, klávesnice, joysticku nebo gamepadu. LFS je mezi simulátory výjimečné v tom, že nabízí řízení myší, což je dobré pro ty závodníky, kteří nevlastní volant, ale chtějí mít jemnější ovládání, než s použitím klávesnice.\n\nZávody mohou být nastaveny od jednoho až po stovky kol, nebo mohou být nastaveny na určitý časový úsek, jak je často zvykem u vytrvalostních závodů. V LFS je také podpora pit stopů, kde si lze doplnit palivo, vyměnit pneumatiky, nebo opravit poškození vozu. Během závodu online jsou také možné výměny jezdců při závodě. Omezení rychlosti v boxech na 80 km/h (50 mph) a za jeho porušení jsou udělovány stejné tresty jako v reálném motorsportu. To zahrnuje trest projetí boxovou uličkou, stop&go, nebo časová penalizace. Startovní rošt mohou být seřazeny náhodně, podle pořadí v předchozím závodě, nebo podle časů po kvalifikaci před závodem.\n\nTréninkový mód je zde uveden jako závodnická škola, která by měla pomoci novým jezdcům seznámit se se základními řidičskými schopnostmi a charakteristikou ovládání každého typu vozu. Lekce obsahují takové subjekty jako např. jízdu zatáčkou nebo ovládání brzdy a plynu. Abyste těmito lekcemi prošli, musí být splněny za určitý čas bez toho, aniž byste se dotkli nějaké překážky nebo jiných vozů. Splnění lekcí nemá vliv na odemykání nových vozů, všechny jsou dostupné již od začátku.\n\nVerze S2 obsahuje 20 vozů, od klasických silničních automobilů až po vozy vyžadující více zkušeností. Rozsah výkonů vozů je celkem veliký, začíná někde kolem 100 koní (70 kW) a u nejvýkonnějších aut se výkon pohybuje okolo 700 k (500 kW). Vybírat můžete z fiktivních sportovních vozů, grand-tourerů (GT) příbuzným DTM a dřívějším JGTC vozům, nebo ze silničních hatchbacků s poháněnou přední nápravou. I když LFS obsahuje převážně vymyšlená auta, má také čtyři oficiálně licencované vozy:\n\n\nLFS má sedm fiktivních oblastí s tratěmi, zahrnující i jednu volně inspirovanou na východní části Londýna, jednu založenou na prostředí Jamajky a jednu poblíž oblasti Kyoto v Japonsku. Každá trať má několik odlišných konfigurací a každá konfigurace může být zajeta i opačným směrem. LFS má také jeden reálný okruh, a to britský Rockingham Motor Speedway.\n\nCelkem hra nabízí 73 konfigurací zahrnujících i tři rallycrossové tratě. Navíc si mohou uživatelé vytvořit vlastní autokrosové dráhy (layouty) za použití kuželů a jiných objektů pomocí editoru autokrosu (SHIFT+U); dvě oblasti s parkovištěm jsou na tvorbu takovýchto layoutů ideální.\n\nLFS se zúčastnilo poháru Intel Racing Tour, soutěže pořádané v Německu v roce 2007 spolu s novým BMW Z4 jako hlavní cenou pro vítěze. Díky Intel Racing Tour byl do hry zařazen i monopost BMW Sauber F1.\n\nLFS je také spojen s pohárem V1 Championship, který byl spuštěn v roce 2008 a byl vysílán v televizi ve Velké Británii. V1 Championship je soutěž pořádaná společností s názvem V1 Championship Limited, jejíž cíl je nalézt nové britské závodní talenty. LFS je použito jako část výběru jezdců spolu s psychologickými a psychickými testy ještě před testováním v opravdových vozech. Pokud je uchazeč úspěšný ve V1 Championshipu, získá místo v závodním týmu a může mu začít kariéra v motorsportu.\n\nDíky této spolupráci s V1 Championshipem LFS získalo licenci na vůz Formula BMW. Scawen Roberts byl pozván na testovací den v opravdovém voze poskytnutém společností Fortec Motorsport.\n\nLFS bylo ve spolupráci s Turtle Entertainment a Volkswagenem využito, aby v roce 2008 odhalilo nový Scirocco v Leipzig Games Convention. Cena pro vítěze této soutěže, které se LFS účastnilo, byl opravdový vůz Scirocco. Podrobnosti o přidání tohoto vozu do veřejné verze LFS nejsou prozatím známy.\n\nLFS je spojeno s webem LFSWorld.net, obsáhlým webem se statistikami a databází unikátní online podporou skinů. Online statistiky každého závodníka jsou aktualizovány a obsahují mimo jiné i nejrychlejší zajetá kola, počte kol, ujetou vzdálenost, počet spáleného paliva. Ostatní uživatelé tyto statistiky samozřejmě mohou vidět i u všech ostatních hráčů. Na webu je také databáze závodních týmů. Navíc je zde seznam oficiálních světových rekordů v čase za kolo, kam mohou závodníci nahrát jejich „hotlapy“ nebo zhlédnout záznamy ostatních. Uživatelé také mohou nahrát na web své vlastní skiny, které jsou poté automaticky stahovány do hry ostatním hráčům.\n\nLFS je často kritizováno, že není otevřeno vůči modům aut a tratí. Diskuse o tvorbě modů a jejich vydávání není na oficiálním fóru povoleno. Časté je také obdržení neoprávněného banu ihned po vstupu na servery.\n\nV recenzi Live for Speed S1 z roku 2003 na PC Gameworld (autor Walter Hurdle) byla hra zhodnocena 89 % a v recenzi byla uvedena jako „\"Velmi vydařená simulace, která nabízí zábavu a velkou úroveň reálnosti.“\"\n\nRecenze LFS S1 časopisu \"Pelit\" z roku 2004 (autorMika Äärilä) dosáhla hodnocení 92/100 a bylo v ní řečeno \"\"Luxusní auta a vytříbená simulace. Absolutní špička.\"\" (volně přeloženo z finštiny, poté z angličtiny)\n\nCOMPUTEAM Race Authority uvádí, že Live for Speed je \"\"nejpokročilejší dostupný automobilový závodní simulátor.\"\"\n\nV roce 2005 časopis \"AutoSimSport\" udělil LFS ocenění \"Nejlepší simulace\" a čtenáři webu Blackhole Motorsports hlasovali pro ocenění LFS těmito následujícími cenami:\n\n\n"}
{"id": "365089", "url": "https://cs.wikipedia.org/wiki?curid=365089", "title": "No Doubt", "text": "No Doubt\n\nNo Doubt je rocková kapela z Anaheimu v Kalifornii ve Spojených státech, založená v roce 1986. Skarockový zvuk jejich prvního alba byl neúspěšný, protože v té době bylo populární hnutí grunge. Diamantové album kapely nazvané \"Tragic Kingdom\" pomohlo v 90. letech oživit styl ska, a „Don´t Speak“, třetí singl z tohoto alba stanovil rekord, když strávil 16 týdnů na prvním místě hitparády \"Billboard\" Hot 100 Airplay. Později byl poražen písní „Iris“ od Goo Goo Dolls.\n\nO čtyři roky později vydala skupina své další album, \"Return of Saturn\", ale navzdory pozitivním očekáváním bylo album považováno za komerční propadák. O patnáct měsíců později se skupina objevila s \"Rock Steady\", které bylo spojením regge a taneční hudby. Album bylo původně nahráváno na Jamajce a doznalo spolupráce s jamajskými umělci Bountym Killerem, Sly and Robbie a Lady Saw. Album zahrnovalo dva singly, které vyhrály Grammy – „Hey Baby“ a „Underneath It All“.\n\nV roce 2003 vydali No Doubt kompilaci \"The Singles 1992-2003\" a box set Boom Box, oba obsahovaly coververzi songu „It´s My Life“ ze synthpopového skupiny Talk Talk. O rok později se vydala frontmanka Gwen Stefani na sólovou dráhu a pracovala přitom s několika lidmi, včetně přátel z kapely Tonyho Kanala a Neptuneho Pharrella, zatímco kytarista Tom Dumont zahájil svůj vedlejší projekt Invicible Overlord. Během své kariéry vyhrála kapela dvě ceny Grammy a prodala dodnes po celém světě 27 milionů desek.\n"}
{"id": "365091", "url": "https://cs.wikipedia.org/wiki?curid=365091", "title": "Gentileschi", "text": "Gentileschi\n\nGentileschi [\"džentileski\"] je příjmení italských raně barokních malířů původem z Říma:\n\n\nMůže však znamenat i planetku\n"}
{"id": "365093", "url": "https://cs.wikipedia.org/wiki?curid=365093", "title": "Nokia 3310", "text": "Nokia 3310\n\nNokia 3310 je mobilní telefon firmy Nokia představený v září roku 2000. Jedná se o nástupce modelu 3210, oproti kterému přináší další funkční a technická vylepšení v duchu pokračující evoluce řady 3xxx. Modernější je i vzhled. Na trhu se udržel čtyři roky, až do roku 2004. Tento telefon v české anketě Mobil roku 2000 získal první místo v kategorii low-end.\n\nTelefon má vnější fyzické rozměry 113 × 48 × 22 mm a jeho hmotnost bez SIM karty je 133 g. Jedná se o telefon klasické konstrukce.\n\nJedná se o monochromatický grafický displej ve tvaru obdélníku, který má rozlišení 84x48 bodů a rozměry 33x19 mm, jeho parametry jsou tedy stejné jako u předchůdce 3210. Rovněž tedy zobrazí při čtení a psaní SMS 4 řádky, jeho podsvícení je také stejné – tvořené zelenožlutými diodami. Tento prvek je tedy naprosto shodný s předchozím modelem. \n\nModel 3310 je standardně vybaven baterií typu NiMH. Udávaná hodnota pro pohotovostní režim činí 260 h a maximální udávaný hovorový čas je 270 minut.\n\nPaměť na SMS či telefonní čísla stále chyběla, za to ale tento model přinesl do této kategorie vibrační vyzvánění či třeba rychlé vytáčení až osmi čísel. Nová byla také funkce SMS chatu, který se ale příliš neujal, cena jedné zprávy v rámci chatu byla účtována jako standardní SMS. Zatraktivněny byly hry a přibyla funkce upomínek, které umožňovaly připomenout až deseti událostí v zadaný čas. Telefon byl duální – podporoval GSM pásma jak 900, tak 1800 MHz.\n\nV současné době se telefon sice už nevyskytuje v populaci v takové penetraci jako v roce 2000, stále se ale objevuje. Dodnes je zmiňován jako jeden z nejodolnějších telefonů. Z tohoto důvodu se o něm na internetu šíří vtipné obrázky, ve kterých je telefon Nokia 3310 nezničitelný a porovnáván s moderními telefony, které (podle těch vtipů) nevydrží jediný zásah.\n\nSpolečnost Nokia v roce 2017 na trh uvedla pod vedením společnosti HMD Global novou verzi legendární Nokie 3310. Nový telefon sází na design legendárního mobilu z roku 2000, přičemž nabízí o poznání modernější výbavu.\n\n"}
{"id": "365095", "url": "https://cs.wikipedia.org/wiki?curid=365095", "title": "Tatra V 570", "text": "Tatra V 570\n\nTatra V 570 je prototyp osobního automobilu vyvinutý Hansem Ledwinkou v kopřivnické firmě Tatra. Vznikl v roce 1933 jako možný nástupce vozu Tatra 12.\n\nV 570 pohání vzduchem chlazený dvouválcový ležatý motor typu boxer s rozvodem OHV o objemu 854 cm³ a výkonu 18 koní umístěný za zadní nápravou. Motor je společně s jednolamelovou spojkou, čtyřstupňovou převodovkou a rozvodovkou součástí jednoho celku, poháněna je zadní náprava. Maximální rychlost automobilu je 75-80 km/h. Chladicí vzduch vstupoval do motorového prostoru žebrovanými štěrbinami za zadními okénky. Vůz se měl údajně vyrábět i v otevřené verzi a ve verzi kupé.\n\nV 570 má jednoduchou karosérii se zaoblenou přídí s vyčnívajícími světlomety a splývavou záď. Karosérie má dřevěný rám, potažený plechem. Přední část je pevná. Dveře jsou otevírány proti směru jízdy. Páteřový rám podvozku byl svařen z trubek, odpružení náprav je pomocí listových per. Vozidlo má mechanické brzdy.\n\nProudnicová karoserie V 570 se v mnohém podobá pozdějšímu vozu VW Brouk. Hans Ledwinka a Ferdinand Porsche se osobně znali a své zkušenosti a návrhy konzultovali.\n\nK sériové výrobě V 570 z mnoha důvodů nikdy nedošlo, prototyp ale sloužil jako předloha pro vůz Tatra 77 s osmiválcovým motorem vyráběný od roku 1934.\n\nTatra V 570 je v současnosti umístěna v továrním muzeu v Kopřivnici, kterému ji po 30 letech spolehlivé služby daroval soukromý vlastník, který ji od firmy Tatra po provedených zkouškách odkoupil. Není však v úplně původním stavu.\n\n\n\n"}
{"id": "365099", "url": "https://cs.wikipedia.org/wiki?curid=365099", "title": "Ferrari F300", "text": "Ferrari F300\n\nFerrari F300 byl automobil Formule 1 zkonstruovaný Rory Byrnem pro mistrovství světa v roce 1998 pro tým Ferrari. Byl poháněn motorem 3.0 V10 a zkonstruován kolem užší stopy tak, jak to nařizovala FIA v sérii změn v pravidlech pro tuto sezónu.\n"}
{"id": "365102", "url": "https://cs.wikipedia.org/wiki?curid=365102", "title": "Mahmúd z Ghazny", "text": "Mahmúd z Ghazny\n\nMahmúd z Ghazny (2. listopadu 971 – 30. dubna 1030) byl největší zástupce tureckých muslimů Ghaznovské dynastie. Od roku 997 až do své smrti vládl Ghaznovské říši. Rozšířil dosavadní hranice své země a začlenil do ní oblasti dnešního Afghánistánu, většinu Íránu a Pákistánu. Byl vůbec prvním vládcem, který se honosil titulem sultán, což mělo naznačovat jeho vazalskou nezávislost na chalífovi. Jeho přídomek je odvozen od názvu města Ghazna, které bylo po dlouhou dobu hlavním městem říše.\n"}
{"id": "365108", "url": "https://cs.wikipedia.org/wiki?curid=365108", "title": "Team Lotus", "text": "Team Lotus\n\nTeam Lotus byl závodní tým britského výrobce sportovních vozů Lotus působící v letech 1954–1994 v mnoha automobilových kategoriích včetně Formule 1, Formule 2 nebo IndyCar. I několik let od svého posledního závodu zůstává Lotus jedním z nejúspěšnějších závodních týmů všech dob se sedmi tituly mistra světa konstruktérů, šesti mistra světa jezdců Formule 1 a šesti vítězstvími v 500 mil Indianapolis. Pod vedením zakladatele a designéra Colina Chapmana představoval Lotus jednoho z největších inovátorů v oblasti techniky i obchodu.\n\nJméno Team Lotus se do Formule 1 vrátilo v 2010, jako tým Tonyho Fernandese s plným názvem Lotus Racing v roce 2010 a Team Lotus v roce 2011. V roce 2011 se pak vrátila i pro Lotus typická barevná kombinace černé a zlaté, když výrobce aut Lotus Cars sponzoroval tým Renault pod novým jménem Lotus Renault F1. Ten se o rok později přejmenoval na Lotus F1.\n\nV roce 1952 založil technik a závodník Colin Chapman v Hornsey společnost \"Lotus Engineering\" . Ta se setkala s rychlým úspěchem se závodními modely Mk II a Mk IV. O rok později k Lotus Engineering přibyla společnost Lotus Cars, aby se z nich v roce 1954 oddělil ještě závodní tým pod jménem Team Lotus, který s dalším modelem Mk VIII dokázal už od počátku sbírat úspěchy.\n\nLotus se zatím zaměřoval na trial (jízdy zručnosti v terénu), kterému se sám Chapman věnoval ještě před založení společnosti. Chapman však mířil výš a tak počínaje rokem 1956 se Lotus začíná věnovat i formulovému závodění, kdy se ve Velké Británii účastní závodů Formuli 2 s modelem Lotus Eleven. Ten byl prodáván jako stavebnice k dotvoření pro jednotlivé jezdce a týmy. Stejný model vyhrál v roce 1956 i třídu v závodě série Le Mans.\n\nDalší rok představil Lotus další verzi svého závodního auta – Lotus 12. Jako piloti se v Lotusu představil Cliff Allison a Reg Bicknell. Allison ve voze Lotus 12 vyhrál International Trophy v Silverstonu v kategorii Formule 2. S motorem Coventry Climax zvětšeným na 2,2 litrů se Chapman rozhodl pro vstup na závody Formule 1 v Grand Prix v Monaku v roce 1958 s jezdeckým párem Graham Hill—Cliff Allison. Allison dojel do cíle na tehdy nebodovaném šestém místě.\n\nV této době ve Formuli 1 dosahovaly nejlepších výsledků vozy Cooper, které měly, na rozdíl od Lotusů, motory umístěné vpředu. Chapman se proto rozhodl přesunout více dozadu i motory svých vozů. Takto upravená verze Lotusu 12 – Lotus 18 přinesla Lotusu další úspěchy, v Grand Prix Monaka s ní Stirling Moss vybojoval vítězství pro tým Roba Walkera v letech 1960 a 1961.\n\nJiž na začátku 60. let dosáhl Team Lotus i na první vítězství ve Formuli 1 jako tým, nejen jako konstruktér, když Velkou cenu USA 1961 vyhrál Innes Ireland s dalším modelem v pořadí Lotusem 21. Současně se Lotus účastní i závodů Formule 2, 24 hodin Le Mans, 500 mil Indianapolis a dalších soutěží. Lotus zažíval velké úspěchy i v prodeji sportovních aut, Lotusů Seven se vyrobilo a prodalo přes tisíc, úspěšný byl i Lotus Elite a v roce 1962 silniční Lotus Elan.\n\nLotus 25 pilotovaný v roce 1963 Jimem Clarkem dojel hned třikrát na prvním místě v závodech Formule 1 a v závodě 500 mil Indianapolis vyjel druhé místo, když Lotus překvapil úspěchem malého auta s motorem vzadu. O rok později Clark získal hned sedm vítězství ve Formuli 1 a získal pro Lotus první titul mistra světa jako pilot i jako tým. Také v Indianapolis se Lotusu nadále dařilo, v roce 1964 Clark vedl, ale odstoupil s poruchou brzd, v dalším závodě už ale Clark dovezl Lotus 38 až na první místo.\n\nVe stejné době se však Chapman potýkal i s výraznou kritikou jeho vozů, které byly pro svou lehkou konstrukci označovány za příliš nebezpečné. V roce 1962 dokonce komisaři z tohoto důvodu odmítli umožnit Clarkovi odjet závod Le Mans ve voze Lotus 23. V autech Lotusu se vážně zranilo nebo zabilo mnoho jezdců, včetně Stirlinga Mosse, Jima Clarka, Grahama Hilla, Jochena Rindt nebo Ronnie Petersona. Chapmanova auta však do motorsportu přinesla značný technický pokrok a jezdci tak nebezpečí brali jako cenu za úspěch.Jeden z pilotů Lotusu, Dan Gurney o tomto problému řekl: „\"Jestli jsem si myslel, že tak, jak to dělal Lotus, to bylo dobré? No. Měli jsme několik selhání techniky. Ale v té době jsem si myslel, že to byla cena, kterou musíte zaplatit za to, že jste o hodně lepší\"“.\n\nPro sezónu 1966 přinesla Formule 1 zvětšení objemu motorů, což Lotus zastihlo nepřipravený po té, co jejich dosavadní dodavatel motorů Coventry Climax nebyl schopný vyrobit nový třílitrový motor a následně použité motory H16 od British Racing Motors byly nespolehlivé. Pro rok 1967 tak Lotus přešel k motorům Ford-Cosworth DFV, navrženými dřívějším zaměstnancem Lotusu Keithem Duckworthem, zabudovaným do skořepiny Lotusů 49 a vrátil se ke ztracené formě hned v prvním závodě vítězstvím Jima Clarka, ale celkové prvenství se v tomto roce týmu získat nepodařilo.\n\nHned v další sezóně však Lotus přišel o svého pilota Clarka, který se za volantem Lotusu 48 zabil při neoficiálním závodě Formule 2 v Hockenheimu. Tento rok také přinesl křídla na autech Lotusu, když Chapman v Monaku přidal verzi 49 malé přední křídlo a zadní spoiler a vytvořil Lotus 49B, se kterým Graham Hill získal titul mistra světa. Současně Chapman přišel s další revolucí ve Formuli 1, když jako sponzora získal tabákovou společnost Gold Leaf a díky tomu nemalé finanční prostředky.\n\nV roce 1969 věnoval tým mnoho času experimentování s turbínovou pohonnou jednotkou a pohonem na všech čtyř kol, v obou případech neúspěšně. Oproti tomu v roce 1970 přišel Lotus s revolučním autem Lotus 72 s výraznými postranními chladiči, speciálním odpružením a plochou podlahou. I přes původní technické problémy se vůz podařilo vyladit a Jochen Rindt dominoval šampionátu, ale v Monze mu selhaly brzdy. V důsledku odmítnutí bezpečnostních pásů v rozkroku pro něj byla tato nehoda byla fatální. I díky výkonu druhého pilota Lotusu, Emersona Fittipaldiho, zůstal Rindt na prvním místě šampionátu až do posledního závodu a k roku 2018 je zatím jediným pilotem Formule 1, který titul získal posmrtně.\n\nPrávě Fittipaldi pak získal titul mistra v roce 1972, v sezóně, kdy hlavní sponzor Lotusu Imperial Tobacco přišel s novým černo-zlatým zabarvením a značkou John Player Special (JPS). Fittipaldi se stal nejmladším mistrem světa ve Formuli 1 a zůstal jím až do roku 2005, kdy ho o tento rekord připravil Fernando Alonso. Ještě v roce 1973 získal Lotus další, šestý titul mistra světa konstruktérů, než po aerodynamické stránce vynikající Lotus 72 zestárnul a následný model Lotus 76 byl zklamáním.\n\nTým Lotus byl prvním týmem Formule 1, kterému se podařilo získat 50 vítězství v Grand Prix.\n\nV Grand Prix USA 1976 se Lotusu poprvé v jeho historii ve Formuli 1 nepodařilo jedním vozem (Lotus 77) ani kvalifikovat do závodu, druhý vůz se kvalifikoval na 20. místě a po selhání techniky odstoupil ještě v prvním kole. Chapman se po tomto neúspěchu rozhodl spojit s Mariem Andrettim, který měl svými schopnostmi pomoci při dalších vývoji auta.\n\nA právě další vývojové stupně – Lotus 78 a Lotus 79 s velkým přísavným efektem – přinesli další velké úspěchy, když Mario Andretti získal v roce 1978 mistrovský titul. Lotus se následně pokusil jít ve vývoji přísavného efektu ještě dále s vozy Lotus 80 a Lotus 88, ale právě poslední jmenovaný model byl nakonec v roce 1981 zakázán pro použití \"dvojitého šasí\", které pomocí zdvojeného odpružení odporovalo pravidlům o minimální světlé výšce.\n\nV prosinci roku 1982 dostal Chapman infarkt a zemřel. Tým Lotus převzal Peter Warr, ale několik dalších návrhů se ukázalo nefunkčními a v roce 1983 tak Lotus zaměstnal francouzského designéra Gérarda Ducarouge. Ten během několika týdnů postavil Lotus 94T poháněný turbo motorem od Renaultu. V roce 1984 to přineslo třetí místo v celkovém pořadí jak týmu, tak pilotovi Eliu de Angelisovi, přestože nevyhrál jediný závod.\n\nPro sezónu 1985 přišel do týmu Ayrton Senna, který s Lotusem 97T dokázal vyhrál v Portugalsku a Belgii, a de Angelis přidal výhru v italské Imole. I přes to Lotus obsadil jen čtvrté místo v celkovém pořadí. O rok později se Lotus vrátil na třetí místo s dvěma výhrami Senny v Lotusu 98T. Třetí místo pak Lotus a Senna získali i v další sezóně s Lotusem 99T, tentokrát poháněným motorem Honda. Po odchodu Senny pro sezónu 1988 pak Lotus dále klesal v tabulkách.\n\nDalší verze Lotus-Honda 100T znovu nebyla příliš úspěšná a Ducarouge se v polovině roku 1989 rozhodl odejít. Lotus ho nahradil Frankem Derniem, současně nahradil Warra Rupertem manwaringem a kvůli změně pravidel přešel k novému dodavateli motorů, společnosti Judd a jejímu motoru V8. Na konci sezóny pak od týmu odešli i jezdci Piquet a Nakajima; novými jezdci se pro sezónu 1990 stali Derek Warwick a Martin Donnelly a Lotus znovu změnil i dodavatele motorů, když přesoupil k Lamborghini. Derniův Lotus 102 však nepřinesl výrazné zlepšení a Lotus získal celkem jen tři body zásluhou Warwicka. Donnelly navíc vážně havaroval v Jerezu a na konci sezóny ukončil spolupráci s Lotusem hlavní sponzor Camel.\n\nNa konci roku 1990 se bývalí zaměstnanci Lotus Peter Collins a Peter Wright dohodli s rodinou Colina Chapmana na převzetí týmů a s novými jezdci Mikou Häkkinenem a Julianem Baileym vstoupili do sezóny 1991 s vylepšeným modelem 102B a návratem k motorům Judd. Týmu se podařilo v San Marinu získat dvojité body, když Häkkinen dojel pátý a Bailey šestý. Pro další rok Lotus znovu změnil dodavatele motorů, když do Lotusu 107 namontoval HB V8 od Fordu. Tým se dostává do finančních potíží, ale ve výsledku dopadne v sezóně 1992 lépe než o rok dříve – páté místo, když Häkkinen získal 11 bodů a druhý pilot Johnny Herbert přidal další dva. V roce 1993 je Häkkinen, který odešel do McLarenu, nahrazen Alexem Zanardim a ten po nehodě v Belgii Pedrem Lamym. Celkem Lotus získal o bod méně než v předchozí sezóně, 12, a skončil šestý, tedy o jednu příčku níže.\n\nDluhy týmu Lotus narůstaly a ten tak nebyl schopný dalšího vývoje a do další sezóny tak tým nastoupil znovu s Lotusem 107, tentokrát poháněným motory Honda. Nové auto, Lotus 109, bylo představeno až na pátém závodě sezóny ve Španělsku. Pro velké dluhy dva závody sezóny odjel i platící jezdec Philippe Adams.\n\n12. září 1994 spadl Lotus do bankrotu, čestné prohlášení ukázalo, že dluží 12 milionů liber. Tým byl prodán Davidu Huntovi, bratrovi slavnějšího Jamese Hunta, a ten povolal jako jezdce Miku Sala. V prosinci ale byly další práce na novém autě Lotus 112 zastaveny. V únoru 1995 pak Hunt oznámil spojení s Pacific Racing a tým Lotus tak zanikl, jeho posledním závodem byla Grand Prix Austrálie 1994. Po posledním závodě sezóny 1995 v Austrálii ukončil svou činnost i Pacific.\n\nOd bankrotu Lotusu v roce 1994 držel práva ke jménu Team Lotus David Hunt. Když v roce 2009 oznámila FIA plán omezených rozpočtů pro rok 2010, získal pro sebe práva ke jménu Litespeed s myšlenkou přihlásit se jako Team Lotus do tohoto ročníku Formule 1, ale Litespeed Team Lotus nebyl vybrán, když v červnu 2009 FIA představila seznam účastníků. V září stejného roku se začaly objevovat zprávy, že malajsijská vláda plánuje podpořit Lotus při vstupu do Formule 1 pro rok 2010 za účelem podpory malajského výrobce aut Proton, který byl vlastníkem Lotus Cars. 15. září pak FIA potvrdila, že tým Lotus Racing podpořený malajskou vládou získal povolení pro účast v roce 2010. Skupina Lotus (Group Lotus) ale později odvolala licenci k použití jména Lotus pro další sezóny v důsledku \"zřejmého a vytrvalého porušení licence\" týmem Lotus Racing. O rok později, 24. září 2010, oznámil šéf Lotus Racing Tony Ferdandes, že získal práva ke jménu Team Lotus od Davida Hunta.\n\nV prosinci 2010 pak Group Lotus ve spojení s Genii Capital jako nástupce Renault F1 představili Lotus Renault GP, který se měl účastnit sezóny 2011, čímž ve Formuli 1 působily dva týmy se jménem Lotus – Team Lotus Tonyho Fernandese a Lotus Renault pod hlavičkou Group Lotus. Rodina Colina Chapmana pak vydala prohlášení, ve kterém podpořila Group Lotus ve sporu o použití jména Lotus a dala přednost neexistenci jména \"Team Lotus\" ve Formuli 1.\n\nV květnu 2011 pak soud rozhodl, že Tony Ferdnandes má právo na užití jména Team Lotus díky odkoupení práv od Davida Hunta, ale Group Lotus má právo užívat původní černo-zlaté zbarvení na monopostech Formule 1 a značku Lotus pro silniční vozy, čímž byla stvrzena účast dvou Lotusu v sezóně 2011.\n\nPro sezónu 2012 se Fernandesův Team Lotus přejmenovál na Caterham F1 po té, co koupil Caterham Cars a Lotus Renault GP se přejmenoval na Lotus F1.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n"}
{"id": "365118", "url": "https://cs.wikipedia.org/wiki?curid=365118", "title": "Kdouloň obecná", "text": "Kdouloň obecná\n\nKdouloň obecná (\"Cydonia oblonga\") nebo též kdouloň podlouhlá je jediný zástupce rodu kdouloň (\"Cydonia\"). Kdoule je pro plody pěstována méně než kterýkoli z ostatních ovocných stromů nebo keřů. Někdy je kdouloň používána jako podnož pro jiný druh ovoce, pro hrušně.\n\nKdoulovec je odlišná rostlina, často používaná jako okrasná dřevina pro bohaté kvetení na jaře, naprostými laiky může být zaměněn za kdouloň. Jeho plody nejsou nazývány kdoule, ovšem jde o malvice, které jsou pouze podobné kdoulím nebo jablkům .\n\nJde o keř nebo strom dosahující výšky až 8 m a šířky koruny až 5 m. Plody (kdoule) jsou kulovité až podlouhlé malvice žluté barvy podobné jablkům, avšak velmi tvrdé a silně, příjemně aromatické, za syrova nepoživatelné. Voní po citrusech. Kvete růžovými květy. Kdouloň je samosprašná.\n\nNejčastěji je v ČR kdouloň používána jako podnož pro jiné druhy ovoce, především hrušně. Kultivary hrušní roubované na kdouloně dobře plodí, plody bývají větší, než na semenáči hrušně.\n\nJako podnože jsou používány následující typy kdouloní:\n\nBývá pěstována kvůli svým plodům – kdoulím. Kdoule stromy obvykle začínají nést malé množství ovoce třetí nebo čtvrtý rok po výsadbě. Měly by být v plné plodnosti za 10 let poté, co byly vysázeny. Životnost stromu od příchodu do plodnosti je v průměru 30 až 40 roků. Poptávka po kdoulích by se možná zvýšila, pokud by bylo nabízeno k prodeji ovoce lepší kvality.\n\nPlody jsou zejména ve Středozemí a střední Asii zpracovávány v potravinářství na džemy, marmelády, želé. Kdoule se používaly i ke konzervování. Když se kdoule uvaří, podává se horká se smetanou nebo máslem jako vynikající dezert. Jiným využitím je upečení kdoulí se sladkými jablky. Portugalsky se nazývá marmelo. Na Balkánském poloostrově se z kdoulí pálí rakija – dunjevača. Džem z kdoulí dal vzniknout slovu marmeláda. Přestože není toto ovoce běžně nabízeno k prodeji, zkušenosti ukazují, že pokud je produkční sad dobře veden, může být pěstování kdouloní velmi výnosné.\n\nKdouloně se v ČR komerčně obvykle nepěstují pro plody, z trhu je zcela vytlačují jablka, jejichž použití je podobné. Spotřebitelé jsou o možnosti použití kdoulí informováni nedostatečně. Ve prospěch komerčního pěstování kdoulí pro plody hovoří následující\n\nRostlina je používána také na okrasu, má velké růžové nebo bílé květy, vyžaduje světlé nebo polostinné stanoviště.\n\nPři výběru stanoviště pro umístění pro založení kdouloňového sadu by měly být zvažovány stejné faktory jako u dalších ovocných stromů.\nNejlepší typ půdy pro kdouloně je hlinitá půda, která je poměrně vlhká, ale odvodněná. Na velmi lehkých půdách stromy rostou rychle, ale jsou jen krátkověké a obvykle neplodné.\n\nKdoule mohou být rozmnožovány čtyřmi způsoby:\nMetoda očkování je používána školkaři nejčastěji.\n\nOtázka, jak moc nebo jak málo prořezávat kdouloně, je jednou z těch, na kterých se pěstitelé neshodnou. Někteří prořezávají své stromů silně, až do jedné poloviny nových letorostů každý rok, ale také obvykle používají při péči o stromy dusíkatá hnojiva. Ostatní pěstitelé stromy prakticky neřežou od okamžiku, kdy je zasadí, až do plodnosti. Pak prořezávají jen tolik, aby omezili bakteriální spálu a oddálili tak úhyn. Většina pěstitelů však souhlasí s tím, že poté, co stromy začnou plodit, řez je žádoucí, aby se zlepšila velikost plodů. Tento zásah má pak stejný účinek, jako probírka. Kdoule, stejně jako broskve, nesou ovoce na loňských letorostech. Prořezávání kdouloní by nicméně nemělo být nadměrně silné.\n\nV mnoha z nejlepších komerčních kdouloňových sadech se používají statková hnojiva každoročně, aby se stromy udržely v dobrém stavu, ani by přišly do nadměrného růstu. V dalších sadech se používají průmyslová hnojiva obsahující kyselinu fosforečnou a draselná hnojiva. Nadměrný růst dřeva by u kdouloní neměl být podporován a z tohoto důvodu hnojiva příliš bohatá na dusík, je třeba používat opatrně, pokud vůbec.\n\nObvykle v ČR nijak významně chorobami a škůdci netrpí, ovšem je popsána náchylnost k bakteriální spále růžovitých ze Severní Ameriky. Kdouloň může být citlivá na vyšší obsah vápníku v půdě.\n\nBakteriální spála růžovitých je bakteriální choroba růžovitých způsobená bakterií \"Erwinia amylovora\". Na rostlinách se projevuje vadnutím a odumíráním květů, listovou spálou, spálou plodů, usycháním a odumíráním vegetačních vrcholů (hákovité ohýbání letorostů) a větví. Za optimálních podmínek, může zničit celý sad nebo okrasnou školku v jediném vegetačním období. Má mnoho hostitelů, napadá 170 druhů rostlin. Vývoj choroby je rychlý a často není způsob, jak postiženou dřevinu zachránit. Napadení vždy končí úhynem rostliny.\n\nChoroba způsobuje velké ekonomické ztráty na rostlinách i produkci. Způsobuje velké epidemie s širokými ohnisky výskytu jednou za několik let. Průběh infekce je velmi rychlý a zcela devastující. V Rakousku bylo zničeno 50 % ovocných sadů jabloní a hrušní, škody ve Švýcarsku byly až 50 miliónů eur.\nKříženec kdouloně a hrušně se nazývá × Pyronia (\"Pyronia\"), nebo \"Cydonia oblonga\" × \"Pyrus communis\" a používá se pro okrasné účely.\n\n"}
{"id": "365121", "url": "https://cs.wikipedia.org/wiki?curid=365121", "title": "Páskovec dvojzubý", "text": "Páskovec dvojzubý\n\nPáskovec dvojzubý (\"Cordulegaster bidentata\") je druh vážky z podřádu šídel. V celém Česku se vyskytuje vzácně. Je zapsaný v červeném seznamu ohrožených druhů bezobratlých jako druh zranitelný. Patří mezi největší české vážky.\n\nZadeček páskovce má délku 50–63 mm. Tělo je černé s výraznými žlutými pruhy na hrudi. Oči se na temeni dotýkají v bodě. Trojúhelník, který tvoří oči za bodem jejich dotyku, je černý (páskovec kroužkovaný je zde žlutý). Křídla jsou čirá s rozpětím 90–110 mm. Nohy má celé černé. Na druhém a třetím článku zadečku má dva žluté pruhy, na ostatních článcích je jen jeden.\n\nNymfa je dlouhá až 44 mm. Na rozdíl od nymfy páskovce kroužkovaného nemá na 8 a 9 článku zadečku trny.\n\nNymfy (larvy) žijí na písčitých nebo štěrkovitých dnech čistých tůněk na horských potůčcích. Zde se živí vodním hmyzem. Nymfa se vyvíjí velmi dlouho, od čtyř do pěti let. Dospělci létají od května do července. Dospělé vážky létají kolem horských potůčků, ale někdy zaletují i dál od vody, pak je lze potkat na lesních cestách, mýtinách apod.\n"}
{"id": "365122", "url": "https://cs.wikipedia.org/wiki?curid=365122", "title": "Wilhelm Pieck", "text": "Wilhelm Pieck\n\nFriedrich Wilhelm Reinhold Pieck (3. ledna 1876 - 7. září 1960) byl německý komunista a první a jediný prezident Německé demokratické republiky.\n\nWilhelm Pieck se narodil do rodiny kočího ve východní části Gubenu v Německu, což je dnešní město Gubin v Polsku. Ač původně navštěvoval školu, aby se stal tesařem, souhra světových událostí, ovlivnění ideologií a jeho politické ambice vedly Piecka k tomu, že vedl život politického aktivismu.\n\nV roce 1894 Pieck jako tesař vstoupil do federace pracovníků se dřevem, která ho směrovala k tomu, aby následující rok vstoupil do Německé sociálně demokratické strany (SPD). V roce 1899 se Pieck stal předsedou místního okrsku strany a v roce 1906 se stal sekretářem SPD na plný úvazek. Ačkoliv většina SPD podporovala německou účast v první světové válce, Pieck byl členem levého křídla strany, které bylo proti válce. Pieckova otevřenost v tomto názoru vedla k jeho uvěznění a umístění do vojenského žaláře. Poté, co byl propuštěn, žil Pieck krátce v Amsterdamu. Po svém návratu do Berlína v roce 1918 vstoupil do nově vytvořené Komunistické strany Německa (KPD).\n\nV roce 1929 opakovaně navštívil Československo, kdy jako řískoněmecký komunistický poslanec mluvil na několika komunistických volebních schůzích před blížícími se parlamentními volbami (říjen 1929). Vyzýval dělnictvo k demonstracím a na základě toho mu byl zakázán vstup na území Československa. \nDne 22. října 1929 byl před svou plánovanou přednáškou \"o programu pracujícího lidu a krizi kapitalismu\" v Chodově zadržen a četnickou eskortou vyhoštěn přes hraniční přechod Bublava z území Československa.\n\nV roce 1933 poté, co převzala moc nacistická strana, odešel Pieck z Německa do Francie a v roce 1935 se přestěhoval do Moskvy. Tam působil v různých funkcích v Komunistické straně. V letech 1938 až 1943 zastával místo generálního sekretáře Komunistické internacionály. Roku 1943 byl Pieck mezi zakladateli Národní komise pro svobodné Německo (NKFD). Ta plánovala budoucnost Německa po druhé světové válce. Na konci války v roce 1945 se Pieck vrátil do Německa s vítěznou Rudou armádou.\n\nV roce 1949 byl Pieck zvolen prezidentem nově založené Německé demokratické republiky (NDR). Pieck sloužil ve funkci jediného prezidenta NDR až do své smrti v roce 1960; poté byl úřad prezidenta zrušen a funkci hlavy státu převzala kolektivní instituce označovaná jako státní rada (\"Staatsrat\"). Své postavení v politice si Pieck udržoval díky Stalinově důvěře v něj. \n\nPieck žil na adrese Majakowskiring 29, Pankow, Východní Berlín.\n\nPieckova dcera Elly Winterová (1898 - 1987) zastávala různé funkce v SED a vládě Východního Německa.\n\nSocialismus – budoucnost světa (v originále Der Vormarsch zum Sozialismus) – českým čtenářům bylo poprvé představeno překladem Ladislava Štolla z roku 1935 s podtitulem \"Doslovné znění zprávy o činnosti Exekutivy komunistické internacionály, kterou podal v plenu VII. světového kongresu komunistické internacionály dne 26. července 1935\".\n\nKatalog Vědecké knihovny v Olomouci, báze SVK01, záznam 000287629\n"}
{"id": "365126", "url": "https://cs.wikipedia.org/wiki?curid=365126", "title": "Provincie Soria", "text": "Provincie Soria\n\nProvincie Soria (španělsky \"Provincia de Soria\") je provincie ve středním Španělsku, ve východní části autonomního společenství Kastilie a León. Sousedí s La Riojou a provinciemi Zaragoza, Guadalajara, Segovia a Burgos. Její rozloha činí 10 287 km²; průměrná nadmořská výška dosahuje 1025 m a panuje zde suché klima s drsnými zimami.\n\nSoria je nejméně zalidněnou provincií Španělska a její hustota osídlení – 9,1 obyv./km² – je jednou z nejnižších v Evropské unii. Provincie má 93 593 obyvatel (2007), z nichž 41 % žije v hlavním městě, Sorii.\n\nProvincie má přes 500 osídlených míst, tvořících celkem 183 obcí, z nichž více než polovina jsou osady s méně než stovkou obyvatel; jen jedenáct obcí má přes 1000 obyvatel a pětitisícovou hranici překračuje pouze Soria a Almazán. Je tak provincií s nejvyšším podílem obcí, kterým hrozí úplný zánik (94 %).\nV provincii Soria žijí jen dvě tisíciny obyvatel Španělska a ročně se zde rodí v průměru 292 dětí, přičemž počet obyvatel se v posledních desetiletích trvale snižuje, zatímco věkový průměr se zvyšuje; obyvatelé migrují do okolních provincií (především do Zaragozy) kvůli nízkým mzdám, nedostupnosti vyššího vzdělání, špatnému dopravnímu spojení. Počet obyvatel nad 65 let přesahuje čtvrtinu.\n\nNa izolaci a hospodářském propadu se podílelo také omezení železniční dopravy v 80. letech 20. století; Sorii spojují se světem pouhé dva vlaky denně a v autobusové dopravě není situace o mnoho lepší.\n\nSoria má 183 municipalit, rozdělených do 10 comarek: Pinares, Tierras Altas y El Valle, Burgo de Osma, Soria, Campo de Gómara, Moncayo, Almazán a Medinaceli.\n\nČtvrceno, 1) ve stříbře přirozený keř révy se zelenými listy a purpurovými hrozny na zeleném pažitu (Ágreda); 2) ve stříbře zelený strom (fíkovník), provázený osmi červenými listy v poloze volného lemu (Almazán); 3) v červeném zlatý hrad černě spárovaný s modrými okny (Burgo de Osma); a 4) v modrém ozbrojený jezdec na bílém kráčejícím koni, s kopím v ruce vpravo od něj hrad s otevřenou branou a z hlavy vychází zlaté slunce (Medinaceli). Srdeční oválný štítek se znakem města Soria (\"V červeném poli stříbrný hrad se třemi věžemi, černými vraty a spárami, s modrými okny a na cimbuří vyniká poprsí korunovaného krále se svými atributy svých barev. Stříbrný lem štítu s černým opisem\" \"\"Soria Pura Cabeza de Extremadura\"\"). Štít má stříbrný lem, pobitý hřeby.\nKlenot: uzavřená královská koruna. Podle internetové konference Flags of the World má záhadné heslo ve znaku města Soria význam: \"\"Čistá Soria, hlava okrajových zemí\"\" (\"\"capital of the extreme lands\"\"). Heslo je citováno v VI. sloce básně Antonia Machada \"\"Campos de Soria\"\". Další výklad je, že jde o kastilskou Extremaduru (\"která nemá nic společného s regionem Extremadura\"), jejíž název pochází z latinského \" \"\"Extremis Dorii\"\", španělsky \"\"los extremos del Duero\", \"dálné Duero\"\", tedy něco jako horní tok Doura.\n\nOd nepaměti se údajně užívá purpurové vlajky se znakem provincie.\n\n"}
{"id": "365144", "url": "https://cs.wikipedia.org/wiki?curid=365144", "title": "Zesilovač (fotografie)", "text": "Zesilovač (fotografie)\n\nZesilovač je ve fotografii chemikálie, která způsobí zvětšení kontrastu (strmosti) a krytí (sytosti) exponovaných a vyvolaných fotografických materiálů (obvykle negativů). Používá se pokud je obraz příliš měkký nebo pokud došlo k nedokonalému vyvolání. Nenahradí ale chybějící kresbu, způsobenou příliš slabou expozicí.\n\nOpačné účinky má zeslabovač.\n\nPřed aplikací zesilovače je třeba použít bělicí lázně.\n\n\n\n"}
{"id": "365148", "url": "https://cs.wikipedia.org/wiki?curid=365148", "title": "Klínatkovití", "text": "Klínatkovití\n\nKlínatkovití (Gomphidae) jsou velmi rozsáhlá čeleď vážek s mnoha druhy po celém světě.\n\nNa celém světě existuje asi 952 druhů. V Evropě se vyskytuje 12 druhů. V Česku žijí jen 4 druhy, které jsou nehojné nebo vzácné a ohrožované znečišťováním nebo mizením jejich biotopů. Dva druhy jsou chráněny zákonem jako silně ohrožený druh. Zatím u nás nelze vyloučit, ani potvrdit, výskyt dalších 3 druhů klínatek, které se objevují v okolních státech (klínatka západní, klínatka žlutá a klínatka žlutořitná).\n\nKlínatky jsou středně velké vážky s dvoubarevným tělem se skvrnami. V Česku se dá snadno určit příslušnost těchto šídel k čeledi klínatkovití podle očí, které jsou od sebe vzdáleny natolik, že se nedotýkají. Ze šídel jsou jediné, které se u nás vyskytují s tímto znakem.\n\n"}
{"id": "365153", "url": "https://cs.wikipedia.org/wiki?curid=365153", "title": "SkyOS", "text": "SkyOS\n\nSkyOS je komerčním operačním systémem vyvíjeným pro platformu x86 a určeným především pro domácí a kancelářské použití. Je z větší části kompatibilní s normou POSIX. Systém vyvíjí od roku 1996 Robert Szeleney. Ačkoliv byl systém původně šířen pod open source licencí, Szeleney se později rozhodl zdrojové kódy uzavřít a projekt zkomercializovat. 30. ledna 2009 Szeleney oznámil zastavení projektu z důvodu nedostatku času.\n\nSkyOS disponuje monolitickým jádrem s podporou preemptivního multitaskingu a jiných vlastností, jako je podpora VESA zobrazení přímo v jádře, podporu multithreadingu, použití více procesorů, HyperThreadingu či podporu DMA, ATAPI a ATA/SATA, případně podpora USB.\n\nGUI systému je volně založené na konceptech toolkitů QT a Swing.\n\nSkyOS používá souborový systém SkyFS, což je modifikovaný OpenBFS. Podporuje 64-bitovou datovou strukturu, žurnálování, metadata či POSIXová přístupová práva. Mimo to lze SkyOS provozovat i na FAT32/16/12 a ISO9660.\n\nVětšina command-line aplikací, které byly napsány s pomocí GNU toolchainu, mohou být přeneseny na SkyOS s malou nebo žádnou úpravou. Několik velkých aplikací, včetně Apache, GCC, Samba, CUPS a Bash bylo přeneseno právě pomocí toolchainu. \n\nNásledující aplikace byly přeneseny s použitím nativního API a jsou v současné době pro SkyOS udržovány: \n\nVzhledem k omezené popularitě tohoto operačního systému, SkyOS má jen velmi málo vývojářů třetích stran. To znamená, že mnoho běžných zařízení není podporováno, a není pravděpodobné, že by se tak stalo bez významného úsilí a vložených peněz na Szeleneyho straně. Dalším problémem je omezená nabídka aplikací, hlavně co se týče kancelářských balíků či multimediálních programů. Později proto Szeleney zavedl systém \"code ransom\", kdy lidé mohou dotovat projekty, u kterých by si přáli, aby byly dokončeny.\n\n\n"}
{"id": "365154", "url": "https://cs.wikipedia.org/wiki?curid=365154", "title": "Pöhlberg", "text": "Pöhlberg\n\nPöhlberg je zalesněná bazaltová hora na německé straně Krušných hor s nadmořskou výškou 832 metrů. Na vrcholu je 35 metrů vysoká rozhledna, která byla otevřena 12. července 1897 a restaurace s hotelem.\n\nNachází se přibližně jeden kilometr od města Annaberg-Buchholz.\n"}
{"id": "365169", "url": "https://cs.wikipedia.org/wiki?curid=365169", "title": "Maues", "text": "Maues\n\nMaues byl indo-skythský král, který vládl přibližně v letech 85 až 60 př. n. l. Není o něm moc známo, většina informací pochází z numismatického materiálu, který vykazuje silný indo-řecký vliv – jsou na nich zobrazena většinou řecká a indická božstva, nápisy jsou psané řečtinou a v písmu kharóšthí. Není znám ani Mauesův původ, který je stále předmětem různých dohadů.\n\nNa některých je vyobrazena postava v lotosové pozici, což by mohl být sám Maues či některé z jím podporovaných božstev, případně by se mohlo jednat o samotného Buddhu. Některé mince též obsahují vyobrazení buddhistických symbolů. Z těchto faktů toho by se dalo usoudit, že Maues podporoval buddhismus – a to ať z politických či osobních důvodů.\n\nZa Mauesovy vlády bylo hlavní město v Sirkapu, většinu mincí razil v Takšašíle.\n\n"}
{"id": "365172", "url": "https://cs.wikipedia.org/wiki?curid=365172", "title": "Páskovec kroužkovaný", "text": "Páskovec kroužkovaný\n\nPáskovec kroužkovaný (\"Cordulegaster boltonii\") je druh vážky z podřádu šídel. Vyskytuje se jen ve střední a východní Evropě. V celém Česku se vyskytuje vzácně. Je zapsaný v červeném seznamu ohrožených druhů bezobratlých jako druh zranitelný. Patří mezi největší české vážky.\n\nTělo páskovce má délku 70-85 mm a je černé s výraznými žlutými pruhy na hrudi. Oči se na temeni dotýkají v bodě. Trojúhelník, který tvoří oči za bodem jejich dotyku, je žlutý (páskovec dvojzubý je zde černý). Křídla jsou čirá s rozpětím 90-105 mm. Nohy má celé černé. Na druhém až sedmém článku zadečku má dva žluté pruhy, na zbylých článcích je jen jeden.\n\nNymfa (larva) je dlouhá až 43 mm. Na 8 a 9 článku zadečku má tento druh trny.\n\nNymfy se líhnou z vajíčka po několika týdnech. Vajíčko někdy může i přezimovat, většinou ale přezimovává nymfa. Nymfy žijí na písčitých dnech horských potůčků. Zde se živí vodním hmyzem. Nymfa se vyvíjí velmi dlouho, od tří do pěti let. Dospělci létají od června do srpna. Létají kolem horských potůčků, daleko od nich nezaletují, často usedají na okolní vegetaci. Samičky snáší vajíčka za letu dlouhým kladélkem do písčitého dna.\n\n"}
{"id": "365173", "url": "https://cs.wikipedia.org/wiki?curid=365173", "title": "Gandria", "text": "Gandria\n\nGandria je malá pitoreskní obec na pobřeží Luganského jezera ve Švýcarsku. S téměř 200 obyvateli je od roku 2004 městskou částí Lugana. Leží na úpatí hory Monte Brè (925 m). Její svahy jsou pokryty domky až ke břehům jezera.\n\nDo Gandrie jezdí z ostatních měst na pobřeží jezera pravidelné lodní linky, dostat se sem a do okolních vesnic je také možno pěšky po veřejné stezce vytesané do skály v roce 1936. Stezka (oficiálně zvaná olivová) mezi obcemi Gandria a Castagnola vede podél plantáží olivovníků a nabízí krásné výhledy na Luganské jezero.\n\n"}
{"id": "365174", "url": "https://cs.wikipedia.org/wiki?curid=365174", "title": "John Norum", "text": "John Norum\n\nJohn Norum je norský hard rockový kytarista a spoluzakladatel hudební skupiny Europe, který se narodil 23. února 1964 ve Vardø v Norsku, ale vyrostl ve Švédsku. V roce 1986, kdy opustil Europe se vydal na sólovou kariéru. Pět let žil v USA, kde potkal a oženil se s Michelle Meldrum, zakladatelkou švédsko-americké heavy metalové skupiny Meldrum, která zemřela 21. května 2008.\n\n\n\n\n\n"}
{"id": "365175", "url": "https://cs.wikipedia.org/wiki?curid=365175", "title": "HMS Victory", "text": "HMS Victory\n\nHMS Victory je řadová loď I. třídy britského královského válečného námořnictva a v současnosti je zároveň i světovým unikátem, neboť se jedná o nejstarší válečnou loď, spuštěna na vodu byla v roce 1765, která je v záznamech vedena jako loď nacházející se v činné službě. \n\nJejím největším konkurentem na post nejstarší lodi v aktivní službě je americká fregata USS \"Constitution\". Ta je sice o více než 30 let mladší než Victory, ale byla vedena jako loď v aktivní službě nepřetržitě od roku 1798 do současnosti, kdežto HMS Victory byla od roku 1812 odstavena v Portsmouthu, než byla roku 1922 odtažena do suchého doku pro restaurování. V současnosti HMS Victory patří do Národního muzea královského námořnictva a je vlajkovou lodí Prvního námořního lorda. \n\nStavba lodi byla zahájena roku 1759 a dokončena roku 1765. Dlouhotrvající konstrukce lodi byla zapříčiněna tím, že během stavby byla ukončena tzv. sedmiletá válka a potřeba nové válečné lodě byla Admiralitou přehodnocena. Stavba byla přerušena a znovu započata byla až na podzim roku 1763. Na vodu byla \"Victory\" spuštěna 7. května 1765.\n\nDo služby však byla zařazena až roku 1778 a účastnila se americké války za nezávislost, když se Francie začala angažovat po boku vzbouřenců. Účastnila se však pouze bojů proti francouzskému loďstvu v evropských mořích ve snaze zabránit Francii v zásobování a podpoře amerických povstalců.\n\nRoku 1780 byl v suchém doku její trup pod čarou ponoru pokryt měděnými pláty pro lepší ochranu před mořským \"červotočem\", měkkýšem\nsášní lodní (\"Teredo navalis\"), který ničil dřevěnou konstrukci, a před obrůstáním korýši (lat. \"cirripedia\", angl. \"barnacles\") – zejména vilejšem stvolnatým, a mořskými řasami řasami (\"algae\"), které způsobovaly výrazné snížení rychlosti lodí. Na vodu se vrátila o rok později. Dlouhá služba (od roku 1778 do roku 1798, kdy se \"Victory\" zúčastnila tří velkých bitev a několika menších) se podepsala na jejím stavu a bylo rozhodnuto, že bude přestavěna na nemocniční loď pro francouzské a španělské válečné zajatce.\n\nRoku 1799 se však situace změnila potopením jiné řadové lodě I. třídy HMS \"Impregnable\". Roku 1800 byly zahájeny nezbytné úpravy a opravy, během nichž byl mimo jiné zvýšen počet děl ze 100 na 104 a dosavadní okrový nátěr nahrazen žluto-černým. V květnu roku 1803 byla \"Victory\" opět zařazena do válečné flotily. Svoji vlajku na ní vyvěsil viceadmirál Horatio Nelson.\n\nPod jeho velením se zúčastnila roku 1805 slavné bitvy u Trafalgaru, kde Nelson zvítězil nad přesilou, byť sám v této bitvě zahynul.\n\nPo bitvě u Trafalgaru zůstala loď v aktivní službě až do roku 1812, kdy byla zakotvena v Portsmouthu, kde dále sloužila jako plovoucí sklad. V letech 1889–1904 sloužila jako stacionární školní loď pro výcvik námořních signalistů. Odstavená loď poté již jen chátrala. Roku 1921 byla zahájena kampaň na její záchranu a britská vláda nakonec souhlasila s rekonstrukcí \"Victory\" do stavu, v jakém se účastnila své nejslavnější bitvy.\n\nV lednu 1922 byla zatažena do suchého doku, aby mohla být restaurována. Již v této době patřila mezi nejstarší existující lodě, majíc již za sebou od spuštění na vodu 157 let. Roku 1928 mohl král Jiří V. slavnostně odhalit \"Victory\" v její plné kráse. Obnovovací práce dále pokračovaly pod dohledem \"Society for Nautical Research\" (která byla i za kampaní, jež vedla k záchraně lodi).\n\nV roce 1941 způsobily bomby svržené Luftwaffe na Londýn poškození trupu \"Victory\", jež se nacházela v suchém doku. Zatímco německá propaganda tvrdila, že loď byla zcela zničena, britská admiralita tuto zprávu popřela.\n\nV současné době loď funguje jako námořní muzeum a zároveň je stále vedena jako loď v aktivní službě a je vlajkovou lodí Prvního námořního lorda. Dnešní vzhled lodi však neodpovídá stavu u Trafalgaru zcela přesně, např. z estetických důvodů bylo ponecháno nízké zábradlí místo vyššího a plného pažení (\"barricade\") na příďové i záďové palubě, které loď získala během rozsáhlých oprav v letech 1800–1803.\n\n\n"}
{"id": "365183", "url": "https://cs.wikipedia.org/wiki?curid=365183", "title": "Páskovcovití", "text": "Páskovcovití\n\nPáskovcovití (Cordulegastridae) jsou malá čeleď vážek s přibližně 50 druhy.\n\nV Evropě se objevuje 5 druhů. V Česku se vyskytují jen 2 druhy, které jsou zde svým výskytem vzácné. Je možné že by se u nás mohl objevit i páskovec velký, který se vyskytuje v Rakousku.\n\nJsou to velké vážky s černým tělem se žlutými pruhy. Očí se jím dotýkají v bodě.\n\nSeznam podle\n\n\n"}
{"id": "365186", "url": "https://cs.wikipedia.org/wiki?curid=365186", "title": "Iónský řád", "text": "Iónský řád\n\nIónský sloh anebo iónský styl či iónský řád (v širším smyslu) byl jeden z architektonických stylů starověkého Řecka. Pojem iónský řád v užším smyslu označuje jen sloupový řád tohoto slohu, tedy ionský sloup.\n\nVyhranil se pravděpodobně v maloasijské architektuře iónských řeckých osad. Je možno ho doložit už v 6. století př. n. l., ale až o století později se dostává na pevninu evropského Řecka.\n\nIónský sloup je štíhlejší, vyšší, řidčeji kanelovaný než sloup dórský. Na rozdíl od dórských sloupů počínají ionské patkou. Ukončeny jsou pak hlavicí s charakteristickými volutovými výběžky. Trámování tvoří třikrát odstupňovaný architráv, vlys je vyplněn zpravidla souvislým pásmem reliéfů a dekorativně utvářenou římsou. Pro iónský styl je příznačná zjemnělá vznešenost, odlehčenost, elegantnost, a proto se mu říkalo ženský, na rozdíl od dórského stylu, jenž byl označován za mužský.\n\nMezi nejznámější stavby tohoto stylu patří Erechtheion, chrám Niké Apteros na athénské Akropoli a také Artemidin chrám v Efesu, označovaný za jeden ze sedmi divů světa.\n\n"}
{"id": "365188", "url": "https://cs.wikipedia.org/wiki?curid=365188", "title": "Písničky a povídání ze Semaforu", "text": "Písničky a povídání ze Semaforu\n\nPísničky a povídání ze Semaforu je název několika gramofonových desek, na kterých vyšly živé nahrávky písniček i scének ze Semaforu. Jsou nápadné hravým grafickým zpracováním Jiřího Suchého s často se měnícími fonty písma. Desky vydal Panton.\n\n"}
{"id": "365197", "url": "https://cs.wikipedia.org/wiki?curid=365197", "title": "Karel Maydl", "text": "Karel Maydl\n\nKarel Maydl (10. března 1853, Rokytnice nad Jizerou – 8. srpna 1903 \"(uváděno také 1900)\", Dobřichovice) byl český a rakouský lékař, zakladatel české chirurgie a průkopník nových směrů v anesteziologii.\n\nV letech 1891–1903 byl přednostou chirurgické kliniky v Praze. Za dobu jeho působení rozvinula klinika všechny aspekty své činnosti do té míry, že dosáhla nejen evropské, ale v některých ohledech i světové úrovně. Předznamenáním těchto reforem organizace a provozu kliniky byla jeho inaugurační přednáška \"O působení antisepse\". Na klinice zavedl vedení chorobopisů, operačních knih, mikroskopické, chemické, a histologické laboratorní vyšetřování a nošení bílých plášťů. Zasloužil se také nové provádění nových operací, např. pylorektomie, jejunostomie, primární a sekundární resekce tlustého střeva, operace žlučníku, echinokoku jater, operace mozku, extrofie močového měchýře, operace strum a kýl a také operace gynekologické. Při operacích byly rány šity podle Listerova způsobu. Jako první provedl laminektomii (1882), odstranil nádor mozku (1885), exstirpoval larynx za použití intubace trachey.\n\nJeho hrobku na Olšanských hřbitovech navrhl v roce 1904 Jan Kotěra.\n\n\n"}
{"id": "365198", "url": "https://cs.wikipedia.org/wiki?curid=365198", "title": "Písničky a povídání ze Semaforu (1984)", "text": "Písničky a povídání ze Semaforu (1984)\n\nPísničky & povídání ze Semaforu tentokrát ze hry Dr Johann Faust Praha II. Karlovo nám. 40 (1984) je 2EP výběr ze hry Jiřího Suchého \"Dr. Johann Faust, Praha II, Karlovo nám. 40\" (1982). Obsahuje 7 písniček a jeden monolog, texty napsal Jiří Suchý, melodii písniček složil Ferdinand Havlík. Na desce hraje Orchestr divadla Semafor, který řídí právě Ferdinand Havlík. Sleeve-note napsal Jan Kolář.\n\n"}
{"id": "365199", "url": "https://cs.wikipedia.org/wiki?curid=365199", "title": "Mateřské mléko", "text": "Mateřské mléko\n\nMateřské mléko je mléko produkované laktací v mléčných žlázách uložených v prsou sloužící k výživě novorozeného potomka. Mateřské mléko je přirozená strava pro novorozence, která by měla poskytnout veškeré potřebné látky pro růst organismu. Mateřské mléko je novorozenci předáváno pomocí kojení, během kterého je postupně uvolňováno čiré vodnější mléko k uhašení žízně a později tučnější tzv. zadní mléko.\nPro správný vývoj dítěte se v současné době doporučuje minimálně půlroční plné kojení.\n\nTvorba mateřského mléka je ovlivněna prolaktinem, jeho uvolňování z prsní žlážy pak oxytocinem. Hladiny prolaktinu je možno ovlivnit léky – především agonisty dopaminu – které se používají k zástavě laktace. Oxytocin je dále odpovědný za rozvoj citového vztahu matka/dítě.\n\nMateřské mléko u člověka má snížený obsah bílkovin než jiné savčí druhy, což je způsobeno tím, že u novorozence se vyvíjí hlavně mozek. Z bílkovin je zastoupen hlavně laktalbumin a menší část připadá kasein. Tuky tvoří v mateřském mléce proměnlivou složku v závislosti na stravovacích návycích matky. Velká část tuků připadá na nenasycené mastné kyseliny, které jsou oproti kravskému mléku zastoupeny 4 krát více. Je současně bohaté i na imunologicky aktivní protilátky, které podporují vývoj imunitního systému kojence.\n\nMateřské mléko obsahuje také některé adipokiny (hlavně AFABP), což vysvětluje fakt, že déle kojené děti mají v dospělosti méně problémů s obezitou a metabolickými poruchami.\n\nNa trávení mateřského mléka u člověka se podílí hlavně enzym lipáza, který se nachází v mateřském mléce. V případě kravského mléka tento enzym chybí.\n\nDo mateřského mléka se z těla ženy mohou dostávat i některé syntetické chemikálie, jako například některé UV filtry používané v opalovacích krémech nebo perzistentní znečišťující látky jako polychlorované bifenyly (PCB).\n\nVýhradní kojení je doporučováno do 6. měsíce věku dítěte. Pokud matka nemá dostatek mléka nebo nemá žádné, je možné kojení nahradit příkrmem umělého mléka, které sice není plnohodnotnou náhražkou mateřského mléka, ale matka by se tím neměla stresovat. V mateřském mléce je celkově asi 100 složek, z nichž některé nedovedeme vyrobit ani rozpoznat. Složení mléka každé matky je trochu jiné. Proto ani umělá náhražka mateřského mléka není možná. Po dokončeném 6. měsíci je doporučován příkrm rozmixovanou stravou, z počátku ve velmi malém množství a nenásilně (když dítěti vadí malí lžička, zkusit po dalších dvou až třech dnech znovu velmi malé množství). Postupně je vhodné příkrm navyšovat, ale pokud možno dále i kojit.\n\nPříkrm zvířecím mlékem (nejspíše kravským nebo kozím) je doložen už před 3 až 7 tisíci lety z malých nádobek s hubičkou, které se zachovaly v dětských hrobech a uvnitř kterých byly nalezeny živočišné bílkoviny. Schopnost matky starat se tak o více dětí a úspěšně je vychovat tím tehdy zřejmě významně narostla a vedla k rychlejšímu zvyšování lidské populace.\n\n\n"}
{"id": "365202", "url": "https://cs.wikipedia.org/wiki?curid=365202", "title": "Cesty (Jaromír Nohavica)", "text": "Cesty (Jaromír Nohavica)\n\nNepojmenovaná EP deska, vydaná jako pátý díl edice \"Cesty\", je prvním albem Jaromíra Nohavici. Obsahuje čtyři písně nahrané během koncertu v OKD Na Petynce. Sleeve-note napsal Michal Konečný.\n\n\n"}
{"id": "365204", "url": "https://cs.wikipedia.org/wiki?curid=365204", "title": "Kamil Kreps", "text": "Kamil Kreps\n\nKamil Kreps (* 18. listopadu 1984, Litoměřice, Československo) je český profesionální hokejista hrající v současnosti za klub HC Oceláři Třinec (ELH).\n\nHokejově vyrůstal v Litvínově ale už v juniorském věku odešel do zámoří kde hrál v juniorské lize OHL. Draftován byl v roce 2003 týmem Florida Panthers jako 38. v celkovém pořadí. Na svůj první start v NHL si však musel počkat až do ledna 2007.\n\nStatistiky Kamila Krepse\n\n|-\n\"statistiky platné ke konci sezóny 2009/10\"\n\n"}
{"id": "365205", "url": "https://cs.wikipedia.org/wiki?curid=365205", "title": "Seznam sopek Antarktidy", "text": "Seznam sopek Antarktidy\n\nToto je seznam sopek Antarktidy\n"}
{"id": "365208", "url": "https://cs.wikipedia.org/wiki?curid=365208", "title": "Cesty (Dagmar Voňková)", "text": "Cesty (Dagmar Voňková)\n\nNepojmenovaná EP deska, vydaná jako sedmý díl edice \"Cesty\", je druhou malou deskou Dagmar Voňkové. Obsahuje tři autorské písničky nahrané během koncertu v klubu Na Petynce. Sleeve-note napsal Michal Konečný.\n\n"}
{"id": "365209", "url": "https://cs.wikipedia.org/wiki?curid=365209", "title": "Cesty", "text": "Cesty\n\nCesty je edice EP desek, ve které vydavatelství Panton v 80. letech vydávalo nahrávky převážně folkových hudebníků. Výjimečně v edici vyšlo i LP, např. \"Cesty '85, Panton na Portě\" (1985). V obdobné edici \"Dostavník\" vydával ve stejné době Supraphon folkové singly.\n\n"}
{"id": "365210", "url": "https://cs.wikipedia.org/wiki?curid=365210", "title": "Seznam sopek Atlantského oceánu", "text": "Seznam sopek Atlantského oceánu\n\nToto je seznam sopek Atlantského oceánu a jeho ostrovů\n"}
{"id": "365213", "url": "https://cs.wikipedia.org/wiki?curid=365213", "title": "Brampton Battalion", "text": "Brampton Battalion\n\nBrampton Battalion byl kanadský juniorský klub ledního hokeje, který sídlil v Bramptonu v provincii Ontario. V letech 1998–2013 působil v juniorské soutěži Ontario Hockey League (dříve Ontario Hockey Association). V roce 2013 byli Battalions přestěhování do North Bay v Ontariu. Své domácí zápasy odehrával v hale Powerade Centre s kapacitou 5 000 diváků. Klubové barvy byly olivová, žlutá, černá a bílá.\n\nNejznámější hráči, kteří prošli týmem byly např.: Jason Spezza, Rostislav Klesla nebo Kamil Kreps.\n\nZdroj: \n\n\n\n"}
{"id": "365214", "url": "https://cs.wikipedia.org/wiki?curid=365214", "title": "Seznam sopek Islandu a Severního ledového oceánu", "text": "Seznam sopek Islandu a Severního ledového oceánu\n\nToto je seznam sopek Islandu a Severního ledového oceánu\n"}
{"id": "365215", "url": "https://cs.wikipedia.org/wiki?curid=365215", "title": "Čtrnáct pražských mučedníků", "text": "Čtrnáct pražských mučedníků\n\nČtrnáct pražských mučedníků bylo čtrnáct katolických řeholníků, kteří byli během vpádu pasovských zavražděni pražskou lůzou, která v úterý 15. února 1611 pod vedením Matouše Hovorčovského z Kolivé Hory zaútočila na františkánský klášter při kostele Panny Marie Sněžné a poté jej vyplenila. Beatifikační proces, k němuž byly první kroky podniknuty již v 70. letech 17. století, proběhl v rámci pražské arcidiecéze v letech 1933 až 1944 a po přerušení způsobeném politickou situací byl obnoven v roce 1994. Dne 10. května 2012 schválil papež Benedikt XVI. dekret Kongregace pro blahořečení a svatořečení o jejich mučednictví a 13. října téhož roku došlo v pražské katedrále k jejich blahořečení.\n\nPůvodní klášter byl založen v roce 1347 a patřil karmelitánům. V roce 1412 byl vydrancován (za aktivní účasti Jeronýma Pražského), znovu pak za husitských válek, kdy byli zdejší řeholníci pobiti nebo vyhnáni; vrátili se v roce 1435, ale roku 1484 museli opět uprchnout. Jejich další návrat se uskutečnil v roce 1496, ale vzhledem ke tomu, že areál se nacházel v rozvalinách, se jim řeholní život nepodařilo v plné míře obnovit. Navíc se roku 1566 zřítila klenba kostela, přesto byly ještě na počátku 17. století slouženy bohoslužby v postranní kapli tehdy zasvěcené Panně Marii (od 1. listopadu 1681 je zasvěcena sv. Michaelu archandělovi).\n\nRudolf II. v roce 1603 věnoval zpustlý klášter i kostel františkánům; karmelitáni později (v roce 1627) jako náhradu obdrželi nepříliš vzdálený kostel svatého Havla, při němž si roku 1671 začali budovat nový klášter. Dne 14. června 1604 položil nejvyšší kancléř Zdeněk Vojtěch z Lobkovic, který se o výstavbu také významně zasloužil jako donátor, základní kámen obnoveného konventu; do jeho dokončení v roce 1606 však příchozí řeholníci bydleli v klášteře minoritů u svatého Jakuba na Starém Městě. V letech 1607 až 1610 byl znovu postaven také kostel.\n\nPro hájení a šíření katolické víry byli zdejší řeholníci částí obyvatel nenáviděni, neboť ke katolické církvi se hlásila jen asi třetina Pražanů (ostatní byli kališníky, českými bratry, luterány nebo kalvíny), a občas také napadáni, ať už slovně, políčky nebo házením kamení. Už v roce 1609 vtrhli násilníci do mariánské kaple a poté napadli i klášter. Dne 12. února 1611 pozval Heřman z Říčan na Kosové Hoře k večeři dva františkány, Šimona a Jana, aby je opil; hostitel vybízel Šimona, aby pokračoval v pití, a když to Šimon odmítl, pokusil se ho bodnout dýkou do prsou, avšak ostatní přítomní šlechtici mu v tom zabránili, přesto však Šimon utrpěl zranění.\n\nUž 30. ledna však vstoupilo do Čech žoldnéřské vojsko pasovského biskupa Leopolda Habsburského, aby podpořilo slábnoucí moc Rudolfa II. v jeho soupeření s Matyášem Habsburským a převážně nekatolickými českými stavy. V úterý 15. února vtrhli pasovští na Malou Stranu, kde loupili a znásilňovali, a následně se pokoušeli dostat i na Staré Město, jeho obráncům se ale útok nakonec podařilo odvrátit. Ti vojáci, kterým se přece jen podařilo proniknout na pravý břeh Vltavy a nebyli pak pobiti, se většinou prosekali až k Novoměstské radnici a na Karlovo náměstí a ve snaze uniknout z obklíčení směřovali dále na Vyšehrad; tam jich dorazilo jen pět, ale i ty rozvášněná chasa nakonec ubila. Z Leopoldovy armády v pravobřežní části Prahy tak přežil zřejmě rytmistr Brändel, který byl zajat, když se pokusil zmocnit staroměstské mostecké brány.\n\nKdyž pak lůza v Emauzském klášteře ubila dvě zahalené osoby pokládané za pasovské, obrátil se hněv pronásledovatelů pod vedením Matouše Hovorčovského z Kolivé Hory, s nímž do Prahy přišli i ozbrojení třebotovští sedláci, i proti ostatním katolickým klášterům ve městě. Jezuitské Klementinum ochránili stavovští vojáci v čele s Oldřichem Kinským z Vchynic a Tetova a Václavem Vratislavem z Mitrovic a minority u kostela sv. Jakuba Většího převážně protestantský řeznický cech, ale z dominikánského kláštera Na Františku byli řeholníci vyhnáni, tamější převor Zantes zraněn na hlavě a klášter vypleněn a u augustiniánů na Zderazi byl zabit převor Melichar Hofman, opat Kašpar Čepl a mnich Ondřej Kobr. Napadení neušel ani Vyšehrad, kde byl kromě dalších lidí ukrutně zbit stařičký děkan Petr Linteo z Pilsenburku a vyloupen celý jeho dům (zejména peníze připravené k zaplacení daní) i kostel sv. Petra a Pavla.\n\n\nVikář kláštera Bedřich Bachstein vydal bratřím příkaz, aby se nikdo z kláštera nevzdaloval. Šest mladších bratří poté odvedl na kostelní půdu, kde byli přece jen trochu v bezpečí.\n\nKlášter zakrátko oblehl ozbrojený lid a záhy se dostal dovnitř. Přímo v kostele byli zabiti velice krutým způsobem tři řeholníci (dva kněží a jeden bratr laik), v klášteře pak další čtveřice řeholníků. Zabiti byli i ukrytí na půdě, tedy všech šest bratří a klášterní vikář Bachstein.\n\nOběti zůstaly zohavené a nepohřbené až do soboty, kdy byly uloženy v dolním klášterním ambitu. \n\nV květnu 1611 byli někteří viníci popraveni, hlavní organizátoři masakru řeholníků však unikli.\n\nV roce 1616 nařídil pražský arcibiskup Jan Lohelius exhumaci a nový pohřeb. Místem pohřbu se stala boční kaple kostela. Zde jsou řeholníci pohřbeni do dnešních dnů. Zajímavá je zpráva, že při exhumaci byla těla shledána jen nepatrně změněná, tedy nepodlehla většímu přirozenému rozkladu.\n\nV 70. letech 17. století byl dán podnět k zahájení procesu beatifikace čili blahoslavení zabitých řeholníků. Procesu však stála v cestě řada překážek, a tak byl později přerušen. Na tuto iniciativu navázal druhý beatifikační proces, jenž probíhal v letech 1907–1910. I ten však byl přerušen.\n\nDiecézní fázi procesu se podařilo završit až v letech 1933–1944 a v roce 1947 byla beatifikační akta předána do Vatikánu. Poměry po Únoru 1948 opět proces beatifikace přerušily. Až v roce 1992 byla podána žádost o obnovení procesu, který byl v roce 1994 opětovně zahájen. Proces v diecézi byl ukončen a v březnu 2011 vyjádřili konsultoři procesu v Římě souhlas k blahořečení, které by mohlo být v roce 2012. Dne 10. května 2012 pověřil papež Benedikt XVI. Kongregaci pro blahořečení a svatořečení, aby vyhlásila dekret, kterým se uznává jejich mučednictví a tím již nic nebrání jejich blahořečení. Dne 11. července 2012 odborníci vyzdvihli ostatky čtrnácti umučených františkánů a byl zahájen průzkum prováděný zvláštní komisí. Samotné blahořečení proběhlo 13. října 2012 v pražské katedrále. Nezávazná památka bl. Bedřicha Bachsteina a druhů, mučedníků se v pražské arcidiecézi slaví na výročí jejich umučení, 15. února.\n\n\n\n"}
{"id": "365216", "url": "https://cs.wikipedia.org/wiki?curid=365216", "title": "Písničky ze šuplíku", "text": "Písničky ze šuplíku\n\nPísničky ze šuplíku (1987) je sólové EP Zdeňka Vřešťála, v té době jedné z hlavních osobností skupiny Nerez. Obsahuje tři autorské písničky a \"Hrál kdosi na hoboj\", kde báseň Karla Hlaváčka zhudebnil Zdeněk Vřešťál s Davidem Nollem. Píseň \"Světýlko\" byla i v repertoáru Nerezu a vyšla na několika albech skupiny, na kompilaci \"...a bastafidli!\" (2007) vyšla mezi bonusy verze z tohoto EP. Na albu účinkuje velké množství studiových spoluhráčů, např. celý smyčcový kvintet v písničce \"Světýlko\". Obal desky vytvořil Michal Cihlář.\n\n\n\n\nNahrávka písničky \"Světýlko\" z tohoto alba vyšla na kompilaci \"...a bastafidli!\" (2007).\n"}
{"id": "365219", "url": "https://cs.wikipedia.org/wiki?curid=365219", "title": "Weitra", "text": "Weitra\n\nWeitra či Vitoraz je historické městečko v Dolních Rakousích na řece Lužnici (\"Lainsitz\") blízko českých hranic, centrum Vitorazska, s nímž kdysi patřilo k Českému království. Žije zde obyvatel.\n\nVitoraz byla založena v letech 1201–08 rakouským šlechticem Hadmarem II. z ministeriálního rodu Kuenringů (Künringů), tradičních přátel a leníků českých panovníků. Město bylo vystavěno se svolením českého krále na místě staršího slovanského sídliště jakožto sídlo plně německé (zbytky slovanského/českého obyvatelstva se však zde udržely až do 20. století). Právě postupující německá kolonizace Vitorazska, iniciovaná cisterciáckým klášterem ve Světlé (Zwettl), umožnila později vytržení této země ze svazku Čech. Po smrti krále Přemysla Otakara II. (1278) připadlo město i s celým Vitorazskem Habsburkům – Rudolf I. Habsburský si vydání území mocensky na Čechách vynutil; samo město pak bylo Kuenringům zkonfiskováno jako trest za jejich pomoc Přemyslu Otakarovi II. Roku 1581 Vitoraz římskoněmecký císař Rudolf II. zastavil Wolfovi z Wielrossu a po jeho smrti roku 1607 připadla rodu Fürstenberků, kterým zdejší zámek dodnes patří.\n\nTradičně zde bylo mnoho pivovarů a v 19. století vznikaly v okolí textilky. Roku 1903 se městys dočkal železničního spojení úzkorozchodnou tratí Gmünd–Gross-Gerungs, přesto zůstal mimo hlavní dopravní tepny. Roku 1920 bylo Vitorazsko rozděleno mezi Československo a Rakousko, nepříznivá poloha u hranic se zde zvlášť projevila po druhé světové válce, kdy byla hranice z české strany opevněna a zcela neprostupná.\n\nV letech 1967 a 1971 byly k městysu správně připojeny blízké vsi Brühl, Wetzles, Wolfgers, Reinprechts, Spital a Sankt Wolfgang a vytvořily tak městskou obec.\n\n96 % obyvatel jsou katolíci, 1,3 % protestanté a počet obyvatel mírně klesá: ze 3250 v roce 1971 na 3095 v roce 1981 a 2831 v roce 2005.\n\nMěsto založené na úpatí vrchu s hradem, později zámkem, si zachovalo svůj historický ráz. Téměř v úplnosti se dochovaly žulové hradby z konce 13. století (první zmínka o nich je z r. 1292) a jedna ze dvou původních bran, renesančně přestavěná \"Světelská brána\" (1526), symbol města. Na náměstí je několik renesančních měšťanských domů s černo-bílými sgrafity, slohově podobných domům v Jindřichově Hradci nebo v Prachaticích. Řada domů má středověké či renesanční jádro, ale fasádu pozdější, ze 17.–19. století. Ve východní části náměstí, poblíž ulice vedoucí k bráně, stojí barokní sloup svaté Trojice (1748).\n\nDále se tu nachází:\nWeitra leží na silnici B 41 z Gmündu do Freistadtu a k jihu vede silnice B 119 do Greinu a Světlé (Zwettlu). Provoz úzkokolejné železnice byl roku 2001 zastaven a provozuje se pouze jako muzejní železnice v turistické sezóně.\nJediným větším podnikem ve městě je firma ASMA, zabývající se výrobou polyuretanových dílců a povlaků. Ve městě je také pivovar, v kasárnách se občas konají výcvikové kurzy, řada lidí pracuje v okolních lesích a významný je i turistický provoz, zejména v létě.\n\n\nBrühl |\nReinprechts |\nSankt Wolfgang |\nSpital |\nměsto Weitra |\nWetzles |\nWolfgers\n"}
{"id": "365226", "url": "https://cs.wikipedia.org/wiki?curid=365226", "title": "Žralok veliký", "text": "Žralok veliký\n\nŽralok veliký (\"Cetorhinus maximus\") je velký kosmopolitní druh žraloka z čeledi obrounovitých. Je to druhá největší paryba po žraloku obrovském, může měřit i přes 12 metrů. Jedná se o pomalý druh, výjimečně plavající rychleji než 5 km/h.\n\nStejně jako jiné velké druhy žraloků je žralok veliký podle IUCN ohrožen vyhynutím kvůli dříve uplatňovanému a stále dopady majícímu nadměrnému lovu pro jeho ploutve, maso i orgány, kolizím s plavidly a nezáměrnému zachytávání v sítích (\"bycatch\").\n\nŽralok veliký je pobřežní až oceánský žralok, který se vyskytuje v Atlantiku a Pacifiku (v Indickém oceánu jen u pobřeží Austrálie, Indonésie a Jižní Afriky), ve studených i v teplejších vodách většinou u pevninských mělčin. Preferuje teplotu vody od 8 do 14 °C. Je to vysoce stěhovavý druh.\n\nŽralok veliký je druhý největší známý druh žraloka, hned za žralokem obrovským. Největší exemplář byl chycen do sítě na sledě v zátoce Fundy v Kanadě v roce 1851. Jeho celková délka činila 12,27 metrů a hmotnost se odhaduje asi na 19 tun. Některé exempláře dnes přesahují 9 nebo dokonce 10 metrů, ale po letech intenzivního rybolovu se staly vzácností. V průměru měří dospělí jedinci 7 až 9 metrů a váží asi 4 tuny. Žralok velrybí bývá někdy zaměňován se žralokem bílým. Hlavními rozlišovacími znaky jsou podstatně delší žaberní rýhy, „jeskyňovité“ čelisti bez velkých zubů (zato s množstvím malých zoubků), menší oči, absence bílé barvy na spodní části těla a celkově větší rozměry žraloka velikého.\n\nTento žralok může žít samotářsky nebo i ve skupinách, které mají obvykle 20 až 30 jedinců.\n\nDožívá se obvykle věku 34 až 50 let.\n\nPotravu přijímá pasivně pomocí žaberních filtrů, jimiž filtruje zooplankton, malé ryby a jiné, bezobratlé živočichy. Za hodinu může přefiltrovat okolo 2000 m vody. Kvůli potravě pobývá u hladiny, kde je jí nejvíce. V zimě je ponořen v hloubce až 1 km, kde mu z důvodu nedostatku potravy zakrní filtrační ústrojí. Pro výživu v tomto období využívá tuky, které dříve nashromáždil. Na konci zimy se filtrační ústrojí obnoví.\n\nŽralok veliký je vejcoživorodý, dle jiných zdrojů živorodý. Embryo je v prvním stádiu závislé na žloutkovém váčku, ale později se živí neoplodněnými vajíčky produkovanými matkou. Tento jev se nazývá oofagie. Délka březosti není přesně známa, ale předpokládá se doba více než jednoho roku. V jednom vrhu rodí 1 až 2 mláďata, která měří 1,5–2 m. Je znám případ samice, která byla při vylovení březí a nosila 6 nenarozených mláďat. Samci pohlavně dospívají při délce 4 až 7,5 metru, samice při 6,9 až 9,8 metrech.\n\n"}
{"id": "365278", "url": "https://cs.wikipedia.org/wiki?curid=365278", "title": "Václav Stach", "text": "Václav Stach\n\nVáclav Stach (16. října 1754 Přeštice – 24. května 1831 Vídeň) byl český básník a překladatel. Povoláním byl kněz a učitel na kněžském semináři v Olomouci. Užíval několik pseudonymů – Podbělovský, Václav Petrýn, Záchodský ze Slevizu či Václav Charda.\n\nVystudoval jezuitské gymnázium v Klatovech, pokračoval studiem filozofie (absolvoval 1776) a teologie (vysvěcen 1781) v Praze. Od roku 1776 byl profesorem pastorální teologie na generálním semináři v Hradisku u Olomouce. Když byly v roce 1790 generální semináře zrušeny, přešel do olomouckého biskupského semináře. Ve věku 45 let byl penzionován.\n\nByl zásadním odpůrcem sylabotónické prozódie, navrhované v jeho době Dobrovským, patřil k nejohnivějším zastáncům prozódie časoměrné. Svědectvím o jeho účasti v tomto sporu je monumentální, nikdy nepublikovaná autobiografická básnická skladba \"Divný oučinek potěhu\", čítající skoro čtrnáct tisíc (časoměrných) veršů, v níž se zabývá především kritikou Dobrovského a odpůrců časoměrné prozódie vůbec (s Dobrovským měl především osobní spor, Stach byl totiž Dobrovského podřízeným v semináři). Toto gigantické dílo je patrně vůbec nejrozsáhlejší česky psanou básní.\n\nMimo to vydal několik vlastních sbírek náboženské poezie (\"Písně křesťanské pro Slabeckou osadu\", 1785, \"Nábožné písně pro katolického měšťana a sedláka k veřejným a domácím službám božím\", 1791, \"Starý veršovec pro rozumnou kratochvíli\", 1805), především pod vlivem Klopstocka a v poslední sbírce též Alexandera Popea. V rukopise zůstalo mnoho jeho prozaických vědeckých prací o literární teorii a soudobých snahách o českou gramatiku a prozodický systém, publikoval ale několik náboženských a politických spisů, mnoho podobných a ve své době velmi rozšířených spisků také přeložil z němčiny.\n\nVýznamnou součástí Stachova životního díla jsou překlady z Klopstocka, především překlad nesmírně jazykově náročného básníkova stěžejního díla, eposu \"Mesiáš\". Tento překlad je pokládán za jazykově nejlepší dílo předjungmannovské fáze národního obrození.\n\nPamětní deska připomínající místo narození Václava Stacha je umístěna na budově Spořitelny na Masarykovo náměstí v Přešticích.\n\n"}
{"id": "365283", "url": "https://cs.wikipedia.org/wiki?curid=365283", "title": "Spugnole", "text": "Spugnole\n\nSpugnole je část italské obce San Piero a Sieve, ležící na levé straně Carza, ve výšce 441 metrů. Stál zde hrad rodu Ubaldini, který zničil Castruccio Castracani při svém tažení proti Florencii. Místo je poprvé zmiňováno roku 1066, v darovací listině, která potvrzuje existenci hradu a tří kostelů: San Bartolomeo, San Niccolò a Santa Maria a Spugnole. Roku 1324 byl hrad přestavěn a vybaven obrannými prvky. Zbytky hradeb a věže jsou patrné v zástavbě kolem kostela.\n\nZachoval se zde kostel San Niccolò a Spugnole a v blízkosti stojí Villa Medicea del Trebbio.\n"}
{"id": "365287", "url": "https://cs.wikipedia.org/wiki?curid=365287", "title": "HMS Ark Royal", "text": "HMS Ark Royal\n\nHMS \"Ark Royal\" je dnes již tradičním jménem britských válečných lodí, první z nich byla zařazena do služby již roku 1587. K nejznámějším patří trojice letadlových lodí, postupně postavených a zařazených do služby v britském Royal Navy během XX. století:\n\n"}
{"id": "365291", "url": "https://cs.wikipedia.org/wiki?curid=365291", "title": "Olmeda de las Fuentes", "text": "Olmeda de las Fuentes\n\nOlmeda de las Fuentes je španělská obec v autonomním společenství Madrid. Leží 44 kilometrů od Madridu a 24 kilometrů od Alcalá de Henares.\n\nSousední obce: Pezuela de las Torres, Ambite, Villar del Olmo a Nuevo Baztán.\n\nAž do 70. let 20. století se obec jmenovala Olmeda de la Cebolla.\n\n\nOlmeda de las Fuentes je dosažitelná autousy Argabus číslo 260, 261 a 321.\n"}
{"id": "365295", "url": "https://cs.wikipedia.org/wiki?curid=365295", "title": "Ovulace", "text": "Ovulace\n\nOvulace je odborný lékařský termín označující okamžik, kdy dojde k uvolnění zralého vajíčka z vaječníku. Uvolněné vajíčko začne pomalu sestupovat vejcovodem k děloze pomocí pohybů řasinek výstelky vejcovodu. Pokud se během této cesty setká se spermií, dojde k jejich vzájemnému splynutí a oplodnění vajíčka. Vajíčko po ovulaci zaniká velmi rychle, může být oplodněno pouze v intervalu kratším než 24 hodin. Spermie si však v ženském těle mohou uchovat oplodňovací schopnost i po dobu 3-5 dnů. Součet životnosti spermií v těle ženy a životnosti vajíčka se nazývá tzv. plodné období.\n\nTermín ovulace se dá určit několika způsoby. Nejpřesnějším způsobem je sledování folikulu pomocí ultrazvuku a měření tzv. luteinizačního hormonu. V běžných podmínkách lze velmi přesně ovulaci zjistit pomocí ovulačního testu (ovulační test) nebo měřením bazální teploty v ústech, pochvě nebo konečníku ráno po probuzení (vždy v přibližně stejnou dobu). V období kolem ovulace dochází ke zvýšení teploty, které přetrvává až do doby těsně před následující menstruací. Pokud dojde k početí, teplota zůstává zvýšená po celou dobu těhotenství.\nOvulaci lze také zjistit pomocí sledování hlenu děložního čípku. Sledování teploty a hlenu děložního čípku se používá k určení plodného období cyklu v tzv. přirozeném plánování rodičovství nebo při léčbě neplodnosti.\n\nVe vzácných případech může proběhnout ovulace mimo pravidelnou dobu či během doby mezi dvěma menstruacemi. Tyto nepravidelnosti jsou často způsobeny např. stresem.\n\nUvolňování zralého vajíčka je spojeno s ochranným obalem vajíčka tvořeným několika vrstvami folikulárních (granulózních) buněk, které se později podílí na tvorbě tzv. žlutého tělíska, jenž je schopné produkovat estrogen a progesteron. V době 40 až 90 dní před menstruací dochází k tomu, že se vyčlení 10 až 20 folikulů a ty začnou narůstat. Časem jeden folikul začne jasně dominovat a ostatní zaniknou. Vajíčko v dominantním folikulu postupně uzrává a přibližně 36 až 40 hodin před ovulací je zralé. Samotná ovulace se spouští přibližně 18 hodin před uvolněním vajíčka.\n\nBěhem ovulace dochází k prasknutí obalu v dominantním folikulu, což vede k vyplavení vajíčka. To je zachyceno ústím vejcovodu a pomocí pohybu řasinek v oblasti vejcovodu se začne posunovat k děloze. Prasklý folikul zůstává jako blanka s výstelkou buněk, která v případě oplodnění vajíčka zůstává a vzniká z něho žluté tělísko. Pokud k oplodnění nedojde, žluté tělísko je nepotřebné a vyplavuje se z těla během menstruace.\n\nPoruchy ovulace jsou klasifikovány jako poruchy menstruace a zahrnují oligoovulaci a anovulaci:\n\nSavci měli původně samci-indukovanou ovulaci (například kočky), která se u některých savců vyvinula v cyklickou, se kterou se pojí menstruační cyklus (například primáti).\n\n"}
{"id": "365304", "url": "https://cs.wikipedia.org/wiki?curid=365304", "title": "George Walker", "text": "George Walker\n\nGeorge Walker (13. března 1803, Londýn – 22. dubna 1879, tamtéž) byl anglický šachový mistr, teoretik, publicista a organizátor šachového života.\n\nGeorge Walker patří k těm, kteří udělali velmi mnoho pro propagaci šachu. Roku 1823 založil první šachovou rubriku na světě v časopise \"The Lancet\" , roku 1831 založil \"Westminster Chess Club\" a roku 1834 \"St George's Chess Club\" , byl jedním z organizátorů zápasu mezi La Bourdonnaisem a Alexanderem McDonnellem roku 1834, ve kterém šlo o neoficiální titul nejlepšího hráče světa, v letech 1835 až 1873 vedl v \"Bell‘s Life\" šachovou rubriku a od roku 1838 redigoval první anglický šachový časopis \"Philidorian\".\n\nRoku 1845 se v Londýně zúčastnil společně s Henrym Thomasem Bucklem, Williamem Davisem Evansem, Georgem Perigalem a Williamem Josiahem Tuckettem dvou telegrafických partií, ve kterých hráli proti Howardovi Stauntonovi a Hughovi Alexanderovi Kennedymu v Portsmouthu , přičemž jeho tým jednu partii vyhrál a v druhé remizoval.\n\nK velkým Walkerovým šachovým úspěchům patří také vítězství nad Danielem Harrwitzem v poměru 7:5 roku 1846 v Londýně. Roku 1859 dokázal remizovat partii s Paulem Morphym, je ovšem pravdou, že Morphy hrál naslepo.\n\nWalker také napsal celou řadu šachových knih :\n\n\n"}
{"id": "365311", "url": "https://cs.wikipedia.org/wiki?curid=365311", "title": "Rjúdžó (1931)", "text": "Rjúdžó (1931)\n\nRjúdžó (: ) byla druhá letadlová loď japonského císařského námořnictva, která byla od počátku stavěná jako loď letadlová. Šlo o lehkou letadlovou loď, neboť omezení dohodnutá na washingtonské námořní konferenci již Japonsku neumožňovala postavit loď větších rozměrů (aniž by tím vyčerpalo svůj limit pro tuto třídu plavidel).\n\nPo dokončení v květnu 1933 se \"Rjúdžó\" stala čtvrtou letadlovou lodí císařského námořnictva (vedle \"Hóšó\", \"Akagi\" a \"Kaga\"). Významně přispěla k výcviku nových palubních pilotů císařského námořního letectva i testování tehdy revoluční techniky střemhlavého bombardování. Od srpna 1937 se \"Rjúdžó\" účastnila druhé čínsko–japonské války, během které působila u čínského pobřeží s přestávkami až do podzimu 1938. Její letouny se věnovaly útokům na pozemní cíle v Šanghaji a Kuang-tungu i vybojování vzdušné nadvlády nad čínským letectvem v těchto oblastech. Již 22. srpna 1937 si stíhači z \"Rjúdžó\" nárokovali prvních šest z nejméně osmnácti vzdušných vítězství nárokovaných v Číně.\n\nNa začátku druhé světové války v Pacifiku se zúčastnila invaze na Filipíny. Její letouny – jako první – zaútočily ráno 8. prosince na cíle v Davao a okolí. Později \"Rjúdžó\" podporovala japonská vylodění u Legazpi, v Davao a na ostrově Jolo. Během invaze do Nizozemské východní Indie a Britské Malajsie počátkem roku 1942 se zúčastnila útoků na Singapur a spojeneckou lodní dopravu v jeho okolí. Během krytí invaze na Sumatru v únoru 1942 se 15. února letouny z \"Rjúdžó\" podílely na odražení Doormanova pokusu o napadení invazního konvoje. Až do počátku března 1942 se podílela na vyčištění Jávského moře od spojeneckých plavidel a zasáhla též do závěrečné fáze bitvy u Baweanu. V březnu a dubnu 1942 podporovala japonské aktivity v Indickém oceánu. V rámci Ozawova svazu působila v dubnu proti spojenecké přepravě v Bengálském zálivu a cílům na východním pobřeží Britské Indie. Počátkem června 1942 se zúčastnila japonského úderu proti Aleutským ostrovům, během kterého její letouny dvakrát zaútočily na Dutch Harbor. Během těchto útoků se Američanům podařilo sestřelit stíhačku A6M2 Reisen/„Zero“ DI-108, kterou později Američané opět zprovoznili a otestovali. Během bitvy u východních Šalomounů 24. srpna 1942 vyslala své letouny k útoku na Hendersonovo letiště. Odpoledne téhož dne byla napadena a potopena palubními bombardéry z USS \"Saratoga\".\n\nVe dvacátých letech 20. století hledalo císařské námořnictvo způsob, jak získat co nejsilnější loďstvo, ale zároveň se vejít do omezení daných washingtonskou námořní konferencí, která Japonsku povolovala postavit letadlové lodě o celkovém standardním výtlaku maximálně 81 000 T.\n\nJelikož podle kapitoly II.4 washingtonské smlouvy nebyla loď o výtlaku pod 10 000 T letadlovou lodí zahrnutou do limitu, plánovalo císařské námořnictvo postavit pro začátek jedno plavidlo o výtlaku 8000-9000 T. Císařské námořnictvo zamýšlelo vybudovat množství malých letadlových lodí, které by dohromady měly větší leteckou kapacitu, než velká letadlová loď, ale které by nebyly počítány do limitu. Jako celek by byly mnohem odolnější vůči útoku nepřítele, neboť v případě vyřazení jedné malé letadlové lodě by se minimalizoval dopad na údernou sílu svazu. Nakonec se ale ukázalo, že letadlová loď o výtlaku 10 000 T je příliš malá na to, aby nesla dostatečně velkou leteckou skupinu. Původní projekt budoucí letadlové lodě \"Rjúdžó\" počítal pouze s jednopatrovým hangárem o kapacitě 24 letounů, což ale bylo vyhodnoceno jako nedostatečné a po přepracování projektu již měla loď nést dvoupatrový hangár o dvojnásobné kapacitě.\n\nProjekt vypracovali konstruktéři císařského námořnictva \"zósen čúdžó\" ( ~ viceadmirál/lodní konstruktér) Juzuru Hiraga a \"zósen čúsa\" ( ~ fregatní kapitán/lodní konstruktér) Kikuo Fudžimoto.\n\nPočátkem roku 1927, v době japonské bankovní krize a všeobecně nejisté hospodářské situace Japonska, schválil \"Teikoku-gikai\" ( ~ císařský sněm) na svém 52. zasedání doplňovací program válečných plavidel z roku 1927 ( \"Šówa 2-nendó kantei hodžú keikaku\"). Ten měl být financován z financí rozpočtových let 1927 až 1931 a pod jednou z 27 schválených položek se jako „pomocné plavidlo“ skrývala i stavba budoucí letadlové lodě \"Rjúdžó\", zatímco oficiální počet schválených letadlových lodí v rámci programu z roku 1927 byl: žádná.\n\nPodepsání protokolu londýnské námořní konference 22. dubna 1930 – tedy ještě před spuštěním \"Rjúdžó\" na vodu – učinilo definitivní konec veškerým podobným pokusům o obcházení washingtonské smlouvy, jako měla být právě konstrukce \"Rjúdžó\". Londýnská smlouva totiž definovala letadlovou loď jako válečné hladinové plavidlo navržené pro nesení letadel a umožňující jejich start a přistání a to bez ohledu na výtlak takového plavidla.\n\nNovou loď začala stavět loděnice Micubiši v Jokohamě 26. listopadu 1929. Po spuštění na vodu 2. dubna 1931 byl trup odvlečen do námořního arzenálu v Jokosuce a opět umístěn do suchého doku k dokončení. Zkušenosti z konstrukce druhé japonské letadlové lodě stavěné od počátku jako letadlová (první byla \"Hóšó\", zatímco \"Akagi\" a \"Kaga\" vznikly přestavbou) byly využity při návrhu letadlových lodí třídy \"Sórjú\".\n\nNakonec vznikla velmi lehce pancéřovaná loď s můstkem i komíny pod letovou palubou, takže operujícím letounům nehrozila kolize s nástavbami. Toto hladkopalubové uspořádání bylo v císařském námořnictvu použito již na přestavěné letadlové lodi \"Hóšó\" a Japonci jej použili i na několika dalších letadlových lodích.\n\nTrup byl rozdělen 19 příčnými vodotěsnými přepážkami, ale po délce ho dělila pouze jedna centrální vodotěsná přepážka. Proti instalaci centrální vodotěsné přepážky Hiraga protestoval již při navrhování 7500T průzkumných křižníků. Za výhodu podélné vodotěsné přepážky bylo považováno to, že v případě zásahu pod čarou ponoru a zaplavení jedné z kotelen nebo strojoven si loď uchová schopnost plout vlastní silou dál, neboť teoreticky prostory na druhé straně přepážky zůstanou nedotčeny. Nevýhodou, na kterou upozorňoval Hiraga, ovšem bylo, že zaplavení sekcí pouze v jedné polovině povede (bez vyrovnání zaplavením prostor na druhé straně) k převrácení plavidla. Císařské námořnictvo ale nakonec instalaci centrálních přepážek prosadilo a to i do následujících konstrukcí včetně \"Rjúdžó\"…\n\nNa bocích byla loď pod čarou ponoru chráněna protitorpédovou obšívkou.\nKvůli úspoře hmotnosti nebyla loď pancéřovaná, kromě velmi slabé ochrany strojoven, kotelen, strojovny kormidla, muničního skladiště a nádrží s leteckým palivem. K jejich ochraně použil \"zósen čúdžó\" Hiraga obdobný systém, jako u lehkého křižníku \"Júbari\" – tedy vnitřní boční pancéřový pás a pancéřovou hlavní palubu, které byly integrální součástí konstrukce a tím šetřily hmotnost. Jejich síla byla ale slabší, než u \"Júbari\" a samotné pancéřování poskytovalo ochranu spíše jenom před střepinami. Boční pás byl zhotoven z 25mm oceli Dücol a sahal 1,5 metru pod vodorysku. Pancéřová hlavní paluba nad citlivými prostorami byla zhotovena rovněž z oceli Dücol, ale její tloušťka byla pouhých 20 milimetrů. Mezi bočním pásem a vnějším trupem (a v dutinách protitorpédové obšívky a dvojitého dna) se nacházely nádrže paliva, vody pro kotle a pitné vody, které měly dále pohltit část energie exploze.\n\nU dna lodě byl umístěn gyroskopický stabilizátor typu \"Sperry\". Měl omezit boční výkyvy plavidla, ale neosvědčil se. Již při slabém vlnobití (vlny 3–4 m) byly boční výkyvy takové, že letecké operace musely být zastaveny. Přesto ale zůstal gyroskopický stabilizátor zachován i při následujících modifikacích plavidla, protože aspoň poskytoval tolik potřebný balast (zátěž k vyrovnání váhy nebo těžiště). \"Rjúdžó\" totiž – obdobně jako mnoho dalších japonských lodí – trpěla přetížením nástaveb a z toho vyplývající nestabilitou.\n\nTomuto všeobecně přijímanému názoru na nestabilitu a neúčinnost gyroskopického stabilizátoru \"Sperry\" oponuje Smith, když popisuje přistání dvou palubních bombardérů během tajfunu 7. září 1938 (viz Opět u čínských břehů a tajfun (březen–listopad 1938)).\n\nLetová paluba se nacházela 15 m nad hladinou. Pod palubou se nacházel dvoupatrový hangár pro teoretické maximum 48 letadel. V praxi ale loď nesla maximálně 38 strojů. Oba hangáry byly (obdobně jako na ostatních japonských letadlových lodích) uzavřené a výměnu vzduchu včetně odvětrávání výparů leteckého benzínu zajišťovala ventilace, která byla schopná obměnit vzduch v obou hangárech během 10 minut. V případě požáru bylo možno každý hangár rozdělit protipožárními přepážkami na čtyři izolované prostory. Tyto přepážky byly ze 7mm oceli pokryté z obou stran vrstvou azbestu. K uhašení případného požáru v hangárech měly sloužit vodní kropiče a oxid uhličitý. Tlak vody v protipožárních systémech zajišťovala elektrická čerpadla umístěná v kotelnách a strojovnách. V případě jejich výpadku bylo možno přejít na nouzové pumpy umístěné na zádi na hlavní palubě. Tlakové lahve s CO se nacházely v nosnících paluby a jejich uzávěry byly napojeny na centrální řízení protipožárních systémů.\n\nDopravu letadel z a do hangáru zajišťovaly dva výtahy o nosnosti 6000 kg. Větší přední měl rozměry 10,8 x 14,7 metrů a menší zadní 10,8 x 8,25 metrů. Ty byly schopny dopravit stroj ze spodního hangáru na palubu za 14 sekund. Rozměry výtahů byly sice dostatečné v době projektování \"Rjúdžó\", ale za druhé světové války již nedostačovaly. Pouze palubní útočné Nakadžima B5N mohly být díky svým relativně malým rozměrům (délka 10,30 m; rozpětí se složenými křídly 7,30 m) obsluhovány oběma výtahy. Palubní stíhací A6M2 (délka 9,05 m; rozpětí se složenými křídly 10,955 m) mohly být obsluhovány pouze předním výtahem. To je pravděpodobně jeden z důvodů, proč \"Rjúdžó\" nikdy nenesla palubní bombardéry D3A1 (délka 10,195 m; rozpětí se složenými křídly 10,932 m), neboť ty by rovněž bylo možno obsluhovat pouze předním výtahem a zadní by zůstal nevyužit.\n\nSamotná letová paluba byla tvořena 20mm ocelí, na které byly položeny desky z teakového dřeva (kromě asi šestimetrového úseku zešikmené paluby na zádi, který byl bez dřevěného obkladu). Po stranách letové paluby na zádi na každou stranu přesahovala obdélníková plošina. Plošiny byly – stejně jako zadní konec paluby – natřeny bílo–červenými pruhy, které měly pilotům usnadnit orientaci při přistání. Samotné plošiny pak sloužily pilotům v konečné fázi přiblížení, když jim předek vlastního letounu zakryl výhled na konec paluby. Od zadního výtahu až do poloviny letové paluby se nacházel systém šesti brzdících lan pro zpomalení a zastavení přistávajících letadel. První lano se nacházelo 33 m od zadního konce paluby, druhé po dalších 11,5 m a další lana již následovala v odstupech po 9,5 m. Během přistání se lana zvedala do výšky 16 cm nad palubu a energii přistávajícího stroje absorbovaly hydraulické písty pod palubou. Před předním výtahem (při pohledu od zádi), asi 20 m od posledního lana, se nacházela bariéra pro nouzové zachycení letounu, který se nezastavil na lanech. Tu bylo možno zvednout za 2,5 s. Za předním výtahem (při pohledu od zádi) byly dva světlomety, které se daly zasunout pod palubu. V zasunutém stavu je chránily kovové poklopy. Na přídi, 20 metrů od předního výtahu, se nacházel sklopný větrolam.\n\nZadní část letové paluby přesahovala hangáry a byla podpírána dvěma masivními sloupy. Pod přední částí letové paluby se nacházel velitelský můstek, který se tyčil nad kliprovou přídí. V původním provedení byla přední paluba na rozbouřeném moři zaplavována vodou a vlny narážely do můstku.\n\nPohonná soustava \"Rjúdžó\" byla zmenšenou kopií pohonné soustavy současně stavěných těžkých křižníků třídy \"Takao\", jejichž soustava byla odvozena od pohonného systému nerealizovaných bitevních křižníků třídy \"Amagi\". Číslování kotlů, příslušných kotelen a strojoven bylo ještě postaru: sudá čísla na pravoboku, lichá na levoboku, kotle a kotelny číslované od přídě.\n\nŠest vodotrubných kotlů \"Ro-gó Kanpon šiki\" ( ~ Typ technického odboru císařského námořnictva model B) spalovalo topný olej ve spalovacích komorách po 39,1 m, které byly vybaveny 11 hlavními hořáky typu č. 2 (kapacita paliva 500 kg/h každý) a čtyřmi pohotovostními hořáky typu č. 4 (kapacita paliva 300 kg/h každý). Každý kotel zásobovalo palivem po jednom palivovém pístovém čerpadle Weir, která císařské námořnictvo označovalo jako \"Kanpon\" č. 4. Každý kotel měl tři bubny: jeden horní (parní) o průměru 1,27 metrů a délce 4,67 metrů a dva spodní bubny, každý o průměru 0,77 metrů a délce 4,628 metrů. Kotle vyvíjely sytou páru o teplotě 100 °C a tlaku 2,0 MPa. Kvůli nevyřešeným problémům s korozí trubek, která se objevila na těžkých křižnících tříd \"Furutaka\" a \"Aoba\", nebyla pára přehřívána.\n\nVzduch do kotlů vhánělo celkem dvanáct elektrických ventilátorů (dva na kotel) typu \"Kanpon\" č. 3, každý o výkonu 1150 m/h. Ventilátory nasávaly vzduch otvory na levoboku horního hangáru, přibližně na úrovni komínů. Na pravoboku, pod úrovní letové paluby a asi v polovině délky letové paluby, se nacházely dva vodorovné komíny. Každý odváděl kouř ze tří kotlů.\nZa kotelnami sa nacházely dvě strojovny, každá s jednou sestavou jednoproudých impulsních parních turbín \"Kansei Honbu/Kanpon\", které odpovídaly sestavám z předních strojoven křižníků třídy \"Takao\". Každá sestava se skládala ze dvou párů (vnější a vnitřní) vysokotlaké a nízkotlaké turbíny. Páry byly umístěny paralelně s podélnou osou plavidla, přičemž nízkotlaká turbína byla vepředu a vysokotlaká vzadu. Nízkotlaké a vnitřní vysokotlaké turbíny byly šestistupňové a vnější vysokotlaké turbíny byly pětistupňové. Všechny stupně těchto čtyř turbín v sestavě měly po jedné řadě lopatek. Každá ze čtyř turbín v sestavě měla výkon 8125 k (5975,9 kW). Mezi oběma páry se nacházela jednostupňová převodovka, se čtyřmi hnacími hřídelemi (jedna pro každou turbínu v sestavě) a jednou hnanou hřídelí s třílistým lodním šroubem. Ten dokázala každá sestava při výkonu 32 500 k (23 903,7 kW) roztočit až na 275 nebo 320 otáček/minutu.\n\nVe skříni nízkotlakých turbín (vnějšího i vnitřního páru) byla v každé sestavě umístěna i jednostupňová turbína pro zpětný chod, která byla hřídelí nízkotlaké turbíny napojena na hlavní převodovku. Turbíny pro zpětný chod měly výkon po 4500 k (3309,7 kW) – celkem tedy 18 000 k (13 239,0 kW) – při 180 otáčkách/minutu. V každé sestavě se navíc nacházela jedna třístupňová turbína pro plavbu cestovní rychlostí, která byla umístěna v samostatné skříni a přes jednostupňovou převodovku spojena s hřídelí vnější vysokotlaké turbíny. Každá cestovní turbína měla výkon 3100 k (2280,0 kW), což se zbytkem vnějšího páru dávalo cestovní výkon 7050 k (5185,3 kW) při 170 otáčkách/minutu. Při plavbě cestovní rychlostí byla pára hnána do cestovní turbíny, odtud do vnější vysokotlaké a poté do vnější nízkotlaké turbíny. Vnitřní pár turbín byl odstaven. Při plavbě bez cestovní turbíny byla pára hnána rovnoměrně do vnějšího i vnitřního páru: přes vysokotlakou turbínu do nízkotlaké turbíny.\n\nVe strojovnách se dále nacházely čtyři kondenzátory Uniflux – jeden pro každou dvojici vysoko– a nízkotlaké turbíny v sestavě – které zajišťovaly kondenzaci páry, která prošla turbínami. Každý z nich měl chladicí povrch kolem 762 m a obsahoval 4070 trubek o délce 3,8 metrů. Chladicím médiem byla mořská voda.\n\n\"Rjúdžó\" byla první lodí císařského námořnictva, která k pohonu pomocných systémů ve strojovně a kotelně (čerpadla, větráky) používala pomocné turbíny: jednostupňové parní turbíny se dvěma řadami lopatek, které byly poháněné párou o stejném tlaku a teplotě, jakou používaly hlavní turbíny. Předchozí lodě používaly elektromotory nebo parní stroje. Palubní síť byla napájena 225 V stejnosměrného proudu. Elektřinu vyráběly jeden dieselagregát o výkonu 255 kW a čtyři generátory po 250 kW. Nowak uvádí, že tyto čtyři generátory byly již turbogenerátory, ale jejich uváděný výkon odpovídá generátorům poháněných motory s vnitřním spalováním jako u třídy \"Takao\".\n\nUbytování na \"Rjúdžó\" odpovídalo dobovým zvyklostem císařského námořnictva. Pouze kapitán měl vlastní kajutu, která byla umístěna za můstkem. K ubytování ostatních členů posádky byly – před přestavbou v roce 1936 – určeny prostory uprostřed lodě a na zádi. Důstojnické kajuty byly na zádi. Poddůstojníci a mužstvo byly ubytováni v neklimatizovaných místnostech po čtyřiceti lidech uprostřed lodě. Ke spaní sloužily zavěšené hamaky, po jejichž složení prostor sloužil i jako jídelna ve které se jedlo u nízkých stolů. V roce 1936 byly přidány další ubytovací prostory poddůstojníků a posádky ve zvýšené přídi.\n\nLetovou palubu lemovala „hnízda“ s protiletadlovou výzbrojí a čtyři stožáry s anténami radiostanice. \"Rjúdžó\" byla první japonskou letadlovou lodí, která postrádala těžkou dělostřeleckou výzbroj určenou pro boj proti hladinovým cílům. Těžkou protiletadlovou výzbroj představovaly dvouhlavňové 127mm kanóny typu 89 s délkou hlavně 40 ráží, které byly umístěny v nestabilizovaných lafetacích A1.\n\nAnténní stožáry mohly být během leteckých operací na palubě sklopeny do vodorovné polohy, aby nebránily leteckému provozu. Od předního výtahu směrem k přídi se letová paluba zužovala a na bocích pod její úrovní se nacházely dálkoměry. Třetí dálkoměr se nacházel na přední straně můstku. Na plošině vedle můstku se též nacházely zaměřovače typu 91 pro 127mm děla (po jednom na každém boku) a od roku 1937 i po jednom zaměřovači typu 95 pro 25mm kanóny. Na lodi se nacházely i dva paravány na tralování min (zavěšené na bocích hangáru před předním 127mm hnízdem). Vybavení doplňovaly hydrofony umístěné v přídi. Radar ani katapulty nebyly nainstalovány.\n\nVážnost nestability vlastních plavidel na moři si Japonci uvědomili až po katastrofě torpédovky \"Tomozuru\" (12. března 1934). Pro \"Rjúdžó\" to znamenalo návrat do doků již následující rok po dokončení. V jokosuckém námořním arzenálu byly zvětšeny výdutě protitorpédové obšívky, čímž se maximální šířka trupu dostala na 20,78 m. Pro odlehčení nástavby byly z levo- i pravoboku odstraněn zadní pár 127mm dvojčat i s jejich „hnízdy“. Tím se nástavba odlehčila asi o 60 t.\n\nDo jokosuckých doků se \"Rjúdžó\" vrátila ještě v roce 1936. Přidáním další paluby byla upravena příď, aby se omezilo zalévání přídě při vlnobití. Byly vyměněny hořáky v kotlích, takže výkon turbín stoupl na 66 269 k (48 740,8 kW). To odpovídá zvýšení výkonu o 1,95 %, respektive o 624,5 k (459,3 kW) na sestavu. Tyto úpravy vedly k nárůstu standardního výtlaku na 10 500 T, ale již nebylo třeba řídit se washingtonskými limity.\n\nNa místo v roce 1934 odebraných 127mm dvojčat byly v roce 1937 instalovány dva dvouhlavňové 25mm protiletadlové kanóny typu 96.\n\nPoslední předválečnou modifikací prodělala \"Rjúdžó\" v Sasebu v roce 1940. Obě přední 13,2mm čtyřčata po stranách můstku byla nahrazena dalšími 25mm dvojčaty a byla modernizována navigace. Plánované modernizace v roce 1943 (nádrže leteckého paliva a muniční skladiště měl chránit betonový krunýř, náhrada hasicího systému na bázi CO za pěnový a posílení protiletadlové výzbroje) se již \"Rjúdžó\" nedočkala…\n\nLetouny palubní skupiny \"Rjúdžó\" ( \"Rjúdžó hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Rjúdžó\"]-[taktické číslo]. Identifikační kód \"Rjúdžó\" se v průběhu služby měnil. Do roku 1937–38 ho tvořil katakanou psaný znak pro \"ho\" , případně latinkou psané \"R\". V letech 1939 a 1940 ho tvořila kombinace písmena a římské číslice \"GI\" a na základě dílčí reorganizace Spojeného loďstva v letech 1940 až 1941 se kódem \"Rjúdžó\" stala kombinace písmena a římské číslice \"DI\". V rámci této reorganizace přibyl jako identifikační prvek pro palubní skupinu \"Rjúdžó\" navíc jeden úzký žlutý pruh na trupu letounu. Po ztrátě čtyř letadlových lodí v bitvě u Midway (červen 1942) došlo počátkem července k dalšímu přeznačení. Letouny \"Rjúdžó\" dostaly identifikační kód \"DIII\" a tři úzké žluté pruhy.\n\nPo zařazení do služby 9. května 1933 byla \"Rjúdžó\" v červnu přiřazena k 2. divizi letadlových lodí ( \"dai-ni kókú sentai\"). Po roce služby byla stažena do doků, kde prodělala první úpravy kvůli odlehčení a zlepšení stability. V prosinci 1934 byl na \"Rjúdžó\" testován nový – a v císařském námořnictvu první – střemhlavý bombardér (\"kanbaku\") Aiči D1A1. Testy se kvůli utajení konaly na volném moři místo na letecké základně v Jokosuce, jak bylo jinak obvyklé.\n\nKoncem srpna 1935 se \"Rjúdžó\" spolu s \"Hóšó\" účastnila v rámci dočasně sestaveného 4. loďstva ( \"dai-jon kantai\") námořního cvičení v severozápadním Pacifiku. Ráno 21. srpna sice přišlo varovaní před blížícím se tajfunem, ale bylo již příliš pozdě, než aby se mu lodě dokázaly vyhnout. V bouři poblíž Honšú, kde vítr dosahoval rychlosti 79 uzlů (40,6 m/s), byla \"Rjúdžó\" poškozena vlnami přelévajícími se přes přední palubu a narážejícími do můstku. Po této zkušenosti – která vešla ve známost jako „incident 4. loďstva“ – následovala v roce 1936 další zastávka v docích spojená s úpravou přídě. Úpravy trvaly až do počátku roku 1937.\n\nDne 7. července 1937 došlo v Číně k incidentu na mostě Marca Pola. Incident se stal rozbuškou k osmileté druhé čínsko-japonské válce, do které se zapojilo i císařské námořnictvo. Takzvané šanghajské operace se měla zúčastnit i 1. divize letadlových lodí ( \"dai-iči kókú sentai\") 3. loďstva ( \"dai-san kantai\"), tvořená letadlovými loděmi \"Hóšó\" a \"Rjúdžó\". Ty toho času kotvily v Sasebu. Dne 12. srpna vyplula 1. divize k čínským břehům. Do prostoru u ostrovů Ma'an (, ) u Šanghaje dorazila \"Rjúdžó\" odpoledne 15. srpna a 1. divize se tak spojila s 2. divizí (\"Kaga\"). Tajfun nad Východočínským mořem ale znemožnil letecké operace během prvních dnů přítomnosti \"Rjúdžó\" v oblasti.\n\nPozici \"hikótaičó\" ( ~ velitel palubní skupiny) zastával \"tai'i\" ( ~ poručík) Jasuna Kozono který zároveň vedl palubní útočnou eskadru. \"Sentóki buntaičó\" ( ~ velitel palubní stíhací letky) byl \"tai'i\" Šigeru Itaja – pozdější velitel stíhačů doprovázejících první útočnou vlnu nad Pearl Harbor.\n\nRáno 22. srpna 1937 narazila nad Pao-šan () čtyřčlenná sekce palubních stíhacích (\"kansen\") A2N1, vedená \"tai'i\" Tadaši Kanekou, na 18 stíhacích Hawk III ze 4. a 5. \"tatuej\" ( ~ letecká skupina/pluk) čínského letectva. Početní převahu Číňanů více než vyrovnal moment překvapení při útoku japonské čtveřice zezadu. Bylo sestřeleno šest Hawků, bez jediné ztráty na japonské straně. Na japonské straně si dva sestřely nárokoval velitel sekce Kaneko a tři sestřely si nárokovalo jeho číslo a budoucí letecké eso \"nitó kókú heisó\" ( ~ desátník) Jošió Fukui.\n\nNásledujícího dne, 23. srpna ráno, vedl čtyřčlennou sekci nad Pao-šan \"čú'i\" ( ~ mladší poručík) Minoru Suzuki, aby poskytl krytí hydroplánům z \"Nagato\", \"Mucu\" a \"Kamoi\" útočících na pozemní cíle. Podle japonského hlášení se v 8:40 Suzukiho stíhači střetli nad Pao-šan s 27 čínskými stíhačkami Hawk III a Boeing 281. Japonci si nárokovali celkem devět (či deset) sestřelených Číňanů a to bez vlastní ztráty. Dva sestřelené Boeingy šly na konto Suzukiho druhého čísla (a rovněž budoucího stíhacího esa) \"itó kókú heisó\" ( ~ četař) Masaiči Kondóa. Za tento čin obdržel Suzuki blahopřejný telegram od velitele 3. loďstva \"čúdžó\" ( ~ viceadmirál) Kijoši Hasegawy a jména letců byla čtena v denním rozkaze.\n\nJednotlivé zdroje se neshodují v tom, jaká (zejména stíhací) letadla v tomto období \"Rjúdžó\" nesla. Podle Nowaka a Gustavssona se mělo jednat o A2N1 a podle Vejříka, Herolda a Schlangeho se akcí z paluby \"Rjúdžó\" účastnily i \"kansen\" A4N1. Podle Hata & Izawa mělo dojít k přezbrojení, ale kvůli nedostatku nových letadel se i nadále používaly A2N1. APKR prezentuje barevný bokorys A4N1 , který měl 23. srpna pilotovat Suzuki. Tento A4N je fotograficky doložen, ale nedatován.\n\nKoncem srpna zamířila \"Rjúdžó\" zpět do Saseba, kam dorazila 2. září. Po doplnění zásob vyplula \"Rjúdžó\" spolu s \"Hóšó\" 5. září zpět k čínským břehům – tentokrát k pobřeží provincie Kuang-tung. Obě lodě začaly u jihočínského pobřeží působit 20. září.\n\nObě lodě provedly 21. září – navzdory špatnému počasí – dva společné útoky. Ranní útok vedl Kozono (již jako \"šósa\" [少佐 ~ korvetní kapitán]) a cílem byla letiště Tchien-che () a Paj-jün (). \"Rjúdžó\" vyslala dvanáct D1A2 a devět A2N1. Ty se nad cílem utkaly v déle než 30 minut trvající bitvě se sedmi Hawk III z 29. \"čungtuej\" ( ~ squadrona) 5. \"tatuej\". Ve společném boji spolu se šesti stíhači z \"Hóšó\" sestřelili japonští piloti nejméně dva Hawky. Pro letce z \"Rjúdžó\" se akce opět obešla beze ztrát a navíc si nárokovali šest sestřelů.\nDo odpoledního útoku vyslala \"Rjúdžó\" 16 D1A2 a 9 A2N1, které se opět utkaly se zbývajícími Hawky III z 29. \"čungtuej\". K zemi tentokrát šel minimálně jeden Hawk III: stroj č. 5231 velitele čínské letky byl zasažen a jeho pilot Tcheng Chung-kchaj musel vyskočit. Velitel \"šótai\" ( ~ sekce) z \"Rjúdžó\" \"itó kókú heisó\" Koširo Jamašita si nárokoval jeden sestřel samostatně a jeden ve spolupráci. \"Nitó kókú heisó\" Fukui si tentokrát nárokoval dva sestřely. Japonští piloti obou letadlových lodí si za tento den nárokovali celkem 16 jistých a jedno pravděpodobné vítězství. Číňané přiznali ztrátu 11 strojů.\n\nNásledovaly další, téměř každodenní útoky na Kuang-tung, které pokračovaly až do 30. září, ale k dalším střetům s čínským letectvem již nedošlo.\n\nDne 3. října 1937 se \"Rjúdžó\" a \"Hóšó\" vrátily k šanghajským břehům. \"Hóšó\" pak předala své stroje na \"Rjúdžó\" a odplula do Japonska. \"Rjúdžó\" ještě působila nějaký čas u čínských břehů, ale někdy po 5. říjnu odeslala všechny svoje stroje na letiště Kunda u Šanghaje a pravděpodobně koncem listopadu zamířila do Saseba, kam pravděpodobně dorazila 1. prosince.\n\nV Sasebu proběhla nezbytná údržba, byla sestavena nová \"hikókitai\" ( ~ palubní letecká skupina) a \"Rjúdžó\" se věnovala výcviku a hlídkování v Japonském moři.\n\nV polovině března 1938 vyplula \"Rjúdžó\" opět k čínským břehům do Jihočínského moře. Tam se k ní koncem dubna přidala nová letadlová loď \"Sórjú\". Při reorganizaci čínského oblastního loďstva byla \"Rjúdžó\" zařazena – spolu s letadlovou lodí \"Sórjú\" – do 2. divize letadlových lodí, zatímco \"Kaga\" nyní tvořila 1. divizi. Úkolem japonských letadlových lodí v oblasti bylo nyní převážně hlídkování a blokáda pobřeží. Po asi dvaceti dnech u jihočínských břehů se \"Rjúdžó\" vrátila do Japonska. \n\nRáno 7. září se \"Rjúdžó\" nacházela asi 100 námořních mil (185,2 km) jihozápadně od ostrova Rota. V 7:00 odstartovaly dva D1A2 vedené \"šó'i\" ( ~ podporučík) Sadamu Takahašim k šestihodinovému cvičnému navigačnímu a spojovacímu letu. Při návratu ale oba stroje zastihl rychle se formující tajfun, který zasáhl i \"Rjúdžó\". Ta se nacházela 50 námořních mil (92,6 km) od místa jeho zrodu. Oba vracející se bombardéry našly svoji mateřskou loď bojující s bouří. Voda se přelévala přes letovou palubu a boční výkyvy dosahovaly až 30°. Kapitán \"Rjúdžó\" chtěl oba letouny poslat k nouzovému přistání na japonské mandátní území Rota, ale \"buntaičó\" ( ~ velitel \"buntai\"/palubní letka) \"tai'i\" Takašige Egusa mu oponoval a trval na tom, že letouny musí přistát na letadlové lodi. K přeletu na Rota by jim totiž nevystačilo palivo. Egusa svůj postoj prosadil a po zapnutí gyroskopického stabilizátoru \"Sperry\" se boční výkyvy omezily natolik, že bylo možno přistát a oba bombardéry i s posádkami tak byly zachráněny.\n\nObě divize (1. a 2.) letadlových lodí společně zaútočily 25. září na kuomintangské pozice v Kantonu. Spolu s letadlovými loděmi \"Kaga\", \"Sórjú\" a nosiči hydroplánů \"Kamoi\" a \"Notoro\" se \"Rjúdžó\" zúčastnila mezi 12. až 25. říjnem podpory japonské ofenzívy v provincii Kuang-tung, během které 21. října padl Kanton.\n\nKoncem listopadu 1938 se \"Rjúdžó\" vydala zpět do Saseba, kde v docích proběhly nezbytné opravy. Dne 16. března 1939 zahynul při leteckém neštěstí \"itó kókú heisó\" Sukesada Senda ze stíhací \"buntai\". V říjnu 1939 byla loď přesunuta do rezervy (tj. byla klasifikována jako \"jobikan\"). Již ale počátkem následujícího roku 1940 bylo rozhodnuto \"Rjúdžó\" opět reaktivovat. Spolu s tím souvisela poslední předválečná modifikace \"Rjúdžó\" v Sasebu.\n\nOd února do července 1940 využívali palubu \"Rjúdžó\" piloti 12. \"kókútai\" ( ~ letecký pluk/skupina) k nácviku startů a přistání na letadlové lodi. K 15. listopadu 1940 byla \"Rjúdžó\" reaktivována a stala se vlajkovou lodí 3. divize letadlových lodí 1. loďstva. Byla sestavena nová \"hikókitai\" a s ní se loď zúčastnila protiponorkového výcviku v Japonském moři. Když byl 10. dubna 1941 utvořen úderný svaz letadlových lodí ( \"kidó butai\"), stala se \"Rjúdžó\" vlajkovou lodí 4. divize letadlových lodí 1. letecké floty ( \"dai-iči kókú kantai\"). Vedle \"Rjúdžó\" působil ve 4. divizi letadlových lodí transportér \"Kasuga Maru\" a po svém dokončení v listopadu 1941 i lehká letadlová loď \"Šóhó\".\n\nNásledovala okružní plavba Pacifikem, během které \"Rjúdžó\" a její letouny absolvovaly protiponorkové cvičení. Podle Nowaka měla \"Rjúdžó\" vyplout 29. dubna 1941, zatímco podle Tullyho měla toho dne připlout do Jokosuky a na okružní plavbu vyplout až 25. května. Navštívila atoly Eniwetok (1.–3. června), Kwajalein (4.–9. června), Truk (13.–17. června) a ostrov Saipan (17.–18. června). Dne 29. června se vrátila do Tokijské zátoky. Po dvoudenní zastávce v Jokohamě se \"Rjúdžó\" vrátila do Jokosuky. Od 7. července do 22. října prodělávala cvičení ve Vnitřním moři, jehož součástí byl ve dnech 10. až 19. října i výcvik příslušníků 3. \"kókútai\" v přistání na letadlové lodi. Poté opustila Vnitřní moře, aby navštívila Takao na Formose a Makó na Pescadorech. Dne 11. listopadu se vrátila do Kure.\n\nDne 11. listopadu 1941 byl novým \"hikótaičó\" na \"Rjúdžó\" jmenován devětadvacetiletý \"tai'i\" Takahide Aioi. Aioi byl zkušený veterán a v Číně si vydobyl status stíhacího esa. Nyní měl velet jednotce, která spolu nikdy nebojovala. Šest stíhacích pilotů pocházelo původně z \"Tainan kókútai\" () a dalších šest ze 3. \"kókútai\". Aioi jejich výcvik hodnotil jako nedostatečný a byl toho názoru, že obě \"kókútai\" se tak zbavily nejméně kvalifikovaných pilotů.\n\n\"Rjúdžó\" byla určena k podpoře vylodění na jižních Filipínách, což byl jeden z úkolů jižního svazu \"čúdžó\" Nobutake Kondóa. 27. nebo 29. listopadu vyplula ze Saeki k Palau, kam dorazila 5. prosince.\n\nOdpoledne 6. prosince 1941 vyplula \"Rjúdžó\" z Palau s úkolem neutralizovat americkou námořní základnu v Davao na Mindanau. Velitel doprovodného torpédoborce \"Amacukaze\" Tameiči Hara uvádí, že jí doprovázely dva těžké křižníky, lehký křižník \"Džincú\" a osm torpédoborců. Hackett a Kingsepp píší, že součástí doprovodu byly tři těžké křižníky (\"Mjókó\", \"Nači\" a \"Haguro\") a torpédoborců bylo devět. K \"Rjúdžó\" byl přiřazen torpédoborec \"Šiokaze\" jako blízký doprovod, který tak mohl plnit roli takzvaného \"tonbo curi\" ( ~ chytání vážek) – tj. zachraňovat posádky, které při startu nebo přistání skončí ve vodě (obdoba amerického ).\n\nZa úsvitu 8. prosince (7. prosince havajského času) dosáhla \"Rjúdžó\" plánovaného místa startu svých letounů: 50 mil (80,6/92,6 km) východně od mysu San Augustin () a 100 mil (160,9/185,2 km) východně od Davao. Bartsch uvádí polohu 140 mil (225,3/259,3 km) východně od Davao. Mezi 4:00 a 4:55 – tedy asi hodinu poté, co byly americké jednotky na Filipínách informovány o útoku na Pearl Harbor – odstartovala z \"Rjúdžó\" první vlna celkem třinácti palubních útočných (\"kankó\") B5N1, vyzbrojených 60kg pumami, a devíti palubních stíhacích A5M4. Nejprve odstartovala tříčlenná \"šótai\" A5M4, kterou vedl \"hikó heisóčó\" ( ~ praporčík) Mucuo Sagara, po ní následoval Aioi se dvěma dalšími stíhacími \"šótai\" a nakonec startovaly \"kankó\". Start se odehrával na rozbouřeném moři při vysokých vlnách, viditelnost byla omezená a na piloty čekala cesta skrz přeháňky.\n\nNálet na Davao byl prakticky úderem do prázdna. Po 6:00 přiletěly bombardéry nad Davao. Podle Bartsche odhodila část bombardérů své pumy na místní prázdné letiště, které poté postřelovali stíhači. Rovněž podle Bartsche měla informace o bombardování Davaa v 6:15 dorazit na velitelství USAFFE (US Army Forces in the Far East ~ americká dálněvýchodní armáda) – stala se tak první zprávou o japonské agresi vůči Filipínám. Ostatní prameny (Dull, Hara, SCI1994, Burton) se o útoku první vlny na letiště nezmiňují, případně ho výslovně přisuzují druhé vlně.\n\nNebráněné letiště a prázdný přístav nepředstavovaly hodnotné cíle a tak letci pokračovali v pátrání na jih. V zátoce Malalag () našli zásobovací loď hydroplánů USS \"William B. Preston\" (přestavěný torpédoborec třídy \"Clemson\") a dvě zakotvené PBY-4 Catalina od VP-101 PatWing-10. Třetí Catalina 101-P-6 byla tou dobou na hlídce. Napřed zaútočily v 7:10 stíhačky, které zapálily a potopily obě Cataliny 101-P-4 a 101-P-7. Poté zaútočily bombardéry, ale \"William B. Preston\" byl jednou z mála k boji připravených jednotek na Filipínách. Bombardérům se nepodařil ani jeden zásah a naopak bránící se loď dokázala poškodit dvě A5M4 a jednu B5N1. Poškozená B5N1 musela na zpáteční cestě přistát na hladině a její posádku zachránil torpédoborec \"Kurošio\".\n\nAť již první vlna napřed napadla letiště, a nebo až o něco později cíle v zátoce Malalag, byl útok první vlny z \"Rjúdžó\" prvním japonským útokem, který dopadl na Filipíny.\n\nPár hodin po první vlně vyslala \"Rjúdžó\" druhou vlnu složenou ze dvou B5N1 a tří A5M4. Ty měly napadnout malé letiště a palivové nádrže v Davao. Podle Bartsche ale měly napadnout lodě v Davaoském zálivu. Jedna A5M4 byla sestřelena protiletadlovou palbou. Její pilot \"nitó hikó heisó\" ( ~ desátník) Hiroši Kawaniši s ní přistál nedaleko předměstí, vrak zapálil a poté spáchal seppuku, aby nepadl do zajetí.\n\nPo útoku na Mindanao zamířila \"Rjúdžó\" na sever. Ve 2:22 9. prosince přišla na americké letiště Del Monte () na Mindanau zpráva, že japonská letadlová loď byla zpozorována 50 mil (80,5/92,6 km) východně od ostrova Catanduanes. Ráno 9. prosince proto z Del Monte odstartovalo šest armádních B-17 Flying Fortress od 93rd BS ( ~ bombardovací peruť) vedené jejím velitelem Cecilem Combsem. Bombardéry ale \"Rjúdžó\" nenašly a odpoledne přistály na Clark Fieldu (). Bartsch považuje zdržení bombardérů z Del Monte pátráním po \"Rjúdžó\" za hlavní příčinu, proč nebyly B-17 přesunuty na Clark Field k rannímu útoku 9. prosince na Formosu.\nKolem 12. prosince poskytovala \"Rjúdžó\" – spolu s nosiči hydroplánů \"Čitose\" a \"Mizuho\" – letecké krytí vylodění u Legazpi na jižním Luzonu. Dne 13. prosince pilot P-40 při průzkumném letu nad Legazpi ohlásil, kromě jiných jednotek, i přítomnost letadlové lodě, kterou rovněž hlásili pobřežní pozorovatelé. Mohla to být jedině \"Rjúdžó\", ale \"Maj\" (~ major) Emmett „Rosie“ O'Donnell (toho času čerstvě nejstarší velící důstojník \"Bomber Command\"/bombardovacího velitelství) na Del Monte chtěl mít jistotu a vyslal v 5:45 na ranní průzkum dvě B-17 od 19th BG ( ~ bombardovací skupina). Létající pevnost B-17D s/n 40-3073 poručíka Williama „Billa“ Bohnakera vypadla z mraků nad Legazpi a přímo pod sebou její posádka zpozorovala letadlovou loď. Bohnaker zakroužil nad \"Rjúdžó\" a jelikož nemohl zaútočit – obě B-17 odstartovaly bez pum – vydal se zpět na Del Monte. Když se následujícího dne kolem poledne tři B-17 dostaly až nad Legazpi, aby zaútočily na letadlovou loď, \"Rjúdžó\" tam již nebyla. Vydala se zpět na Palau, kam dorazila rovněž 14. prosince.\n\nDne 17. prosince opět vyplula z Palau směrem k jižním Filipínám. Spolu s nosičem hydroplánů \"Čitose\" a těžkými křižníky \"Nači\", \"Haguro\" a \"Mjókó\" poskytovala podporu vylodění v Davao. Odpoledne 19. prosince vyslala šest letounů, aby napadly vysílačku na mysu San Augustin. Po půlnoci na 20. prosince začalo vyloďování vojsk v Davao, kterému během dne \"Rjúdžó\" poskytla leteckou podporu. Japonské jednotky se setkaly jen s minimálním odporem a tak byla v Davao vysazena jenom část vojáků. Téhož dne zaútočilo dvanáct B5N1 z \"Rjúdžó\" na britský tanker poblíž Davaa.\n\nRáno 23. prosince zaútočilo na Davao šest holandských létajících člunů Do 24 K-1: X-11, X-12 a X-25 od GVT-2 a X-26, X-27 a X-30 od GVT-5. Jelikož nad přístavem hlídkující F1M ze \"Sanuki Maru\" nedokázaly Holanďany zastavit, odeslala krátce po útoku \"Rjúdžó\" na letiště Davao sedm svých stíhacích A5M4 a dvě B5N1.\n\nDne 25. prosince podporovala \"Rjúdžó\" vylodění druhé části vojáků na Jolo. Mindanao i Jolo později posloužily jako základny pro útok na Borneo. Po vylodění jednotek se \"Rjúdžó\" vrátila na Palau. Již 28. prosince opustila Palau a po jednodenní zastávce v Makó zamířila do zátoky Cam Ranh v Japonci okupované Francouzské Indočíně, kam dorazila 4. ledna 1942.\n\nV pátek 16. ledna opustila \"Rjúdžó\" Cam Ranh, aby podpořila útoky na Singapur a okolní letiště. Do Cam Ranhu se vrátila 19. ledna.\n\nDne 23. ledna opět vyplula podpořit japonský postup k Singapuru. Dne 25. ledna 1942 byly během průzkumného letu ze Singapuru na sever napadeny japonskými stíhači dva letouny Lockheed Hudson Mk.IV (australské s/n A16-21 a A16-54, výrobní číslo 414–1872 a 414–1907; tyto stroje zprvu byly označovány jako Hudson Mk.I, resp. Mk.II), patřící do výzbroje 1. squadrony RAAF. Velitelem prvního letounu byl F/O (\"Flying Officer\" ~ nadporučík) P. J. Gibbes, druhého pak F/Lt (\"Flight Lieutenant\" ~ kapitán) J. G. Emerton. Je možné, že tyto dva Hudsony byly napadeny dvěma A5M4 z \"Rjúdžó\". Pravděpodobněji ale útočníky byla dvojice armádních Ki-27 od 1. \"sentai\" ( ~ peruť). Dne 30. ledna se loď opět vrátila do Cam Ranh. \n\nDne 10. února vyplula, aby se podílela na útocích na lodní přepravu u Singapuru a útoku na Palembang na Sumatře. V pátek 13. února byla objevena průzkumným letounem Hudson Mk.III, s/n AM937 z 8. squadrony RAAF (kapitánem stroje byl F/Lt H. C. Plenty). Pravděpodobně to byly stíhačky z \"Rjúdžó\", které napadly průzkumný Hudson Mk.IV (původně Hudson Mk.I; RAAF s/n A16-37, výrobní číslo 414–1888), jehož velitelem byl F/Lt David W. Colquhoun. Toho dne byla také zahájena evakuace Singapuru a spolu s dalšími plavidly a leteckými jednotkami se i \"Rjúdžó\" podílela na operacích proti lodím opouštějícím Singapur. Během tohoto a následujících tří dní si letci z \"Rjúdžó\" nárokovali následující plavidla:\nV sobotu 14. února plula \"Rjúdžó\" asi 60 mil (96,6/111,1 km) za invazním konvojem mířícím do ústí řeky Moesi na Sumatře. Ráno odstartovalo z P2 celkem patnáct Blenheimů IV z 84. a 211. squadrony RAF s rozkazem napadnout letadlovou loď. Blenheimy od 211. squadrony a většina strojů 84. squadrony ale \"Rjúdžó\" nenašla a zaútočila na konvoj. \"Rjúdžó\" našly pouze dva bombardéry 84. squadrony. Blenheim T2249 F/Lt V. C. Wyllieho na \"Rjúdžó\" narazil až poté, co odhodil své pumy na konvoj. F/Lt M. K. Holland se svým strojem V6092 \"Rjúdžó\" našel a zaútočil na ní, ale jeho pumy letadlovou loď minuly.\n\nKolem sedmé hodiny ráno v neděli 15. února byla \"Rjúdžó\" zpozorována holandskou PBY-5 Catalinou Y-62 C/N 355 od GVT-2 poblíž souostroví Anambas. Létající člun stihl zmizet dříve, než mohly zaútočit stíhačky z \"Rjúdžó\". Posádka Cataliny identifikovala \"Rjúdžó\" jako „třídu \"Kaga\"“ a stíhačky jako Me 109.\nV 8:00 vyslala \"Rjúdžó\" sedm bombardovacích B5N1 proti ABDA eskadře \"Schout-bij-nacht\" (kontradmirál) Doormana, kterou objevil hydroplán z \"Čókaj\". Ta se skládala z těžkého křižníku HMS \"Exeter\", lehkých křižníků HMAS \"Hobart\", Hr. Ms. \"Java\", Hr. Ms. \"De Ruyter\" (vlajkový), Hr. Ms. \"Tromp\" a osmi torpédoborců. Krátce po 11:30 našly bombardéry první vlny Doormanův svaz a zaútočily na \"Exeter\". Posádky bombardérů se domnívaly, že křižník zasáhly. Ve skutečnosti byl pouze blízkým dopadem pumy těžce poškozen létající člun Walrus I R6587 od 700. squadrony FAA na katapultu křižníku. Druhá vlna šesti B5N1, která dorazila o hodinu později, rovněž nezaznamenala žádný zásah. Ve 14:30 zaútočila – opět neúspěšně – třetí vlna sedmi B5N1. Čtvrtá vlna šesti B5N1, která dosáhla pouze dvou blízkých dopadů při útoku na \"Exeter\", jí následovala o dvě hodiny později. Protiletadlová palba poškodila dva stroje z poslední vlny. Na svaz zaútočily navíc ještě bombardéry 22. \"kókú sentai\" ( ~ letecká flotila): G3M2 „Nell“ z \"Genzan\" a \"Mihoro kókútai\" ( a ) a G4M1 „Betty“ z \"Kanoja kókútai\" (). Na rozdíl od nároků japonských pilotů byly blízkými explozemi pouze lehce poškozeny \"Exeter\" a dva torpédoborce. Letecké útoky ale \"Schout-bij-nacht\" Doormana přiměly upustit od záměru napadnout invazní konvoj a vrátit se do Tanjung Priok na Jávě.\n\nOdpoledne 17. února objevil hydroplán z \"Mogami\" poblíž ostrova Billiton holandský torpédoborec Hr. Ms. \"Van Nes\" a osobní loď SS \"Sloet van de Beele\" s evakuovanými vojáky a evropskými civilisty z Billitonu. Vzápětí na ně zaútočilo 15 G3M z \"Genzan kókútai\" a 10 B5N1 z \"Rjúdžó\". Jako první šel ke dnu \"Sloet van de Beele\" a \"Van Nes\" se potopil v 16:45. Kolem 17:00 zaútočilo několik B5N1 z \"Rjúdžó\" na opuštěný torpédoborec Hr. Ms. \"Van Ghent\" v Gasparské úžině, který 15. února najel na útes.\n\nDne 19. února \"Rjúdžó\" zakotvila v St. James na Singapuru.\n\nBuďto 26. nebo 27. února vyplula loď opět na moře, aby poskytla krytí konvoji invazních sil určených pro západní Jávu. Navečer 27. února se spojenecký svaz \"Schout-bij-nacht\" Doormana pokusil konvoj napadnout, což vedlo k bitvě v Jávském moři, které se ale \"Rjúdžó\" nezúčastnila. Poslední spojenecké hladinové jednotky, které bitvu přežily, se uchýlily do Surabaye a 28. února večer se pokusily uniknout z Jávského moře. Následujícího dne se \"Exeter\" a dva torpédoborce střetly v bitvě u Baweanu s japonskými křižníky a torpédoborci. \"Rjúdžó\" vyslala ve 13:00 šest (respektive dvanáct) B5N1 k útoku na torpédoborec USS \"Pope\", který jako jediný přežil střetnutí s japonskými hladinovými silami a poté se snažil uniknout směrem na východ. Eskortovalo je šest A5M4. Na torpédoborec již předtím zaútočily hydroplány z \"Mizuho\" a \"Čitose\". B5N1 z \"Rjúdžó\" objevily uprchlíka v 15:05. Jedna z pum explodovala ve vodě na levoboku a poškodila obšívku. \"Pope\" byl následně doražen těžkými křižníky \"Ašigara\" a \"Mjókó\".\n\nDne 2. března letouny z \"Rjúdžó\" potopily 1799tunový holandský parník SS \"Sinabang\" asi 150 mil (241,4/277,8 km) severovýchodně od Jakarty.\n\nDne 5. března se \"Rjúdžó\" opět vrátila do Singapuru.\n\nPo návratu do Singapuru byla \"Rjúdžó\" přiřazena k hlavním silám Malajského svazu a její letouny podpořily v rámci operace T japonský postup v Britské Barmě. Touto dobou mělo podle SCI1995 dojít k modernizaci leteckého parku, když zastaralé A5M4 měly být nahrazeny dvanácti moderními \"kanseny\" A6M2 Reisen/„Zero“. Podle Parshall & Tully, Hata & Izawa a Nowaka k tomu ale došlo až když se 23. dubna \"Rjúdžó\" vrátila do Kure.\n\nDne 14. března byla přiřazena k silám určeným k obsazení Andaman a Nicobar v Indickém oceánu. Již o dva dny později její letouny zaútočily na cíle na Andamanech. Poté zamířila k severu, aby 20. března její letouny podpořily pozemní jednotky v Barmě, kde se tou dobou bojovalo v džungli severně od Rangúnu. O šest dní později zakotvila v Mergui na jihu Barmy.\n\nDne 1. dubna vyplula \"Rjúdžó\" spolu s těžkými křižníky \"Čókaj\" (vlajkový), \"Kumano\", \"Suzuja\", \"Mogami\", \"Mikuma\", lehkým křižníkem \"Jura\" a čtyřmi torpédoborci do Indického oceánu. Svazu velel \"čúdžó\" Džisaburó Ozawa a jeho úkolem bylo v rámci operace C zaútočit na spojeneckou lodní přepravu v Bengálském zálivu a podpořit tak nájezd Nagumovy \"Kidó Butai\" na Cejlon.\n\nKolem poledne v neděli 5. dubna zaútočilo deset B5N z \"Rjúdžó\" na konvoj deseti lodí u Visakhapatnamu. Nákladní loď SS \"Dardanus\" (7726 tun) byla poškozena a její posádka ji opustila. Později se ale posádka vrátila a loď byla druhého dne při vlečení do Madrasu doražena japonskými hladinovými plavidly.\n\nV pondělí 6. dubna se Ozawův svaz rozdělil. Ráno toho dne byla letadlová loď zpozorována dvouplošným Wapiti Mk.V J9754 od 6. letky pobřežní obrany (nebo 104. letky/bývalé 4. letky pobřežní obrany) indického letectva. Při návratu narazil Wapiti na trojici „Zer“ z \"Rjúdžó\", která si ho ale nevšimla. Téhož dne \"Rjúdžó\" potopila (spolu s \"Jura\" a torpédoborcem \"Júgiri\") tři plavidla u Čandrapúru a Visakhapatnamu. Na potopení dvou z nich (2646tunový britský SS \"Sinkiang\" a 2073tunový holandský MV \"Van der Capellen\") se podílela letadla z \"Rjúdžó\" a třetí – britsko-indočínské společnosti patřící 3471tunová nákladní loď SS \"Taksang\" – byla potopena děly \"Rjúdžó\" a doprovodných plavidel. Dalších šest lodí bombardéry poškodily a zapálily tanker s benzínem. Celkem toho dne Ozawův svaz potopil 19 lodí, což představovalo 100 000 BRT. Bombardéry též napadly přístavy Visakhapatnamu a Coconada. Škody sice nebyly velké, ale nálety způsobily paniku mezi civilním obyvatelstvem a obě města se vylidnila.\n\nU indických břehů operovala \"Rjúdžó\" až do 9. dubna. Během této doby potopil Ozawův svaz další čtyři obchodní lodě. Dne 11. dubna zakotvila \"Rjúdžó\" v Singapuru, odkud již 13. dubna pokračovala do Kure. Cestou se 16. dubna zastavila v Cam Ranh a do Kure připlula 23. dubna. Podle Parshall & Tully, Hata & Izawa a Nowaka teprve nyní došlo k výměně A5M4 za A6M2.\n\nV Kure byla \"Rjúdžó\" 28. dubna umístěna do suchého doku, který opustila 6. května. Během této doby bylo kromě nezbytné údržby provedeno také poslední posílení protiletadlové výzbroje instalací dalších 25mm kanónů.\n\nDne 18. května vyplula z Kure a přes Saeki a Tokujamu doplula 25. května do Ominato na severu Honšú. Dne 26. května (nebo až 28. května, či dokonce až 30. května) vyplula k Aleutám. Svaz \"šóšó\" ( ~ kontradmirál) Kakudži Kakuty se skládal z lehkých letadlových lodí \"Rjúdžó\" a \"Džunjó\", mateřské lodě hydroplánů \"Kamikawa Maru\", těžkých křižníků \"Maja\", \"Takao\" a čtyř torpédoborců. \"Rjúdžó\" byla vlajkovou lodí \"šóšó\" Kakuty.\n\nSvaz se kvůli rychlosti doprovodného tankeru ke svému cíli přibližoval rychlostí pouhých 10 až 11 uzlů (18,5 až 20,4 km/h). Dne 2. června Kakutův svaz zpozorovala a nahlásila průzkumná PBY-5A Catalina od VP-42. Dne 3. června (Tokijského času) lodě dotankovaly palivo z tankeru.\n\nPozici \"hikótaičó\" zastával \"tai'i\" Masajuki Jamagami, který zároveň vedl palubní útočnou eskadru. \"Sentóki buntaičó\" byl \"tai'i\" Minoru Kobajaši.\n\nAleutský svaz \"čúdžó\" Boširo Hosogawy měl provést operaci AL k zajištění severního obranného perimetru Japonských ostrovů. Operace měla proběhnout současně s útokem na Midway (Operace MI). Hosogawovi podřízený Kakutův svaz měl za úkol napadnout Dutch Harbor. Ve 3:00 3. června (místního času, východně od datové hranice) byla \"Rjúdžó\" přibližně 180 mil (289,7/333,4 km) jihozápadně od Dutch Harboru, což byla pozice, ze které vyslaly obě letadlové lodě letouny první útočné vlny. Špatné počasí a hustá mlha sice až doposud ochránily japonské lodě před odhalením leteckým průzkumem, ale nyní ztěžovaly provedení útoku.\n\nPodle Nowaka vyslala \"Rjúdžó\" ve 2:43 do útoku 12 B5N2 a 6 A6M2, přičemž jedna B5N2 havarovala již při startu. Nad cíl měly přiletět ve 4:07. Dull ale píše o 14 B5N a třech stíhačích startujících ve 3:00, které nad cíl měly přiletět (navíc v redukovaném počtu: 9 B5N + doprovod) v 8:08 (!). Parshall & Tully a Creed uvádějí rovněž tři A6M2 a čtrnáct B5N2, včetně výčtu posádek, ale čas startu měl být 2:40 a čas přistání mezi 6:45 a 6:50.\n\nLetci z \"Rjúdžó\" byli jediní, kteří svůj cíl nalezli, neboť letouny z \"Džunjó\" se vrátily zpět kvůli nepříznivému počasí. Parshall & Tully k tomu uvádí, že dvě A6M2 z \"Džunjó\" se připojily k útočné vlně z \"Rjúdžó\" a pokračovaly s ní k cíli.\n\nPřibližující se útočnou vlnu z \"Rjúdžó\" zachytila na svém radaru zásobovací loď hydroplánů USS \"Gillis\", která varovala obránce Dutch Harboru. Proti Japoncům odstartovalo několik armádních P-40E Warhawk z Cold Bay, ale nestihly dorazit včas. Bombardéry zaútočily na palivové nádrže, radiostanici, nemocnici a kasárna Fort Mears. Stíhači se věnovaly zakotveným PBY-5A Catalinám od VP-41 a VP-42. Dvě Cataliny od VP-41 se pokusily odstartovat. Catalina LT (~ poručík) Jack Litseyho byla během startu zasažena a začala hořet, takže Litsey s ní najel na mělčinu, kde následně Catalina explodovala. Druhá Catalina ENS (~ podporučík) James T. Hildebranda útočícím stíhačům unikla, přičemž její palubní střelci si nárokovali sestřelení jednoho Zera. Japonské ztráty činily podle Dulla pouze jeden sestřelený bombardér. Rovněž Parshall & Tully uvádějí jednu ztracenou B5N2. Nowak a USSBS hovoří o jedné B5N2 ztracené při startu (posádka byla zachráněna) a navíc o Kogově stíhačce (viz Druhý útok na Dutch Harbor).\n\nPo prvním útoku vyslali Japonci v 9:45 druhou útočnou vlnu. Podle Parshall & Tully se na ní \"Rjúdžó\" podílela šesti A6M2 a šesti B5N, zatímco \"Džunjó\" přispěla dalšími celkem 21 stroji. Podle Nowaka šlo ale celkem o 24 letounů z obou nosičů. Podle Dulla tvořilo druhou vlnu 14 B5N, 15 D3A1, doprovod 12 A6M2 a čtyři pozorovací letouny. Dullova verze má ale tu slabinu, že druhá vlna startovala v době, kdy měla být (podle Dulla, nikoliv podle Nowaka, či Parshall & Tully) první vlna ještě ve vzduchu a tak měla \"Rjúdžó\" – pokud během operace AL nesla 18 B5N, jak píše Parshall & Tully – k dispozici již pouze šest B5N. To byly všechny B5N, které měl Kakuta k dispozici, neboť \"Džunjó\" žádné B5N nenesla.\n\nCílem druhé vlny měly být torpédoborce v Makushin Bay (), které objevil B5N z \"Rjúdžó\", ale kvůli špatné viditelnosti bombardéry cíl nenašly a v 10:50 se obrátily zpět. Jediný kontakt s nepřítelem představovalo setkání s několika P-40E, přičemž podle Dulla byl jeden \"Reisen\" sestřelen. Nowak píše, že všechna letadla z \"Rjúdžó\" se vrátila a Parshall & Tully neuvádí žádné ztráty ani u jedné letadlové lodě. Letouny přistály ve 12:00 a lodě zamířily na jihozápad.\n\nBěhem dne se obě letadlové lodě střídaly v udržování dvou až tříčlenné stíhací hlídky nad svazem, přičemž hlídky se střídaly po dvou hodinách. V 10:30 zpozoroval a nahlásil polohu Kakutova svazu armádní bombardér. V 17:00 zpozorovala Kakutův svaz Catalina LTJG (~ mladší poručík) Luciase Campbella od VP-42. Catalina se dostala na dostřel protiletadlových děl a rovněž se stala objektem zájmu hlídkujících stíhačů. Campbell ale dokázal uniknout do mraků a i když z prostřelených nádrží jeho Cataliny unikalo palivo, pokračoval ve sledování Kakutova svazu. Průběžně vysílal hlášení o svazu, ale jak se později ukázalo, Dutch Harbor žádné z nich nezachytil. Campbell sice stíhačům z obou letadlových lodí unikl, ale stejné štěstí neměla Catalina LTJG Jeana Cusicka od VP-41.\n\nBěhem noci ze 3. na 4. června obě letadlové lodě poskytly palivo ze svých nádrží torpédoborcům.\n\nRáno 4. června se Kakutův svaz pokusily napadnout dvě Cataliny ENS Marshalla Freerkse a LCDR (~ komandér–poručík) Charlese Perkinse od VP-42, ale obě byly poškozeny protiletadlovou palbou, aniž by dosáhly nějakého zásahu. Stíhači z \"Rjúdžó\" sestřelili další Catalinu od VP-42, kterou pilotoval LTJG Eugen Stockstill a jejíž posádka zahynula.\n\nPo útoku na Dutch Harbor měly Kakutovy lodě podpořit plánované vylodění na ostrovy Adak (později zrušeno) a Attu. Trvající nepříznivé počasí ale znemožnilo letecké operace proti pozicím na těchto ostrovech a tak byl pozdě odpoledne 4. června podniknut další nálet na Dutch Harbor. Dvě hodiny před útokem vyslala \"Rjúdžó\" dva B5N na meteorologický průzkum Dutch Harboru. Nowak píše, že \"Rjúdžó\" vyslala do útoku šest B5N1 (Dull hovoří o devíti) a pět A6M2. Výběr cílů v Dutch Harboru byl velmi chudý, jak dosvědčuje fakt, že opět byla bombardována již poškozená rafinerie, nemocnice a na mělčině usazená ubytovací loď \"SS Northwestern\", která byla zapálena. ENS Albert E. Mitchell od VP-42 se svojí PBY-5A odstartoval během náletu, ale stíhači z \"Rjúdžó\" jej sestřelili a následně postřelovali přeživší ve vodě. Nikdo nepřežil. Pro palubní skupinu \"Rjúdžó\" se podle Nowaka a USSBS nálet obešel beze ztrát, zatímco Parshall & Tully, Hata & Izawa, Lundstrom a Dull hovoří o sestřelení jedné stíhačky.\n\nOnou ztracenou stíhačkou bylo A6M2 DI-108 výrobního čísla 4593 \"itó hikó heisó\" ( ~ četař) Tadajoši Kogy, jehož ztrátu Nowak a USSBS připisují již k prvnímu náletu z 3. června. Podle Parshall & Tully se ale Koga měl z prvního náletu vrátit a měl se mu stát osudný až nálet 4. června a toto datum uvádí i Lundstrom, Hata & Izawa a Creed. Rovněž Dull hovoří o ztrátě A6M2 (i když nejmenuje pilota) až u druhého náletu na Dutch Harbor. Kogův \"Reisen\" byl poškozen protiletadlovou palbou – podle jedné verze jej zasáhla střelba z bočního střeliště jedné zakotvené Cataliny – a pilot byl nucen s ním nouzově přistát na ostrově Akutan. Při přistání s vysunutým podvozkem se ale \"Reisen\" převrátil a pilot se zabil. Později stíhačku nalezli Američané, kterým se tak poprvé dostal do rukou téměř nepoškozený exemplář obávané a dosud neznámé zbraně protivníka. Letoun byl rozebrán, převezen do Států, opraven a od 26. září 1942 testován Američany.\n\nBěhem útoku na Dutch Harbor byl Kakutův svaz napaden armádními B-17E vybavenými pumami a torpédonosnými B-26A od 28th CG (\"Composite Group\" ~ složená skupina). \"Capt\" (~ kapitán) George W. Thornborough se svým B-26 od 73rd BS si za cíl vybral \"Rjúdžó\". Přeletěl nad letadlovou lodí, ale své torpédo Bliss-Leavitt Mark 13 odhodil příliš pozdě, takže to dopadlo do vody až na druhé straně \"Rjúdžó\". Žádná loď nebyla zasažena a Američané přišli toho dne o dva letouny: B-17E s/n 41-9084 Thomase Mansfielda od 36th BS, který se stal pravděpodobně obětí dělostřelců z \"Takao\", a B-26 s/n 40-1408 \"Capt\" Thornborougha, který se nevrátil z druhého pokusu o útok na japonský svaz.\n\nPo přistání útočné vlny zamířily obě letadlové lodě na jih, aby nahradily ztrátu Nagumových letadlových lodí v bitvě u Midway, ale o několik hodin později byl rozkaz zrušen a celá operace odvolána. Během 6. června našly Kakutův svaz další další tři americké průzkumné letouny, ale pokaždé je hlídkující stíhači zahnali. \"Rjúdžó\" pak spolu se zbytkem Kakutova svazu vyčkávala 600 mil (965,6/1111,2 km) jiho-jihozápadně od Kiska a nakonec se 24. června vrátila do Ominato.\n\nJiž 28. června vyplula \"Rjúdžó\" z Ominato, aby spolu s \"Džunjó\", \"Zuihó\", \"Zuikaku\" a doprovodem hlídkovala východně od 160. stupně východní délky mezi Kurilskými a Aleutskými ostrovy.\n\nDne 13. července zakotvila v Kure a zde jí také následujícího dne zastihla velká pomidwayská reorganizace loďstva. \"Rjúdžó\" byla spolu s letadlovou lodí \"Hijó\" přidělena k 2. divizi letadlových lodí 3. loďstva. Již 8. srpna ale byla přidělena k 1. divizi letadlových lodí 3. letecké floty. Došlo k posílení palubní stíhací skupiny na 24 strojů a naopak k redukci počtu palubních útočných letounů na devět kusů. Dne 15. srpna přeplula \"Rjúdžó\" z Kure do Haširadžimy, odkud následujícího dne pokračovala – spolu se \"Šókaku\" a \"Zuikaku\" – do jižního Pacifiku ke Guadalcanalu.\n\nNa poslední misi vyplula \"Rjúdžó\" s 24 A6M2 a devíti B5N2. Pozici \"hikótaičó\" zastával veterán od Korálového moře (velitel palubní skupiny \"Šóhó\") \"tai'i\" Kendžiró Nótomi. \"Sentóki buntaičó\" byl \"tai'i\" Masao Iizuka, který předtím sloužil na letadlové lodi \"Kaga\". Útočné eskadře velel poručík Biniči Murakami. Mezi piloty bylo i několik veteránů od Midway a Aleut.\n\nVe 4:00 24. srpna se letadlová loď oddělila severně od Guadalcanalu od Nagumovy \"Kidó Butai\" (která potom ještě dvě hodiny pokračovala severo–severozápadním kurzem) a zamířila na jih. Doprovázel jí těžký křižník \"Tone\", který byl zároveň vlajkovou lodí \"šóšó\" Čúiči Hary, a torpédoborce \"Amacukaze\" a \"Tokicukaze\". \"Rjúdžó\" byla pověřena provedením útoku na Hendersonovo letiště a její letouny potom měly buďto přistát na letadlové lodi, nebo na Buka. Její kapitán \"taisa\" ( ~ námořní kapitán) Tadao Kató ale přesvědčil Haru, že by se letouny měly vrátit na svoji loď a \"Rjúdžó\" tak na ně bude čekat 200 námořních mil (370,4 km) severně od Guadalcanalu. To se jí nakonec stalo osudným…\n\nV 9:35 nahlásila PBY-5A Catalina 23-P-5 (volací znak 5V37) \"ENS\" (~ podporučík) Gale C. Burkeyho od VP-23 zpozorování „jedné letadlové lodě, dvou křižníků a čtyř torpédoborců“ na pozici – \"Rjúdžó\" se tak stala první japonskou letadlovou lodí, jejíž pozice byla odhalena. O pár minut později odvysílala 23-P-5 další zprávu, ve které se hovořilo o „jedné letadlové lodi, dvou těžkých nebo lehkých křižnících a jednom torpédoborci“. To už ale Japonci zjistili přítomnost slídila a na Catalinu zaútočily dva \"Reiseny\" \"itó hikó heisó\" Noboru Okugawy a Takeo Okumury. Catalina jim dokázala unikat celou hodinu, až jim nakonec v 11:05 zmizela v mracích.\n\nRovněž Catalina 23-P-7 (volací znak 7V37) \"ENS\" James E. Spragginse nahlásila kontakt s jedním křižníkem a čtyřmi neidentifikovanými plavidly severovýchodně od pozice udané 23-P-5, který se mohl vztahovat buďto k \"Rjúdžó\" a nebo k Tanakově konvoji.\n\nVe 12:00 24. srpna dosáhla \"Rjúdžó\" plánované pozice pro start svých letadel 200 námořních mil (370,4 km) severně od Guadalcanalu. Ve 12:20 začalo startovat šest B5N2 a šest A6M2 první vlny, které hned následovalo dalších devět A6M2 druhé vlny. Ve 12:48 již byly všechny stroje ve vzduchu. Každý B5N2 nesl šest 60kg bomb, zatímco \"Reiseny\" měly jenom svoje palubní zbraně. Dvěma \"šótai\" bombardérů velel \"buntaičó\" Murakami a dvěma eskortním \"šótai\" (12. a 17.) velel \"hikó heisóčó\" Kacuma Šigemi. Druhé vlně složené z 11., 13. a 14. \"šótai\" velel \"hikótaičó\" Nótomi.\n\nVe 13:20 se letouny z \"Rjúdžó\" na své cestě ke Guadalcanalu na chvíli objevily na radaru USS \"Saratoga\", která od nich byla vzdálena 112 námořních mil (207,4 km) směrem 170°. B5N2 letěly v letové hladině 3000 metrů. Přeletěly ostrovy Malaita a Florida a poblíž cíle přešly do mírného sestupného letu.\n\nAmeričané tehdy ještě na Guadalcanalu neměli radar a tak prvním varováním pro Hendersonovo letiště byl až vizuální kontakt hlášený jedním ze čtyř hlídkujících F4F-4 Wildcat od VMF-223. Proti Japoncům odstartovalo dalších deset F4F-4 od VMF-223 (čtyři z nich pilotované piloty VMF-212). Přidaly se také dvě armádní P-400 od 67. stíhací squadrony. Ve 14:23 došlo k prvnímu souboji, mezi dvěma hlídkujícími Wildcaty a překvapenými Šigemiho \"Reiseny\".\n\nVe 14:28 zpozorovali američtí dělostřelci přilétávající bombardéry a 90mm děla M1A1 protiletadlové baterie E 3. obranného praporu zahájila palbu. Dělostřelci nalétávající bombardéry identifikovali jako dvoumotorové stroje a rovněž stíhači po boji hlásili, že se střetli i s dvoumotorovými letouny. Ve skutečnosti se ale žádné japonské dvoumotorové stroje nad Guadalcanalem po celý 24. srpen nevyskytly, neboť 24 bombardérů G4M1 z Rabaulu se pro špatné počasí vrátilo zpět.\n\nVe 14:30 odhodily bombardéry své pumy, které ale dopadly relativně bez účinku poblíž postavení baterie 90mm protiletadlových děl. Nótomiho \"Reiseny\" se chystaly postřelovat letiště, ale dostaly se do souboje s Wildcaty a P-400. Bombardéry po odhozu otočily zpátky k severu, ale ve 14:33 na ně zaútočilo několik Wildcatů. Šigemiho doprovodné \"Reiseny\" jim přiletěly na pomoc, ale do jejich příletu stihli Američané sestřelit všechny tři bombardéry 2. \"šótai\". Navíc B5N2 \"itó hikó heisó\" Takamori Sató z 1. \"šótai\" byla těžce poškozena a Sató s ní musel nouzově přistát na ostrově Ndai severně od Malaita. Posádku druhý den zachránil torpédoborec \"Močizuki\".\n\nVedle posádek tří B5N2 přišli Japonci ještě o tři \"Reiseny\" a dva jejich piloty: \"nitó hikó heisó\" Džinsaku Nodžima ze 17. \"šótai\" první vlny byl sestřelen hned ve 14:23, \"itó hikóhei\" Šúdži Išihara ze 13. \"šótai\" druhé vlny padl za oběť P-400 nad letištěm a pouze \"itó hikó heisó\" Okumura z 11. \"šótai\" dokázal se svým \"Reisenem\" přistát na Guadalcanalu a dosáhnout japonských pozic. Japonci si nárokovali sestřelení 15 amerických stíhaček, ale ve skutečnosti přišli Američané pouze o tři Wildcaty a dva piloty. Rovněž americké nároky byly značně přehnané: celkem 19 strojů. Celkově ale vyšli ze střetnutí vítězně Američané, neboť Japonci nedokázali vážněji poškodit letiště a sami utrpěli značné ztráty.\n\nKrátce poté, co ve 12:48 odstartoval poslední stroj druhé vlny, přistála na \"Rjúdžó\" hlídka tří \"Reisenů\". Šlo o 16. \"šótai\", kterou vedl \"hikó heisóčó\" Akira Marujama. \"Rjúdžó\" tak po odletu obou útočných vln zůstalo celkem devět \"Reisenů\" a tři B5N2. Ve 13:41 zpozorovaly hlídky na japonských lodích Catalinu 23-P-3 (volací znak 3V37). Ta ve 14:05 odvysílala zprávu o Harově svazu, která jej ale umísťovala na pozici – tedy 60 námořních mil (111,1 km) severovýchodně od Američany předpokládané pozice, kterou Američané odhadli na základě hlášení z 23-P-5. Tou dobou také \"Saratoga\" vyslala svoji údernou skupinu proti \"Rjúdžó\", která ale směřovala k původně odhadnuté pozici.\n\nKolem 14:40 byla \"Rjúdžó\" a její doprovod zpozorována dvěma průzkumnými TBF-1 Avengery od VT-3 z USS \"Enterprise\". \"LCDR\" (~ komandér–poručík) Charles M. Jett (6-T-1) a jeho číslo \"ENS\" Robert J. Bye (6-T-6, BuNo 00446) nahlásili navázaný kontakt na pozici a začali stoupat do 12 000 stop (3657,6 m), aby mohli \"Rjúdžó\" napadnout pumami. Ve stejnou dobu \"Rjúdžó\" zpozorovala i dvoučlenná hlídka SBD-3 Dauntless od VS-5 z \"Enterprise\" ve složení \"LT\" (~ poručík) Stockton B. Strong a \"ENS\" Gerald S. Richey. Ti se ale pouze přiblížili na vzdálenost pěti námořních mil (9,3 km), odeslali hlášení o kontaktu a odletěli.\n\nVe 14:55 hlídka na torpédoborci \"Amacukaze\" zpozorovala Avengery Jetta a Bye, které ale mylně identifikovala jako B-17! I když oba TBF byly ještě mimo účinný dostřel, zahájil \"Amacukaze\" palbu, aby na nebezpečí upozornil zbývající lodě. Jeho příkladu brzo následovaly \"Tone\" i \"Tokicukaze\". \"Rjúdžó\" se natočila proti větru a vyslala do vzduchu tři \"Reiseny\" 18. \"šótai\" vedené \"itó hikó heisó\" Teruo Sugijamou a jednu B5N2 na protiponorkovou hlídku. Ve 14:58 shodili Jett a Bye každý své dvě 500lb (226,8 kg) pumy, které explodovaly 150 metrů za \"Rjúdžó\".\n\nZ můstku \"Amacukaze\" sledoval jeho velitel \"čúsa\" ( ~ fregatní kapitán) Tameiči Hara počínání \"Rjúdžó\" a nestačil se divit. Se starostmi o svého svěřence a naštvaný na neschopnost velení leteckých operací na \"Rjúdžó\" rozkázal signalizovat semaforem:\n\nV japonském císařském námořnictvu naprosto bezprecedentní zpráva byla určena Harovu spolužákovi z námořní akademie, který sice neměl na starosti letecké operace, ale Hara se na něj spoléhal, že dokáže zburcovat velení \"Rjúdžó\". Kiši po chvíli signalizoval odpověď:\n\nPo tomto incidentu vyslala \"Rjúdžó\" do vzduchu znovu 16. \"šótai\", která ale nyní sestávala z pouhých dvou \"Reisenů\", neboť Marujamův stroj nebyl letuschopný.\n\nTřetí průzkumnou dvojicí z \"Enterprise\", která navázala kontakt s \"Rjúdžó\" byla smíšená dvojice jednoho SBD-3 (6-S-18, BuNo 03309) \"ENS\" Johna H. Jorgensona od VS-5 a jednoho TBF-1 (6-T-14, BuNo 00433) \"ENS\" Harolda L. Bingamana od VT-3. Ti zpozorovali \"Rjúdžó\" kolem 15:00, ale byli zahnáni hlídkujícími stíhači. Čtvrtou hlídkou, která se v 15:00 objevila poblíž, byla dvojice TBF-1 od VT-3: \"LT\" John N. Myers (6-T-5) a \"Mach.\" Harry L. Corl (6-T-13). Oba nejprve chtěli zaútočit na \"Tone\", ale pak si všimli letadlové lodě. Hlídkující stíhači Jukuo Mijauči a Isamu Jošiwara ze 16. \"šótai\" si všimli dvojice Avengerů a zaútočili na ni. Meyers dokázal Jošiwarovi uniknout. Corl se stal cílem Mijaučiho, ke kterému se přidal Kendži Kotani (18. \"šótai\") a společně Corla sestřelili.\n\nHlášení průzkumných skupin z \"Enterprise\" navedla na \"Rjúdžó\" údernou skupinu \"CDR\" (komandér) Harryho D. Felta ze \"Saratoga\". Ta se skládala z jednoho velitelského SBD-3, patnácti SBD-3 od VS-3 a čtrnácti nebo třinácti SBD-3 od VB-3. Každý nesl 1000lb (453,6 kg) pumu. Doplňovalo je sedm TBF-1 od VT-8 vyzbrojených torpédy Bliss-Leavitt Mark 13. Feltova skupina, letící ve výšce 15 000 stop (4572 m) bez stíhacího doprovodu, se k \"Rjúdžó\" blížila od jihovýchodu a poprvé ji zpozorovala v 15:36. Felt se rozhodl zaútočit od severovýchodu. VS-3 vedená \"LCDR\" Louis J. Kirnem, část VB-3 vedená \"LCDR\" Dewittem W. Shumwayem a šest strojů VT-8 \"LT\" Bruce L. Harwooda měli napadnout letadlovou loď, zatímco zbývajících šest SBD VB-3 a jeden TBF měly napadnout \"Tone\". Nakonec se ale útok vyvinul jinak, než jak bylo plánováno.\n\nJakmile Japonci zpozorovali hrozící nebezpečí, natočila se \"Rjúdžó\" proti větru a vyslala do vzduchu poslední dva zbývající letuschopné stíhače 15. \"šótai\". Tím počet hlídkujících \"Reisenů\" stoupl na sedm strojů. Na letadlové lodi tak zůstaly již jenom dvě B5N2, které byly vytaženy na palubu a dva \"Reiseny\". Jeden \"Reisen\" byl uložen jako náhradní, zatímco druhý byl uzemněný Marujamův stroj. Doprovodná plavidla zaujala – v císařském námořnictvu standardní – pozici pro případ leteckého útoku a plula nyní rozmístěná kolem letadlové lodě ve vzdálenosti 5000 metrů. Tato formace sice – na rozdíl od Američany preferovaných semknutých skupin – každému plavidlu ponechávala dostatek místa pro manévrování, ale neumožňovala soustředit palbu ze všech plavidel. Vzhledem k efektivnímu dostřelu 127mm a 25mm protiletadlových děl tak byla de facto každá loď odkázána sama na sebe.\n\nNejprve se v 15:50 na \"Rjúdžó\" vrhlo patnáct SBD VS-3 z výšky 14 000 stop (3267,2 m), následovaných částí VB-3 a \"CDR\" Feltonem. Stíhačky z leteckého krytí byly příliš nízko, než aby proti nim zasáhly. Teprve až když se bombardéry zbavily svého nákladu, se Sugijama, Bandó, Mijauči a Jošiwara vrhli na VB-3 nízko u hladiny a poškodili Dauntless \"ENS\" William A. Behra. Kapitán Kató se s \"Rjúdžó\" všem pumám vyhnul ostrou zatáčkou doprava. Několik pum dopadlo těsně vedle, ale žádná nezasáhla. Felt si sice nárokoval zásah vzadu na pravoboku, ale i jeho puma pravděpodobně jenom těsně minula. Když Felt viděl neuspokojivý výsledek snažení svých pilotů, povolal na pomoc i zbývajících šest strojů VB-4, které měly napadnout \"Tone\". Šestice, kterou vedl \"LT\" Harold S. Bottomley, zaznamenala pravděpodobně tři zásahy: jedna puma zasáhla letovou palubu vepředu na pravoboku a dvě na zádi po jedné na pravoboku a levoboku. Kapitán Kató později ve svém hlášení jakýkoliv zásah pumami popřel, ale všeobecně se jeho tvrzení nevěří.\n\nBěhem náletu střemhlavých bombardérů klesly torpédonosné Avengery z výšky 12 000 stop (3267,2 m) k hladině a rozdělily se na dvě skupiny. Tři Avengery vedené \"LT\" Harwoodem zaútočily na \"Rjúdžó\" z pravoboku, další dva z levoboku a zbývající dva si vybraly za cíl \"Tone\". Na Avangery zaútočili zbývající tři stíhači, ale žádný Avenger se jim sestřelit nepodařilo. Harwoodowa sekce si nárokovala jeden jistý a dva pravděpodobné zásahy na \"Rjúdžó\", zatímco ostatní torpéda minula. Podle japonských pramenů byla \"Rjúdžó\" zasažena pouze jedním torpédem Mark 13 vzadu na pravoboku. Zásah vyřadil strojovnu a zablokoval kormidlo. Loď pokračovala v zatáčení doprava, ale zpomalovala, až se nakonec úplně zastavila.\n\nJaponští stíhači si nárokovali patnáct sestřelených Američanů, ale ve skutečnosti \"Saratoga\" nad \"Rjúdžó\" nepřišla ani o jediný stroj. Několik jich ale kvůli vyčerpání paliva muselo přistát poblíž mateřské lodě. Rovněž na americké straně se hojně přehánělo. Kromě zničení letadlové lodě a torpédování „lehkého křižníku“ si letci ze \"Saratoga\" nárokovali sestřelení jednoho „Zera“ a jedné B5N2. Všechny \"Reiseny\" ale utkání s Američany přežily a i protiponorková B5N2 v pořádku přistála v Buka.\n\nNáklon na pravobok brzy přesáhl 20 ° a v 16:00 kapitán Kató nechal odvysílat zprávu vracející se úderné vlně, aby přistála v Buka. Jediný rádiem vybavený stroj byl ale sestřelen a tak vracející se piloti nevěděli, že nebudou mít kde přistát. V 16:08 nařídil \"šóšó\" Hara ústup k severu, ale toho již \"Rjúdžó\" nebyla schopna. Později proto \"Tone\" signalizoval oběma torpédoborcům, aby převzaly posádku. V 17:15 byl vydán rozkaz k opuštění lodě. Než ale mohly oba torpédoborce začít s přebíráním posádky, byl vyhlášen další letecký poplach. Ten se ale ukázal být planým: šlo o první tři \"Reiseny\" vracející se z Guadalcanalu. Všechny přistály na hladině, přičemž jednoho pilota zachránil \"Amacukaze\" a zbývající dva \"Tokicukaze\".\n\nKdyž torpédoborce přirazily k letadlové lodi a chystaly se začít přebírat její posádku, objevilo se v 18:10 několik B-17E \"Maj\" Ernesta R. Manierra od 11th BG z Espiritu Santo. Podle Hary se jednalo o dva bombardéry, ale Salecker a Lundstrom píší o trojčlenné formaci. Jejich piloti si sice podle Saleckera nárokovali čtyři zásahy při druhém průletu (podle Lundstroma nárokovali pouze jeden a Hara mluví pouze o jednom průletu), ale jejich pumy ve skutečnosti dopadly neškodně do vody a tak po tomto přerušení mohly záchranné práce pokračovat. B-17 nezůstaly nepovšimnuty stále ještě hlídkujícími \"Reiseny\" a velitelé \"šótai\" Iizuka, Sugijama a Jošizawa (navrátilec z útočné vlny) si nárokovali společný sestřel jedné B-17. Všechny létající pevnosti ale stíhačům unikly a jedinou ztrátou tak byla B-17E s/n 41-2610 \"1st Lt.\" (~ nadporučík) Roberta D. Guenthera, která havarovala při návratu během nočního přistání.\n\nNáklon na pravobok dosáhl již 40 ° a vše bylo zničené požárem. \"Amacukaze\" přirazil k pravoboku \"Rjúdžó\", takže hrozilo, že ho potápějící se letadlová loď stáhne pod sebe. Mezi \"Rjúdžó\" a \"Amacukaze\" byla položena prkna a více než 300 členů posádky \"Rjúdžó\" – včetně kapitána Kató – po nich přešlo na palubu torpédoborce. Když byla evakuace dokončena, vyrazil \"Amacukaze\" plnou parou pryč od potápějící se lodě. Uplul ale pouhých 500 metrů a \"Rjúdžó\" se ve 20:00 převrátila a potopila na pozici , 106 námořních mil (196,3 km) severně od Tulagi.\n\nTorpédoborce a \"Tone\" potom ještě nějaký čas strávily vyzvedáváním přeživších z moře. Tully uvádí, že zahynulo celkem 120 důstojníků a mužů posádky, zatímco Nowak uvádí přibližně 630 obětí. Mezi padlými na palubě \"Rjúdžó\" byl pravděpodobně i stíhací pilot a veterán z \"Kagy\" od Midway \"itó hikóhei\" Macutaró Takaoka. Během záchranných prací se vrátil zbytek letounů od Guadalcanalu. Přistály na hladině a jejich posádky byly také zachráněny. Stejně tak byly vyzvednuti i piloti hlídkujících \"Reisenů\", kteří museli po vyčerpání paliva rovněž sednout na hladinu. Tak japonské císařské námořní letectvo přišlo kromě jedné letadlové lodě i o téměř všechny její letouny, neboť pouze B5N2 z protiponorkové hlídky přistála na ostrově Buka.\n\nDne 10. listopadu 1942 byla \"Rjúdžó\" vyškrtnuta ze seznamu lodí japonského císařského námořnictva.\n\nBěhem dokončovacích prací dohlíželi na vystrojení lodě tito \"taisa\" ve funkci vrchního dozorce dokončovacích prací ( \"gisó inčó\"):\n\nPo zařazení \"Rjúdžó\" do služby se na ní ve funkci kapitána ( \"kančó\") vystřídalo těchto deset \"taisa\":\n\n\nSeznam \"sentóki buntaičó\" není kompletní, neboť chybí údaje o velitelích stíhací \"buntai\" před listopadem 1936 a v období od července 1938 do listopadu 1940.\n\nBěhem více než devítileté služby působilo na \"Rjúdžó\" i několik pilotů, kterým je přisuzováno sestřelení nejméně pěti letounů protivníka a které by proto jejich západní protějšci označili za stíhací esa. Japonské záznamy ale zpravidla neuváděly osobní úspěchy jednotlivých pilotů a navíc mnoho záznamů bylo na konci války v Pacifiku zničeno. V následujícím seznamu jsou uvedeni někteří piloti, kteří sloužili na \"Rjúdžó\" a dříve či později dosáhli (císařským námořním letectvem nepoužívaného) statutu esa. V seznamu mohou chybět případná esa, která dosáhla pět až deset sestřelů, neboť Hata & Izawa uvádí většinou pouze esa s minimálně 11 sestřely.\n\n\n"}
{"id": "365317", "url": "https://cs.wikipedia.org/wiki?curid=365317", "title": "Rjúdžó", "text": "Rjúdžó\n\nJako Rjúdžó (: 龍驤 „Vzpínající se drak“) byly pojmenovány tyto lodě japonského císařského námořnictva:\n\n"}
{"id": "365321", "url": "https://cs.wikipedia.org/wiki?curid=365321", "title": "Mistrovství světa v ledním hokeji 1967", "text": "Mistrovství světa v ledním hokeji 1967\n\n34. mistrovství světa a 45. mistrovství Evropy v ledním hokeji probíhalo ve dnech 18. – 29. března 1967 ve Vídni v Rakousku.\n\nVe Vídni se hrály tři skupiny, jednokolově, systémem každý s každým. Vítěz skupiny A se stal mistrem světa, poslední tým sestoupil do skupiny B. Podobný model platil i v nižších skupinách - první mužstvo v tabulce se posunulo o skupinu výše, poslední ze skupiny B klesl do skupiny C.\nSoučasně s MS byly výsledky evropských mužstev ve skupině A započítány jako Mistrovství Evropy.\n\nNemilým šokem pro příznivce ČSSR byla prohra s Finy a fakt, že v soubojích s týmy silné čtyřky (SSSR, Švédsko, Kanada) vytěžili naši hráči jen dvě remízy. Sovětský svaz vyhrál turnaj bez ztráty jediného bodu a žádný ze soupeřů mu nedokázal v zápase dát víc než dvě branky.\nTýmy USA a NDR se rozešly smírně, ovšem v tomto zápase nepadl ani jeden gól!\nRekordní výsledek: SSSR - Německo 16:1\nDvouciferné výsledky zaznamenali statistici na MS hned tři.\nNejslušnějším týmem mistrovství byli Finové, nejtrestanější Američané.\nNejvětší dohady byly kolem vítězné branky SSSR v zápase s Kanadou - poražení tvrdili, že Staršinov dostal přihrávku přes dvě čáry, což odporovalo pravidlům. Světlo do této situace nevnesl ani opakovaný televizní záznam.\n\nRozlosování turnaje proběhlo tak, že se nejdříve utkaly týmy papírově silné čtveřice (SSSR, ČSSR, Švédsko, Kanada) se soupeři, o kterých se předpokládalo, že zaujmou druhou polovinu tabulky. Československý tým si poradil s oběma německými výběry, ale po celkem jasném vítězství nad Američany přišla sprcha v podobě prohry s Finskem 1:3. Pro naše hráče a příznivce bylo toto sousto ještě víc hořké, když si uvědomíme, že Finy trénoval bývalý reprezentant Gustav Bubník. Tým postihla absence zraněného Jaroslava Holíka a především tragický výkon v první třetině, v neposlední řadě ale naprostá střelecká neschopnost. Následovala taktická bitva s Kanadou, v níž jsme museli dotahovat vedení země javorového listu (a to Kanaďanům nebyl uznán ve druhé třetině gól pro postavení Cussona v brankovišti). V závěru měli naši hráči více sil, ale osobní trest pro Jaroslava Holíka jejich snahu přibrzdil natolik, že se už nedokázali prosadit. Starší z bratrů Holíků navíc netrefil ve vypjatém závěru opuštěnou kanadskou branku. Porazit jsme nedokázali ani Švédy, ačkoliv jsme brilantní první třetinou dokázali, že se ještě chceme poprat o medaili. Nakonec jsme se ale museli moc snažit, abychom vydřeli remízu - postaral se o to necelé tři minuty před koncem Golonka. Závěrečné utkání s dominující \"sbornou\" SSSR nám sice ještě mohlo přinést stříbro, ale Černyševův výběr po mírných komplikacích v utkání s Kanadou už žádné zdramatizování děje nepřipustil. Naše naděje trvala jen první třetinu, sice jsme vedli, ale pouhých 14 sekund, Jiřík potom na začátku třetí části hry ještě vyrovnal, ale to bylo pořád málo. Navíc favorit dvěma brankami v rozmezí dvou minut zápas definitivně rozhodl. Oba týmy předvedly pak hlavně v závěru hru plnou hrubých zákroků a prim v tomto směru hráli především Jaroslav Holík a Alexandr Ragulin. O naší porážce rozhodl také fakt, že jsme nedokázali využít pětiminutovou přesilovku při vyloučení Kuzkina.\n\nŠampionát přinesl další pokles výkonnosti mužstva USA, které sice porazilo Švédy, ale nedokázalo si poradit s východoněmeckou reprezentaci. Ta navíc v duelu o bytí a nebytí vysoko přehrála své západní sousedy 8:1 a vybojovala si další právo setrvat v elitní skupině. Rozháraně působil i švédský výběr, který dostal od SSSR nelichotivý výprask 1:9. Hráči Tre Kronor si však spravili chuť vítězstvím nad Kanadou, které jim přineslo stříbrné medaile.\n\n SSSR – Finsko 8:2 (2:0, 3:1, 3:1)\n\n18. března 1967 (10:00) – Vídeň (Wiener Stadthalle)\nBranky SSSR: 1:04 Alexandr Almetov, 9:04 Vjačeslav Staršinov, 28:52 Viktor Kuzkin, 29:48 Viktor Polupanov, 34:41 Anatolij Firsov, 40:44 Anatolij Firsov, 45:21 Alexandr Almetov, 52:03 Viktor Jaroslavcev\nBranky Finska: 43:41 Pekka Kuusisto, 28:18 Lasse Oksanen\nRozhodčí: Kořínek, Baťa (TCH)\nVyloučení: 4:4\n\nSSSR: Konovalenko (Zinger) – Kuzkin, Davydov, Ragulin, Ivanov, Nikitin, Zajcev – Jakušev, Alexandr Almetov, Alexandrov – Jaroslavcev, Staršinov, Majorov – Vikulov, Polupanov, Firsov.\n\nFinsko: Lahtinen – Numminen, Marjamäki, Kuusisto, Määttänen – Vehmanen, Wahlsten, Esa Peltonen – Oksanen, Jorma Peltonen, Hakanen – Reunamäki, Kilpiö, Keinonen – Mesikämmen.\n\n18. března 1967 (14:00) – Vídeň (Wiener Stadthalle)\nBranky Československa: 1:09 Jan Havel, 12:46 Jozef Golonka, 18:20 Jan Havel, 34:19 Ivan Grandtner, 50:41 Stanislav Prýl, 53:38 Jiří Holík\nBranky SRN: 26:07 Peter Lax, 29:05 Will Leitner\nRozhodčí: Wiking, Dahlberg (SWE)\nVyloučení: 2:3 (1:1)\n\nČSSR: Vladimír Nadrchal – František Tikal, František Pospíšil, Ladislav Šmíd, Jan Suchý – Ivan Grandtner, Václav Nedomanský, Josef Černý – Stanislav Prýl, Jaroslav Holík, Jiří Holík – Jan Havel, Jozef Golonka, Jiří Kochta.\n\nSRN: Heinz Schmengler – Heinz Bader, Rudolf Thanner, Horst Röss, Leonard Waitl – Peter Lax, Kurt Schloder, Josef Reif – Lorenz Funk, Horst Ludwig, Alois Schloder – Bernd Kuhn, Heinz Weissenbach, Will Leitner.\n\n18. března 1967 (17:00) – Vídeň (Wiener Stadthalle)\nBranky Švédska: 3:54 Nils Johansson, 18:41 Roland Stoltz, 24:53 Nisse Nilsson\nBranky USA: 15:12 Terry Casey, 16:41 Len Lilyholm, 29:16 Tom Hurley, 49:22 Martin Howe\nRozhodčí: Van Deelen (CAN), Snětkov (URS)\nVyloučení: 11:7\n\nŠvédsko: Holmqvist – Stoltz, Nils Johansson, Blomé, Carlsson, Määttä, Nordlander – Pettersson, Nisse Nilsson, Öberg – Stig-Göran Johansson, Sterner, Palmqvist – Lindberg, Henriksson, Lars-Göran Nilsson.\n\nUSA: Wetzel – Ross, Howe, Curie, Brooks – Falkman, Tschida, Lillyholm – Naslund, Casey, Cunnif – Miller, Hurley, Melnychuk – Woog, Metzen.\n\n18. března 1967 (15:00) – Vídeň (Donaupark-WIG Halle)\nBranky Kanady: 0:37 Marshall Johnson, 18:01 Bill MacMillan, 21:46 Adolfo Tambellini, 36:42 Morris Mott, 41:36 Ted Hargreaves, 45:02 Adolfo Tambellini\nBranky NDR: 13:50 Dieter Kratzsch, 40:09 Bernd Karrenbauer, 52:46 Bernd Hiller\nRozhodčí: Daily (USA), Braun (SUI)\nVyloučení: 3:2\n\nKanada: Martin – O‘Malley, Conlin, McKenzie, Bownass, Brewer – Johnston, Huck, Mott – Begg, Dineen, Cusson – McMillan, Bourbonais, Tambellini – Hargreaves.\n\nNDR: Kolbe – Buder, Novy, Plotka, Voigt – Noack, Poindl, Franke – Kratzsch, Fuchs, Prusa – Hiller, Ziesche, Karrenbauer.\n\n19. března 1967 (17:00) – Vídeň (Wiener Stadthalle)\nBranky Kanady: 11:29 Fran Huck, 15:11 Adolfo Tambellini, 36:30 Jean Cusson, 45:05 Adolfo Tambellini, 51:44 Roger Bourbonnais\nBranky Finska: 4:49 Reijo Hakanen\nRozhodčí: Kořínek, Baťa (TCH)\nVyloučení: 9:6\n\nKanada: Martin – O‘Malley, Conlin, McKenzie, Bownass, Begg, Brewer – Johnston, Huck, Mott – Tambellini, Bourbonais, Cusson - McMillan, Dineen, Hargreaves.\n\nFinsko: Lahtinen – Määttänen, Kuusisto, Numminen, Marjamäki – Vehmanen, Oksanen, Hakanen - Reunamäki, Esa Peltonen, Wahlsten – Mesikämmen, Keinonen, Kilpiö.\n\n19. března 1967 (14:00) – Vídeň (Wiener Stadthalle)\nBranky SSSR: 3:33 Venjamin Alexandrov, 6:23 Venjamin Alexandrov, 15:25 Alexandr Ragulin, 34:19 Alexandr Almetov, 37:44 Vladimir Vikulov, 55:01 Alexandr Ragulin, 58:10 Vjačeslav Staršinov\nBranky USA: 51:31 Donald Ross, 53:01 Doug Woog\nRozhodčí: Dahlberg (SWE), Braun (SUI)\nVyloučení: 6:7 + Martin Howe (USA) na 10 minut.\n\nSSSR: Konovalenko – Ragulin, Ivanov, Kuzkin, Davydov, Nikitin, Zajcev – Jakušev, Alexandr Almetov, Alexandrov – Jaroslavcev, Staršinov, Majorov – Vikulov, Polupanov, Firsov.\n\nUSA: Wetzel – Ross, Howe, Curie, Brooks – Lillyholm, Tschida, Falkman - Miller, Hurley, Melnychuk - Naslund, Casey, Woog.\n\n20. března 1967 (14:00) – Vídeň (Wiener Stadthalle)\nBranky Československa: 2:20 Stanislav Prýl, 17:43 Jan Havel, 19:10 Jaroslav Holík, 24:16 Jan Havel, 31:45 Jozef Golonka, 45:31 Jiří Holík\nBranky NDR: nikdo\nRozhodčí: Van Deelen (CAN), Daily (USA)\nVyloučení: 4:7 (2:0)\n\nČSSR: Jiří Holeček – Jan Suchý, František Tikal, Oldřich Machač, František Pospíšil – Ivan Grandtner, Václav Nedomanský, Josef Černý – Stanislav Prýl, Jaroslav Holík, Jiří Holík – Jan Havel, Jozef Golonka, Jaroslav Jiřík – Jiří Kochta.\n\nNDR: Peter Kolbe (Klaus Hirche) – Helmut Novy, Manfred Buder, Jürgen Schmutzler, Dieter Voigt – Bernd Hiller, Joachim Ziesche, Bernd Karrenbauer - Dieter Kratzsch, Lothar Fuchs, Peter Prusa – Rainer Tudyka, Bernd Poindl, Rudiger Noack – Wolfgang Plotka, Joachim Franke.\n\n20. března 1967 (20:30) – Vídeň (Wiener Stadthalle)\nBranky Švédska: 20:48 Lars-Göran Nilsson, 47:58 Carl-Göran Öberg, 58:41 Carl-Göran Öberg\nBranky SRN: Peter Lax\nRozhodčí: Seglin, Snětkov (URS)\nVyloučení: 5:6 + Ulf Sterner (SWE) na min. a Lars-Göran Nilsson (SWE) na 10 minut.\n\nŠvédsko: Holmqvist – Stoltz, Nordlander, Määttä, Blomé – Stig-Göran Johansson, Nisse Nilsson, Öberg – Bengtsson, Sterner, Palmqvist – Lindberg, Henriksson, Lars-Göran Nilsson.\n\nSRN: Schmengler – Rös, Waitl, Bader, Thanner – Alois Schloder, Kuhn, Weissenbach – Reif, Funk, Ludwig – Meindel, Lax, Kurt Schloder - Leitner.\n\n21. března 1967 (10:00) – Vídeň (Wiener Stadthalle)\nBranky SSSR: 3:33 Viktor Polupanov, 8:56 Vladimir Vikulov, 10:43 Vjačeslav Staršinov, 22:01 Viktor Polupanov, 27:07 Viktor Polupanov, 27:31 Anatolij Firsov, 35:47 Alexandr Jakušev, 45:47 Venjamin Alexandrov, 49:54 Anatolij Firsov, 52:01 Boris Majorov, 53:35 Viktor Polupanov, 55:11 Alexandr Almetov\nBranky NDR: nikdo\nRozhodčí: Wiking, Dahlberg (SWE)\nVyloučení: 3:5\n\nSSSR: Zinger – Ivanov, Ragulin, Kuzkin, Davydov, Nikitin, Zajcev – Viktor Jakušev, Alexandr Almetov, Alexandrov – Alexandr Jakušev, Staršinov, Majorov – Vikulov, Polupanov, Firsov.\n\nNDR: Hirche – Buder, Novy, Plotka, Schmutzler, Voigt – Hiller, Ziesche, Karrenbauer - Kratzsch, Fuchs, Prusa – Noack, Poindl, Franke – Tudyka.\n\n21. března 1967 (14:00) – Vídeň (Wiener Stadthalle)\nBranky Finska: 15:47 Pekka Kuusisto\nBranky Švédska: 28:36 Ulf Sterner, 36:11 Carl-Göran Öberg, 39:00 Hans Lindberg, 55:07 Folke Bengtsson, 55:39 Ulf Sterner\nRozhodčí: Kořínek, Baťa (TCH)\nVyloučení: 3:6\nFinsko: Ylönen – Numminen, Marjamäki, Määttänen, Kuusisto – Reunamäki, Kilpiö, Keinonen - Vehmanen, Wahlsten, Esa Peltonen – Hakanen, Jorma Peltonen, Oksanen – Kari Johansson, Mesikämmen.\n\nŠvédsko: Holmqvist – Stoltz, Nordlander, Nils Johansson, Määttä, Blomé, Carlsson – Öberg, Nisse Nilsson, Bengtsson – Stig-Göran Johansson, Sterner, Lindberg – Palmqvist, Henriksson, Lars-Göran Nilsson – Pettersson.\n\n21. března 1967 (17:00) – Vídeň (Wiener Stadthalle)\nBranky Kanady: 1:03 Roger Bourbonnais, 8:50 Carl Brewer, 12:19 Jean Cusson, 13:05 Marshall Johnson, 16:55 Bill MacMillan, 23:31 Jean Cusson, 36:18 Ted Hargreaves, 37:44 Fran Huck, 42:11 Fran Huck, 44:49 Gary Dineen, 45:06 Adolfo Tambellini, 46:10 Morris Mott, 51:01 Fran Huck\nBranky SRN: 51:45 Kurt Schloder\nRozhodčí: Daily (USA), Braun (SUI)\nVyloučení: 14:6\n\nKanada: Stephenson – Conlin, Brewer, McKenzie, Bownass, O‘Malley, Begg – Johnston, Huck, McMillan - Dineen, Cusson, Hargreaves – Tambellini, Bourbonais, Mott.\n\nSRN: Knauss – Rös, Waitl, Bader, Thanner – Lax, Kurt Schloder, Reif – Funk, Ludwig, Alois Schloder – Kuhn, Weissenbach, Leitner – Hanig, Meindel.\n\n22. března 1967 (20:30) – Vídeň (Wiener Stadthalle)\nBranky Československa: 6:05 Josef Černý, 14:33 Jiří Holíkk, 19:12 Jan Havel, 25:51 Jaroslav Jiřík, 42:42 Stanislav Prýl, 46:48 Jaroslav Holík, 49:45 Jaroslav Jiřík, 57:31 Oldřich Machač\nBranky USA: 20:44 Craig Falkman, 32:16 Donald Ross, 44:14 Martin Howe\nRozhodčí: Van Deelen (CAN), Snětkov (URS)\nVyloučení: 9:8 (2:1, 3:0) + Václav Nedomanský (TCH) a Marsh Tschida (USA) na 10 minut.\n\nČSSR: Vladimír Nadrchal – Jan Suchý, Ladislav Šmíd, František Tikal, Oldřich Machač, František Pospíšil – Jan Havel, Jozef Golonka, Jaroslav Jiřík – Stanislav Prýl, Jaroslav Holík, Jiří Holík – Ivan Grandtner, Václav Nedomanský, Josef Černý.\n\nUSA: Carl Wetzel – Jack Curie, Donald Ross, Herb Brooks, Martin Howe – Len Lilyholm, Marsh Tschida, Craig Falkman - Art Miller, Tom Hurley, Jerry Melnychuk - Ron Naslund, Terry Casey, Doug Woog - David Metzen.\n\n23. března 1967 (10:00) – Vídeň (Wiener Stadthalle)\nBranky Československa: 20:13 Jaroslav Jiřík\nBranky Finska: 12:51 Pekka Kuusisto, 15:36 Juhani Wahlsten, 18:33. Juhani Wahlsten\nRozhodčí: Daily (USA), Van Deelen (CAN)\nVyloučení: 5:6 (0:1)\n\nČSSR: Vladimír Nadrchal (15:36 Jiří Holeček) – Jan Suchý, František Tikal, Oldřich Machač, František Pospíšil – Ivan Grandtner, Václav Nedomanský, Josef Černý – Jan Havel, Jozef Golonka, Jaroslav Jiřík – Stanislav Prýl, Jiří Kochta, Jiří Holík – Jan Hrbatý.\n\nFinsko: Urpo Ylönen – Kalevi Numminen, Pekka Marjamäki, Pekka Kuusisto, Ilkka Mesikämmen – Mattti Harju, Raimo Kilpiö, Matti Keinonen – Matti Reunamäki, Juhani Wahlsten, Esa Peltonen - Lasse Oksanen, Jorma Peltonen, Reijo Hakanen – Raimo Määttänen, Kari Johansson.\n\n23. března 1967 (14:00) – Vídeň (Wiener Stadthalle)\nBranky NDR: 6:09 Dieter Kratzsch, 37:23 Rudiger Noack\nBranky Švédska: 12:42 Ronald Pettersson, 14:17 Arne Carlsson, 26:10 Folke Bengtsson, 27:03 Björn Palmqvist, 28:28 Hans Lindberg, 33:45 Hans Lindberg, 36:06 Folke Bengtsson, 49:14 Björn Palmqvist\nRozhodčí: Kořínek, Baťa (TCH)\nVyloučení: 2:4\n\nNDR: Hirche (Kolbe) – Buder, Novy, Plotka, Voigt – Hiller, Ziesche, Karrenbauer – Kratzsch, Fuchs, Prusa – Noack, Poindl, Franke.\n\nŠvédsko: Svensson – Stoltz, Nils Johansson, Määttä, Blomé, Carlsson – Pettersson, Nisse Nilsson, Öberg – Bengtsson, Sterner, Palmqvist – Lindberg, Stig-Göran Johansson, Lars-Göran Nilsson – Henriksson.\n\n23. března 1967 (17:00) – Vídeň (Wiener Stadthalle)\nBranky SSSR: 1:38 Viktor Kuzkin, 2:51 Viktor Polupanov, 8:40 Venjamin Alexandrov, 21:33 Viktor Polupanov, 21:57 Vladimir Vikulov, 26:33 Vladimir Vikulov, 26:46 Anatolij Firsov, 31:47 Viktor Polupanov, 32:58 Venjamin Alexandrov, 38:05 Venjamin Alexandrov, 40:11 Viktor Polupanov, 41:44 Venjamin Alexandrov, 43:30 Boris Majorov, 46:06 Anatolij Firsov, 49:38 Anatolij Firsov, 55:57 Alexandr Almetov\nBranky NSR: 14:02 Kurt Schloder\nRozhodčí: Wiking (SWE), Valentin (AUT)\nVyloučení: 2:3 + Boris Majorov (URS) na 5 minut.\n\nSSSR: Konovalenko (Zinger) – Ragulin, Ivanov, Kuzkin, Davydov, Nikitin, Zajcev – Viktor Jakušev, Alexandr Almetov, Alexandrov – Jaroslavcev, Staršinov, Majorov – Vikulov, Polupanov, Firsov.\n\nSRN: Knauss (Schmengler) – Rös, Waitl, Bader, Thanner – Lax, Kurt Schloder, Reis – Funk, Ludwig, Alois Schloder – Kuhn, Weissenbach, Leitner.\n\n23. března 1967 (20:30) – Vídeň (Wiener Stadthalle)\nBranky USA: 23:37 Craig Falkman\nBranky Kanady: 40:39 Morris Mott, 52:17 Morris Mott\nRozhodčí: Seglin, Snětkov (URS)\nVyloučení: 2:4\n\nUSA: Wetzel – Howe, Ross, Curie, Brooks – Falkman, Tschida, Lillyholm - Miller, Hurley, Melnychuck - Woog, Casey, Naslund – Cunniff, Metzen.\n\nKanada: Martin – Begg, Brewer, McKenzie, Bownass, O’Malley – Johnston, Huck, Mott – McMillan, Dineen, Cusson –Tambellini, Bourbonais, Hargreaves – Cadieux.\n\n25. března 1967 (10:00) – Vídeň (Wiener Stadthalle)\nRozhodčí: Baťa, Kořínek (TCH)\nVyloučení: 5:4 + Martin Howe (USA) na 10 minut.\n\nNDR: Kolbe – Plotka, Voigt, Novy, Buder – Karrenbauer, Ziesche, Hiller – Kratzsch, Fuchs, Braun – Prusa, Poindl, Noack – Franke, Tudyka.\n\nUSA: Wetzel – Curie, Brooks, Howe, Ross – Lillyholm, Tschida, Falkman - Miller, Hurley, Melnychuk - Naslund, Casey, Woog.\n\n25. března 1967 (14:00) – Vídeň (Wiener Stadthalle)\nBranky Finska: 0:33 Jorma Peltonen, 39:49 Pekka Marjamäki\nBranky SRN: 22:59 Kurt Schloder, 37:06 Horst Ludwig\nRozhodčí: Wiking (SWE), Braun (SUI)\nVyloučení: 1:5\n\nFinsko: Ylönen – Kuusisto, Mesikämmen, Numminen, Marjamäki – Jorma Peltonen, Hakanen, Oksanen – Esa Peltonen, Wahlsten, Reunamäki – Harju, Kilpiö, Keinonen.\n\nSRN: Knauss – Rös, Waitl, Bader, Thanner, Meindel – Lax, Kurt Schloder, Reis – Funk, Ludwig, Alois Schloder – Kuhn, Weissenbach, Leitner.\n\n25. března 1967 (17:00) – Vídeň (Wiener Stadthalle)\nBranky SSSR: 3:09 Alexandr Almetov, 7:54 Viktor Polupanov, 15:59 Anatolij Firsov, 24:45 Viktor Jakušev, 33:35 Alexandr Almetov, 37:13 Alexandr Almetov, 42:54 Vladimir Vikulov, 47:14 Anatolij Firsov, 57:12 Vladimir Vikulov\nBranky Švédska: 39:00 Gert Blomé\nRozhodčí: Van Deelen (CAN), Wycisk (POL)\nVyloučení: 2:2\n\nSSSR: Konovalenko – Nikitin, Zajcev, Ivanov, Ragulin, Kuzkin, Davydov – Vikulov, Polupanov, Firsov – Jaroslavcev, Staršinov, Majorov – Viktor Jakušev, Alexandr Almetov, Alexandrov.\n\nŠvédsko: Holmqvist – Stoltz, Nils Johansson, Blomé, Carlsson – Määttä, Nisse Nilsson, Öberg – Bengtsson, Sterner, Palmqvist – Lindberg, Stig-Göran Johansson, Lars-Göran Nilsson\n\n25. března 1967(20:30) – Vídeň (Wiener Stadthalle)\nBranky Československa: 46:34 Jaroslav Jiřík\nBranky Kanady: 35:54 Bill MacMillan\nRozhodčí: Daily (USA), Dahlberg (SWE)\nVyloučení: 5:3 (0:0) + Jaroslav Holík (TCH) na 10 minut.\n\nČSSR: Jiří Holeček – Jan Suchý, František Tikal, Oldřich Machač, František Pospíšil – Jan Havel, Jozef Golonka, Jaroslav Jiřík – Jan Hrbatý, Jaroslav Holík, Jiří Holík – Stanislav Prýl, Václav Nedomanský, Josef Černý – Jiří Kochta.\n\nKanada: Seth Martin – Jack Bownass, Barry McKenzie, Carl Brewer, Paul Conlin, Terry O'Malley, Gary Begg – Adolfo Tambellini, Roger Bourbonnais, Ted Hargreaves – Bill MacMillan, Gary Dineen, Jean Cusson – Marshall Johnson, Fran Huck, Morris Mott.\n\n26. března 1967 (17:00) – Vídeň (Wiener Stadthalle)\nBranky USA: 11:31 Jerry Melnychuk, 26:41 Craig Falkman\nBranky Finska: nikdo\nRozhodčí: Van Deelen (CAN), Snětkov (URS)\nVyloučení: 5:9\n\nUSA: Wetzel – Ross, Howe, Curie, Brooks – Naslund, Casey, Woog – Cunniff, Hurley, Melnychuk – Lillyholm, Tschida, Falkman.\n\nFinsko: Ylönen – Numminen, Marjamäki, Kuusisto, Mesikämmen – Keinonen, Kilpiö, Harju – Reunamäki, Wahlsten, Esa Peltonen – Oksanen, Jorma Peltonen, Hakanen – Määttänen.\n\n26. března 1967 (20:30) – Vídeň (Wiener Stadthalle)\nBranky NDR: 0:40 Joachim Ziesche , 11:17 Peter Prusa, 20:24 Joachim Ziesche, 23:29 Bernd Karrenbauer, 38:19 Bernd Hiller, 51:06 Joachim Ziesche, 55:28 ??? Braun, 56:48 Peter Prusa\nBranky SRN: 47:36 Horst Ludwig\nRozhodčí: Dahlberg, Wiking (SWE)\nVyloučení: 4:4 + Helmut Klotz (GER) na 5 minut.\n\nNDR: Kolbe – Novy, Buder, Plotka, Voigt – Hiller, Ziesche, Karrenbauer – Braun, Fuchs, Kratzsch – Noack, Poindl, Prusa.\n\nSRN: Knauss – Thanner, Bader, Meindel, Waitl, Rös – Hanig, Weissenbach, Kuhn – Alois Schloder, Ludwig, Klotz – Reis, Kurt Schloder, Lax.\n\n27. března 1967 (17:00) – Vídeň (Wiener Stadthalle)\nBranky Československa: 5:37 František Pospíšil, 6:13 Jaroslav Holík, 7:10 Václav Nedomanský, 13.42 Jan Havel, 57:17 Jozef Golonka\nBranky Švédska: 5:13 Carl-Göran Öberg, 18.04 Björn Palmqvist, 32:43 Leif Henriksson, 41:48 Hans Lindberg, 53:48 Nils Johansson\nRozhodčí: Van Deelen (CAN), Gross (GDR)\nVyloučení: 3:4 (0:1)\n\nČSSR: Jiří Holeček (41:48 Vladimír Nadrchal) – Jan Suchý, František Tikal, Oldřich Machač, František Pospíšil – Jan Havel, Jozef Golonka, Jaroslav Jiřík – Jan Hrbatý, Jaroslav Holík, Jiří Holík – Stanislav Prýl, Václav Nedomanský, Josef Černý.\n\nŠvédsko: Kjell Svensson – Roland Stoltz, Nils Johansson, Gert Blomé, Arne Carlsson, Eilert Määttä – Carl-Göran Öberg, Nisse Nilsson, Leif Henriksson – Folke Bengtsson, Ulf Sterner, Björn Palmqvist – Hans Lindberg, Stig-Göran Johansson, Lars-Göran Nilsson.\n\n27. března 1967 (20:30) – Vídeň (Wiener Stadthalle)\nBranky SSSR: 29:32 Anatolij Firsov, 50:36 Vjačeslav Staršinov\nBranky Kanady: 5:35 Fran Huck\nRozhodčí: Daily (USA), Wiking (SWE)\nVyloučení: 4:7\n\nSSSR: Konovalenko – Kuzkin, Davydov, Ragulin, Ivanov, Zajcev, Nikitin – Viktor Jakušev, Alexandr Almetov, Alexandrov – Jaroslavcev, Staršinov, Majorov – Vikulov, Polupanov, Firsov.\n\nKanada: Martin – Begg, Brewer, McKenzie, Bownass, O’Malley, Conlin – Tambellini, Bourbonais, Hargreaves – McMillan, Dineen, Cusson – Johnston, Huck, Mott.\n\n28. března 1967 (14:00) – Vídeň (Wiener Stadthalle)\nBranky NDR: 10:36 Bernd Poindl\nBranky Finska: 1:20 Kari Johansson, 2:35 Juhani Wahlsten, 13:20 Juhani Wahlsten, 16:15 Lasse Oksanen, 22:17 Matti Keinonen\nRozhodčí: Seglin (URS), Wiking (SWE)\nVyloučení: 3:1\n\nNDR: Kolbe (Hirche) – Buder, Novy, Plotka, Voigt – Hiller, Ziesche, Karrenbauer – Kratzsch, Fuchs, Braun – Noack, Franke, Prusa – Tudyka, Poindl.\n\nFinsko: Ylönen – Marjamäki, Numminen, Kuusisto, Määttänen – Kari Johansson, Kilpiö, Keinonen – Esa Peltonen, Wahlsten, Reunamäki – Oksanen, Jorma Peltonen, Hakanen – Mesikämmen, Harju.\n\n28. března 1967 (17:00) – Vídeň (Wiener Stadthalle)\nBranky USA: 10:34 Martin Howe, 15:03 Marsh Tschida, 15:20 Len Lilyholm, 17:02 Jerry Melnychuk, 30:18 Craig Falkman, 32:37 Art Miller, 33:22 Terry Casey, 53:17 Jerry Melnychuk\nBranky SRN: 36:09 Peter Lax, 41:38 Josef Reif, 58:17 Heinz Weissenbach\nRozhodčí: Van Deelen (CAN), Baťa (TCH)\nVyloučení: 8:2\n\nUSA: Wetzel (Haugh) – Brooks, Curie, Ross, Howe – Falkman, Tschida, Lillyholm – Melnychuk, Hurley, Cunniff – Naslund, Casey, Woog – Miller, Metzen.\n\nSRN: Knauss (Schmengler) – Meindel, Waitl, Rös, Bader, Thanner – Lax, Kurt Schloder, Reif – Ludwig, Klotz, Alois Schloder – Hanig, Weissenbach, Kuhn – Leitner, Funk.\n\n29. března 1967 (14:00) – Vídeň (Wiener Stadthalle)\nBranky Kanady: nikdo\nBranky Švédska: 12:57 Stig-Göran Johansson, 17:09 Stig-Göran Johansson, 18:34 Folke Bengtsson, 36:57 Carl-Göran Öberg, 37:11 Folke Bengtsson, 40:10 Björn Palmqvist\nRozhodčí: Seglin, Snětkov (URS)\nVyloučení: 1:2 (0:0)\n\nKanada: Martin (41. Stephenson) – McKenzie, Bownass, Begg, Brewer, O’Malley – Johnston, Huck, Mott – McMillan, Dineen, Cusson –Tambellini, Bourbonais, Hargreaves – Cadieux.\n\nŠvédsko: Svensson – Stoltz, Nils Johansson, Blomé, Nordlander, Määttä, Carlsson – Henriksson, Nisse Nilsson, Öberg – Bengtsson, Sterner, Palmqvist – Lindberg, Stig-Göran Johansson, L.-G. Nilsson.\n\n29. března 1967 (17:00) – Vídeň (Wiener Stadthalle)\nBranky Československa: 9:55 Jozef Golonka, 41:27 Jaroslav Jiřík\nBranky SSSR: 10:13 Oleg Zajcev, 25:32 Viktor Polupanov, 44:13 Anatolij Firsov, 46:31 Viktor Jakušev\nRozhodčí: Van Deelen (CAN), Wiking (SWE)\nVyloučení: 8:9 (0:0) + Viktor Kuzkin (URS) na 5 minut.\n\nČSSR: Vladimír Nadrchal – Jan Suchý, Ladislav Šmíd, Oldřich Machač, František Pospíšil – Jan Havel, Jozef Golonka, Jaroslav Jiřík – Stanislav Prýl, Jaroslav Holík, Jiří Holík – Ivan Grandtner, Václav Nedomanský, Josef Černý.\n\nSSSR: Viktor Konovalenko – Viktor Kuzkin, Vitalij Davydov, Alexandr Ragulin, Eduard Ivanov, Valerij Nikitin, Oleg Zajcev – Viktor Jakušev, Alexandr Almetov, Venjamin Alexandrov – Alexandr Jakušev, Vjačeslav Staršinov, Boris Majorov – Vladimir Vikulov, Viktor Polupanov, Anatolij Firsov.\n SSSR\nBrankáři: Viktor Konovalenko, Viktor Zinger.\nObránci: Alexandr Ragulin, Eduard Ivanov, Viktor Kuzkin, Vitalij Davydov, Valerij Nikitin, Oleg Zajcev.\nÚtočníci: Viktor Jaroslavcev, Vjačeslav Staršinov, Boris Majorov, Vladimir Vikulov, Viktor Polupanov, Anatolij Firsov, Viktor Jakušev, Alexandr Almetov, Venjamin Alexandrov, Alexandr Jakušev.\nTrenéři: Arkadij Černyšev, Anatolij Tarasov.\n\n Švédsko\nBrankáři: Leif Holmqvist, Kjell Svensson.\nObránci: Gert Blomé, Arne Carlsson, Nils Johansson, Eilert Määttä, Bert-Olov Nordlander, Roland Stoltz.\nÚtočníci: Folke Bengtsson, Leif Henriksson, Stig-Göran Johansson, Hans Lindberg, Lars-Göran Nilsson, Nisse Nilsson, Björn Palmqvist, Ronald Pettersson, Ulf Sterner, Carl-Göran Öberg.\nTrenér: Arne Strömberg.\n\n Kanada\nBrankáři: Seth Martin, Wayne Stephenson.\nObránci: Carl Brewer, Paul Conlin, Gary Begg, Terry O'Malley, Barry McKenzie, Jack Bownass.\nÚtočníci: Marshall Johnson, Fran Huck, Morris Mott, Adolfo Tambellini, Roger Bourbonnais, Ted Hargreaves, Bill MacMillan, Gary Dineen, Jean Cusson, Ray Cadieux.\nTrenér: Jackie McLeod.\n\n4. Československo\nBrankáři: Vladimír Nadrchal, Jiří Holeček.\nObránci: Jan Suchý, – František Tikal, Oldřich Machač, František Pospíšil, Ladislav Šmíd.\nÚtočníci: Jan Havel, Jozef Golonka, Jaroslav Jiřík, Stanislav Prýl, Jiří Holík, Jaroslav Holík, Ivan Grandtner, Václav Nedomanský, Josef Černý, Jiří Kochta, Jan Hrbatý.\nTrenéři: Jaroslav Pitner.\n\n5. USA\nBrankáři: Carl Wetzel, Thomas Haugh, Rod Blackburn.\nObránci: Donald Ross, Herb Brooks, Martin Howe, Jack Curie.\nÚtočníci: Len Lilyholm, Marsh Tschida, Craig Falkman, Art Miller, Tom Hurley, Jerry Melnychuk, Ron Naslund, Terry Casey, Doug Woog, David Metzen, John Cunniff.\nTrenér: Murray Williamson.\n\n6. Finsko\nBrankáři: Urpo Ylönen, Juhani Lahtinen.\nObránci: Pekka Kuusisto, Kalevi Numminen, Pekka Marjamäki, Ilkka Mesikämmen, Raimo Määttänen.\nÚtočníci: Juhani Wahlsten, Reijo Hakanen, Lasse Oksanen, Jorma Peltonen, Matti Keinonen, Matti Reunamäki, Kari Johansson, Esa Peltonen, Raimo Kilpiö, Mattti Harju, Jorma Vehmanen.\nTrenér: Augustin Bubník.\n\n7. NDR\nBrankáři: Peter Kolbe, Klaus Hirche.\nObránci: Helmut Novy, Manfred Buder, Dieter Voigt, Wolfgang Plotka.\nÚtočníci: Rudiger Noack, Bernd Poindl, Joachim Franke, Dieter Kratzsch, Lothar Fuchs, Peter Prusa, Jürgen Schmutzler, Bernd Hiller, Joachim Ziesche, Bernd Karrenbauer, Rainer Tudyka.\nTrenér: Rudi Schmieder.\n\n8. SRN\nBrankáři: Heinz Schmengler, Günther Knauss.\nObránci: Heinz Bader, Rudolf Thanner, Horst Röss, Leonard Waitl.\nÚtočníci: Peter Lax, Kurt Schloder, Josef Reif, Lorenz Funk, Horst Ludwig, Alois Schloder, Bernd Kuhn, Heinz Weissenbach, Will Leitner, Horst Meindl, Helmut Klotz.\nTrenér: Ed Reigle.\n\n Maďarsko – Jugoslávie 6:6 (1:2, 0:3, 5:1)\n\n18. března 1967 – Vídeň (Donaupark-WIG Halle)\nBranky Maďarska: 19:51 Bikar, 41:33 Z. Horvath, 45:21 Bikar, 45:55 Z. Horvath, 51:02 Z. Horvath, 56:53 Z. Horvath\nBranky Jugoslávie: 2:00 R. Hiti, 15:56 F. Smolej, 23:13 Tišlar, 28:05 F. Smolej, 32:42 Tišlar, 59:15 F. Smolej\nRozhodčí: Seglin (URS), Wycisk (POL)\nVyloučení: 3:2\nVyužití přesilovek: 1:1\n\nMaďarsko: Vedres – Koutny, Jós. Palotas, Raffa, Ziegler – Z. Horváth, Bikar, Boróczi – V. Zsitva, Pöth - B: Zsitva, Bánkuti - Ján: Palotas - Széles, Balint, Klink.\n\nJugoslávie: Gale – Ravnik, I. Jan, Ratej, Jug, Mihajlovski – Tišlar, R. Smolej, F. Smolej – S. Beravs, Razinger, R. Hiti – Renaud, B. Jan, Mlakar – Eržen.\n\n18. března 1967 – Vídeň (Donaupark-WIG Halle)\nBranky Norska: 41:51 Dalsøren\nBranky Polska: 22:36 Stefaniak, 27:25 Stefaniak, 58:25 Źurawski\nRozhodčí: Isotalo (FIN), Gross (GDR)\nVyloučení: 3:1 navíc Sitko na 5 min.\nVyužití přesilovek: 0:0\n\nNorsko: Østensen – Marthinsen, Syversen, B. Johansen, S-N. Hansen, Steen – Mikkelsen, Dalsøren, Bjølbakk – E-B. Larsen, P-S. Olsen, Ch. Petersen – Nyhaug, Hågensen, Holter – Bergeid.\n\nPolsko: Kosyl – Robert Góralczyk, Sitko, Szlapa, Fryźlewicz, Ludwik Czachowski – A. Fonfara, Wilczek, K. Fonfara – Kilanowicz, Józef Stefaniak, Źurawski – Manowski, Białynicki-Birula, Komorski – E. Nowak.\n\n18. března 1967 – Vídeň (Donaupark-WIG Halle)\nBranky Rumunska: 8:33 Ionescu, 12:05 Biro, 17:38 I. Szabo, 18:04 G. Szabo, 26:24 Florescu, 48:25 Biro, 50:51 Florescu\nBranky Švýcarska: 41:15 U. Lüthi, 57:23 U. Lüthi\nRozhodčí: Valentin, Moser (AUT)\nVyloučení: 4:4\nVyužití přesilovek: 0:1\n\nRumunsko: Dumitraş – Varga, Făgăraş, Ionescu, Czaka – I. Szabo, Kalamar, G. Szabo – Pană, Florescu, Ştefanov – Texe, Başa, Biro – Moiş.\n\nŠvýcarsko: Meier – Kradolfer, Huguenin, Aeschlimann, Furrer – H. Lüthi, P. Lüthi, U. Lüthi – Giroud, Türler, Henry – Piller, Weber, Keller – G. Wittwer, W. Wittwer.\n\n18. března 1967 – Vídeň (Wiener Stadthalle)\nBranky Rakouska: 7:09 Kalt, 11:46 Bachler\nBranky Itálie: 16:50 Benedetti, 18:18 Rabanser, 26:29 G. da Rin, 26:35 Mastel\nRozhodčí: Johannessen (NOR), Keller (GER)\nVyloučení: 8:7\nVyužití přesilovek: 1:2\nBranky v oslabení: 1:0\n\nRakousko: Pregl – Felfernig, Schager, Knoll, E. Mössmer, J. Mössmer – Kalt, Sepp Puschnig, Bachler – Wechselberger, Kirchbaumer, Schwitzer – König, Znenahlik, Weingartner – Kakl.\n\nItálie: Viale – G. da Rin, Alvera, Verocai, Bernardi, Brivio – Ghedina, A. da Rin, Mastel – W. Holzner, Crotti, Benedetti – Rabanser, H. Piccolruaz, Lorenzi – W. Piccolruaz.\n\n20. března 1967 – Vídeň (Donaupark-WIG Halle)\nBranky Jugoslávie: 35:11 R. Smolej, 35:57 Mlakar, 49:54 R. Smolej\nBranky Polska: 17:42 Źurawski, 19:30 Fryźlewicz, 47:44 A. Fonfara\nRozhodčí: Baťa (TCH), ???\nVyloučení: 5:5\nVyužití přesilovek: 0:0\n\nJugoslávie: Gale – Ravnik, I. Jan, Ratej, Jug, Mihajlovski – Tišlar, R. Smolej, F. Smolej – S. Beravs, Eržen, R. Hiti – Renaud, B. Jan, Mlakar – Razinger.\n\nPolsko: Kosyl – Robert Góralczyk, Sitko, Szlapa, Fryźlewicz, Ludwik Czachowski – Kilanowicz, Józef Stefaniak, Źurawski – A. Fonfara, Wilczek, K. Fonfara – Manowski, Białynicki-Birula, Komorski – E. Nowak.\n\n20. března 1967 – Vídeň (Donaupark-WIG Halle)\nBranky Itálie: 15:52 A. da Rin, 54:55 Mastel\nBranky Rumunska: 1:12 (Varga, 4:29 G. Szabo, 13:45 Ştefanov, 16:46 Varga, 29:02 Kalamar, 34:15 Kalamar, 58:45 Varga\nRozhodčí: Wiking, Dahlberg (SWE)\nVyloučení: 7:6 navíc A. da Rin na 5 min.\nVyužití přesilovek: 0:3\n\nItálie: Viale – G. da Rin, Alvera, Verocai, Bernardi, Brivio – Ghedina, A. da Rin, Mastel – W. Holzner, Crotti, R. de Toni – Rabanser, H. Piccolruaz, Benedetti – Lorenzi.\n\nRumunsko: Dumitraş – Varga, Făgăraş, Ionescu, Czaka, Popp – I. Szabo, Kalamar, G. Szabo – Pană, Florescu, Ştefanov – Texe, Biro, Başa – Moiş.\n\n20. března 1967 – Vídeň (Donaupark-WIG Halle)\nBranky Švýcarska: 21:31 H. Lüthi, 52:04 U. Lüthi\nBranky Norska: 4:23 Mikkelsen, 10:20 B. Johansen, 19:16 Hågensen, 25:53 B. Johansen, 27:05 Syversen\nRozhodčí: Wycisk (POL), Gross (GDR)\nVyloučení: 6:5\nVyužití přesilovek: 1:1\n\nŠvýcarsko: Berthoud (10:21 Meier) – Kradolfer, Huguenin, Aeschlimann, Brun, Furrer – H. Lüthi, P. Lüthi, U. Lüthi – G. Wittwer, Türler, Henry – Piller, Weber, Keller – W. Wittwer.\n\nNorsko: Østensen – Marthinsen, Syversen, B. Johansen, S-N. Hansen, Steen – Mikkelsen, Dalsøren, Bjølbakk – E-B. Larsen, P-S. Olsen, Ch. Petersen – Nyhaug, Hågensen, Holter – Bergeid.\n\n20. března 1967 – Vídeň (Wiener Stadthalle)\nBranky Rakouska: 6:23 Puschnig, 13:47 Puschnig, 39:18 Weingartner, 48:38 Kalt, 55:50 Schupp\nBranky Maďarska: 8:27 Z. Horváth, 29:51 Bikar, 35:32 Balint, 44:41 Pöth\nRozhodčí: Johannessen (NOR), Isotalo (FIN)\nVyloučení: 3:5\nVyužití přesilovek: 1:1\nBranky v oslabení: 0:1\n\nRakousko: Pregl – Felfernig, Schager, Knoll, E. Mössmer, J. Mössmer – Kalt, Sepp Puschnig, Schupp – Kakl, Kirchbaumer, Wechselberger – König, Znenahlik, Weingartner.\n\nMaďarsko: Vedres – Koutny, Jós. Palotas, Raffa, Ziegler – Z. Horváth, Bikar, Boróczi – V. Zsitva, Pöth, B. Zsitva – Bánkuti, Ján. Palotas, Széles, Balint – Klink.\n\n21. března 1967 – Vídeň (Donaupark-WIG Halle)\nBranky Polska: 6:53 Manowski, 9:23 K. Fonfara, 18:32 E. Nowak, 30:54 Stefaniak, 31:32 K. Fonfara, 39:23 K. Fonfara, 40:43 Kilanowicz\nBranky Maďarska: 8:16 Boróczi, 31:14 Balint, 57:49 Bánkuti\nRozhodčí: Moser, Valentin (AUT)\nVyloučení: 6:2\nVyužití přesilovek: 0:2\nBranky v oslabení: 1:0\n\nPolsko: Kosyl – Robert Góralczyk, Sitko, Szlapa, Ludwik Czachowski, Fryźlewicz – Kilanowicz, Józef Stefaniak, Źurawski – A. Fonfara, E. Nowak, K. Fonfara – Manowski, Białynicki-Birula, Komorski – Wilczek.\n\nMaďarsko: Balogh – Koutny, Jós. Palotas, Raffa, Ziegler – Z. Horváth, Bikar, Boróczi – Bánkuti, Ján. Palotas, V. Zsitva – Balint, Klink, B. Zsitva – Széles.\n\n21. března 1967 – Vídeň (Donaupark-WIG Halle)\nBranky Jugoslávie: 0:17 F. Smolej, 15:54 R. Smolej, 16:05 R. Smolej, 22:59 B. Jan, 30:09 Tišlar, 38:02 B. Jan, 46:46 Mlakar, 57:21 F. Smolej\nBranky Rakouska: 6:20 Puschnig, 8:34 E. Mössmer, 21:25 Kirchbaumer\nRozhodčí: Keller (GER), Seglin (URS)\nVyloučení: 3:4\nVyužití přesilovek: 0:0\n\nJugoslávie: Knez – Ravnik, I. Jan, Ratej, Jug, Mihajlovski – Tišlar, R. Smolej, F. Smolej – S. Beravs, Eržen,R. Hiti – Renaud, B. Jan, Mlakar – Razinger.\n\nRakousko: Pregl (40:01 Schilcher) – Felfernig, Schager, J. Mössmer, E. Mössmer – Kalt, Sepp Puschnig, Schupp – Wechselberger, Kirchbaumer, Kakl – König, Znenahlik, Weingartner – Schwitzer.\n\n21. března 1967 – Vídeň (Donaupark-WIG Halle)\nBranky Rumunska: 17:24 Varga, 21:04 I. Szabo, 31:13 Făgăraş\nBranky Norska: 40:50 Syversen, 49:11 Hågensen\nRozhodčí: Wycisk (POL), Cebulj (YUG)\nVyloučení: 2:4 navíc Nyhaug a Olsen na 5 min.\nVyužití přesilovek: 3:0\n\nRumunsko: Dumitraş – Varga, Făgăraş, Ionescu, Czaka, Popp – I. Szabo, Kalamar, G. Szabo – Pană, Florescu, Ştefanov – Texe, Biro, Başa - Moiş.\n\nNorsko: Østensen – Marthinsen, Syversen, B. Johansen, S-N. Hansen, Steen – Mikkelsen, Dalsøren, Bjølbakk – E-B. Larsen, P-S. Olsen, Ch. Petersen – Nyhaug, Hågensen, Holter – Bergeid.\n\n21. března 1967 – Vídeň (Donaupark-WIG Halle)\nBranky Itálie: 2:44 H. Piccolruaz, 3:11 A. da Rin, 5:54 H. Piccolruaz, 22:08 A. da Rin, 30:34 Alvera, 37:52 Mastel, 44:27 Rabanser\nBranky Švýcarska: 1:22 Giroud, 6:13 Türler, 38:30 U. Lüthi, 50:00 Furrer, 52:41 Türler\nRozhodčí: Turceanu (ROM), Gross (GDR)\nVyloučení: 8:5\nVyužití přesilovek: 1:0\n\nItálie: Viale – G. da Rin, Alvera, Verocai, Bernardi, Brivio – Ghedina, A. da Rin, Mastel – W. Holzner, Crotti, Benedetti – Rabanser, H. Piccolruaz, R. de Toni – Lorenzi.\n\nŠvýcarsko: Meier – Kradolfer, Furrer, Aeschlimann, Brun – H. Lüthi, P. Lüthi, U. Lüthi – Giroud, Türler, Henry – Piller, Weber, Keller – W. Wittwer.\n\n23. března 1967 – Vídeň (Donaupark-WIG Halle)\nBranky Maďarska: 2:22 Bánkuti, 54:03 Z. Horváth\nBranky Rumunska: 15:26 G. Szabo, 16:07 Kalamar, 34:34 G. Szabo, 41:27 Ştefanov, 50:30 G. Szabo\nRozhodčí: Kuhnert (AUT), Prevot (FRA)\nVyloučení: 1:1\nVyužití přesilovek: 0:0\n\nMaďarsko: Vedres – Koutny, Jós. Palotas, Raffa, Ziegler – Z. Horváth, Bikar, Boróczi – Bánkuti, Ján. Palotas, V. Zsitva – Balint, Klink, B. Zsitva – Széles.\n\nRumunsko: Dumitraş – Varga, Făgăraş, Ionescu, Czaka, Popp – I. Szabo, Kalamar, G. Szabo – Pană, Florescu, Ştefanov – Texe, Biro, Başa – Moiş.\n\n23. března 1967 – Vídeň (Donaupark-WIG Halle)\nBranky Jugoslávie: 2:09 R. Smolej, 16:40 B. Jan, 27:19 Ratej, 58:59 R. Smolej\nBranky Itálie: 24:45 A. da Rin, 25:26 Rabanser\nRozhodčí: Keller (GER), Braun (SUI)\nVyloučení: 4:4 navíc Ghedina na 5 min.\nVyužití přesilovek: 1:0\n\nJugoslávie: Gale – Ravnik, I. Jan, Ratej, Jug, Mihajlovski – Tišlar, Eržen, F. Smolej – S. Beravs, R. Smolej, R. Hiti – Renaud, B. Jan, Mlakar – Razinger.\n\nItálie: Viale – G. da Rin, Alvera, Verocai, Bernardi, Brivio – Ghedina, A. da Rin, Mastel – W. Holzner, Crotti, Benedetti – Rabanser, H. Piccolruaz, R. de Toni – Lorenzi.\n\n23. března 1967 – Vídeň (Donaupark-WIG Halle)\nBranky Švýcarska: 6:52 Türler\nBranky Polska: 6:52 Türler, 13:38 Białynicki-Birula, 21:08 A. Fonfara, 28:49 E. Nowak, 33:46 Sitko, 34:02 K. Fonfara, 54:30 Manowski, 59:35 Manowski\nRozhodčí: Isotalo (FIN), Johannessen (NOR)\nVyloučení: 3:4\nVyužití přesilovek: 1:1\n\nŠvýcarsko: Meier – Aeschlimann, Brun, Kradolfer, Huguenin, Furrer – H. Lüthi, P. Lüthi, U. Lüthi – Giroud, Türler, Henry – Piller, Weber, Keller – W. Wittwer.\n\nPolsko: Kosyl – Robert Góralczyk, Sitko, Szlapa, Ludwik Czachowski, Fryźlewicz – Kilanowicz, Józef Stefaniak, Źurawski – A. Fonfara, E. Nowak, K. Fonfara – Wilczek, Białynicki-Birula, Komorski – Manowski.\n\n23. března 1967 – Vídeň (Donaupark-WIG Halle)\nBranky Norska: 36:21 Dalsøren, 41:25 Syversen, 52:11 Ch. Petersen, 53:55 Bergeid, 54:20 P-S. Olsen\nBranky Rakouska: 51:56 Znenahlik, 56:04 Schager\nRozhodčí: Gross (GDR), Wycisk (POL)\nVyloučení: 8:8\nVyužití přesilovek: 0:0\n\nNorsko: Østensen – Marthinsen, Syversen, B. Johansen, S-N. Hansen, Steen – Mikkelsen, Dalsøren, Bjølbakk – E-B. Larsen, P-S. Olsen, Ch. Petersen – Nyhaug, Hågensen, Holter – Bergeid.\n\nRakousko: Schilcher – Felfernig, Schager, J. Mössmer, Knoll – Kalt, Sepp Puschnig, Bachler – Wechselberger, Kirchbaumer, Schwitzer – König, Znenahlik, Weingartner – Schupp, Kakl.\n\n25. března 1967 – Vídeň (Donaupark-WIG Halle)\nBranky Itálie: 5:29 Bernardi, 9:40 A. da Rin, 37:38 Lorenzi, 55:00 Bernardi\nBranky Maďarska: 8:48 Ziegler, 11:27 Jós. Palotas, 17:04 Z. Horváth, 39:40 Boróczi\nRozhodčí: Moser, Valentin (AUT)\nVyloučení: 3:3 navíc Balint, V. Zsitva a Z. Horváth na 10 min.\nVyužití přesilovek: 0:1\n\nItálie: Viale (11:28 Gamper) – G. da Rin, Alvera, Verocai, Bernardi, Brivio – Ghedina, A. da Rin, Mastel – W. Holzner, Crotti, Benedetti – Rabanser, H. Piccolruaz, R. de Toni – Lorenzi.\n\nMaďarsko: Balogh (12:03 Vedres) – Koutny, Jós. Palotas, Raffa, Ziegler – Z. Horváth, Bikar, Boróczi – Bánkuti, Pöth, V. Zsitva – Balint, Klink, B. Zsitva – Széles.\n\n25. března 1967 – Vídeň (Donaupark-WIG Halle)\nBranky Polska: 27:55 A. Fonfara, 56:20 Białynicki-Birula, 59:37 A. Fonfara\nBranky Rumunska: 4:22 I. Szabo, 27:24 G. Szabo, 42:46 Biro\nRozhodčí: Seglin, Snětkov (URS)\nVyloučení: 2:1\nVyužití přesilovek: 0:0\n\nPolsko: Kosyl – Robert Góralczyk, Sitko, Szlapa, Ludwik Czachowski, Fryźlewicz – Kilanowicz, Józef Stefaniak, Źurawski – A. Fonfara, Wilczek, K. Fonfara – E. Nowak, Białynicki-Birula, Komorski – Manowski.\n\nRumunsko: Dumitraş – Varga, Făgăraş, Ionescu, Czaka, Popp – I. Szabo, Kalamar, G. Szabo – Pană, Florescu, Ştefanov – Texe, Biro, Başa – Moiş.\n\n25. března 1967 – Vídeň (Donaupark-WIG Halle)\nBranky Norska: 3:58 Dalsøren, 6:21 Nyhaug, 17:28 Hågensen, 18:47 Hågensen, 20:47 Syversen, 33:48 Hågensen, 44:46 Holter, 51:20 Bjølbakk, 51:44 E-B. Larsen\nBranky Jugoslávie: 27:27 F. Smolej, 49:55 F. Smolej\nRozhodčí: Gross (GDR), Keller (GER)\nVyloučení: 7:2\nVyužití přesilovek: 1:0\nBranky v oslabení: 3:0\n\nNorsko: Østensen – Marthinsen, Syversen, B. Johansen, S-N. Hansen, Steen – Mikkelsen, Dalsøren, Bjølbakk – E-B. Larsen, P-S. Olsen, Ch. Petersen – Nyhaug, Hågensen, Holter – Bergeid.\n\nJugoslávie: Gale (17:28 Knez) – Ravnik, I. Jan, Ratej, Jug – Tišlar, Eržen, F. Smolej – S. Beravs, R. Smolej, R. Hiti – Renaud, B. Jan, Mlakar – Razinger.\n\n25. března 1967 – Vídeň (Donaupark-WIG Halle)\nBranky Rakouska: 2:39 Znenahlik, 7:40 Puschnig, 8:01 Bachler, 36:05 Puschnig, 52:37 Puschnig\nBranky Švýcarska: 9:40 P. Lüthi, 18:23 Furrer\nRozhodčí: Isotalo (FIN), Johannessen (NOR)\nVyloučení: 8:4\nVyužití přesilovek: 0:1\n\nRakousko: Schilcher – Felfernig, Schager, Knoll, E. Mössmer, J. Mössmer – Kalt, Sepp Puschnig, Bachler – Kakl, Kirchbaumer, Schwitzer – Schupp, Znenahlik, Weingartner – Wechselberger.\n\nŠvýcarsko: Meier – Kradolfer, Huguenin, Aeschlimann, Furrer, Brun – H. Lüthi, P. Lüthi, U. Lüthi – Piller, Türler, Henry – G. Wittwer, W. Wittwer, Keller – Weber.\n\n27. března 1967 – Vídeň (Donaupark-WIG Halle)\nBranky Maďarska: 1:11 V. Zsitva, 3:05 V. Zsitva, 10:23 Z. Horváth, 21:26 V. Zsitva, 27:55 Z. Horváth\nBranky Norska: 9:25 B. Johansen, 13:13 Nyhaug, 19:46 Holter, 44:14 Bjølbakk, 58:01 Marthinsen, 58:25 Hågensen\nRozhodčí: Dahlberg (SWE), Keller (GER)\nVyloučení: 4:2\nVyužití přesilovek: 1:2\n\nMaďarsko: Balogh – Koutny, Jós. Palotas, Raffa, Ziegler – Z. Horváth, Bikar, Boróczi – Bánkuti - Jan. Palotas - V: Zsitva, Széles - Pöth - B. Zsitva, Klink.\n\nNorsko: Østensen – Marthinsen, Syversen, B. Johansen, S-N. Hansen, Steen – Mikkelsen, Dalsøren, Bjølbakk – E-B. Larsen, P-S. Olsen, Holter – Ch. Petersen, Hågensen, Nyhaug – Bergeid.\n\n27. března 1967 – Vídeň (Donaupark-WIG Halle)\nBranky Polska: 6:33 Komorski, 58:08 Manowski\nBranky Itálie: nikdo\nRozhodčí: Baťa, Kořínek (TCH)\nVyloučení: 3:7 navíc E. Nowak na 5 min.\nVyužití přesilovek: 0:0\n\nPolsko: Kosyl – Robert Góralczyk, Sitko, Szlapa, Ludwik Czachowski, Fryźlewicz – Kilanowicz, Józef Stefaniak, Źurawski – A. Fonfara, E. Nowak, K. Fonfara – Manowski, Białynicki-Birula, Komorski – Wilczek.\n\nItálie: Gamper – G. da Rin, Alvera, Verocai, Bernardi, Brivio – Ghedina, A. da Rin, Mastel – W. Holzner, Crotti, Benedetti – Rabanser, H. Piccolruaz, R. de Toni – Lorenzi.\n\n27. března 1967 – Vídeň (Donaupark-WIG Halle)\nBranky Švýcarska: 4:10 P. Lüthi, 21:32 U. Lüthi, 38:52 Türler\nBranky Jugoslávie: 1:15 S. Beravs, 9:23 B. Jan, 46:22 R. Smolej\nRozhodčí: Seglin, Snětkov (URS)\nVyloučení: 2:1\nVyužití přesilovek: 0:0\n\nŠvýcarsko: Meier – Kradolfer, Huguenin, Aeschlimann, Furrer, Brun – H. Lüthi, P. Lüthi, U. Lüthi – Piller, Türler, Henry – W. Wittwer, Weber, Keller – G. Wittwer.\n\nJugoslávie: Gale – Ravnik, I. Jan, Ratej, Jug – Tišlar, Eržen, F. Smolej – S. Beravs, R. Smolej, R. Hiti – Renaud, B. Jan, Mlakar – Razinger.\n\n27. března 1967 – Vídeň (Donaupark-WIG Halle)\nBranky Rakouska: 44:34 Felfernig, 56:16 Kalt, 56:53 Kalt, 59:37 Felfernig\nBranky Rumunska: 14:08 Pană, 24:00 Ionescu, 24:10 Biro, 33:34 Florescu\nRozhodčí: Wycisk (POL), Johannessen (NOR)\nVyloučení: 6:3\nVyužití přesilovek: 0:0\n\nRakousko: Schilcher – Felfernig, Schager, Knoll, E. Mössmer, J. Mössmer – Kalt, Sepp Puschnig, Bachler – Schupp, Kirchbaumer, Schwitzer – König, Znenahlik, Weingartner – Kakl.\n\nRumunsko: Dumitraş – Varga, Făgăraş, Ionescu, Czaka, Popp – I. Szabo, Kalamar, G. Szabo – Pană, Florescu, Ştefanov – Texe, Biro, Başa – Moiş.\n\n28. března 1967 – Vídeň (Donaupark-WIG Halle)\nBranky Norska: 10:31 Hågensen, 12:22 P-S. Olsen, 23:16 Dalsøren, 31:40 S-N. Hansen, 35:56 Holter, 51:04 E-B. Larsen, 53:47 Hågensen\nBranky Itálie: 29:55 A. da Rin, 32:29 Mastel, 42:39 Benedetti, 58:01 Rabanser\nRozhodčí: Isotalo (FIN), Gross (GDR)\nVyloučení: 4:9 navíc A. da Rin na 10 min.\nVyužití přesilovek: 2:1\nBranky v oslabení: 0:1\n\nNorsko: Østensen – Marthinsen, Syversen, B. Johansen, S-N. Hansen, Steen – Ch. Petersen, Hågensen, E-B. Larsen – Nyhaug, P-S. Olsen, Holter – Mikkelsen, Dalsøren, Bjølbakk – Bergeid.\n\nItálie: Gamper – Brivio, Alvera, Verocai, Bernardi, G. da Rin – Ghedina, A. da Rin, Mastel – W. Holzner, H. Piccolruaz, Lorenzi – Rabanser, Crotti, Benedetti.\n\n28. března 1967 – Vídeň (Donaupark-WIG Halle)\nBranky Maďarska: 36:52 Bikar, 46:06 Boróczi, 48:46 Pöth\nBranky Švýcarska: 4:16 G. Wittwer, 14:56 Henry, 16:28 Türler, 17:19 W. Wittwer, 28:09 Henry, 32:07 Piller, 33:53 Kradolfer\nRozhodčí: Johannessen (NOR), Wycisk (POL)\nVyloučení: 3:4\nVyužití přesilovek: 0:0\nBranky v oslabení: 0:1\n\nMaďarsko: Balogh (33:54 Vedres) – Koutny, Jós. Palotas, Raffa, Ziegler – Z. Horváth, Bikar, Boróczi – Bánkuti, Jan. Palotas, V. Zsitva – Széles, Pöth, B. Zsitva – Balint, Klink.\n\nŠvýcarsko: Meier – Kradolfer, Huguenin, Aeschlimann, Furrer, Brun – H. Lüthi, P. Lüthi, U. Lüthi – Piller, Türler, Henry – W. Wittwer, Weber, Keller – G. Wittwer.\n\n28. března 1967 – Vídeň (Donaupark-WIG Halle)\nBranky Jugoslávie: 31:36 R. Hiti, 36:49 R. Smolej, 42:24 Mlakar\nBranky Rumunska: 11:18 Biro, 18:29 I. Szabo, 24:47 Varga, 34:50 Ştefanov, 41:34 G. Szabo\nRozhodčí: Snetkov (URS), Kořínek (TCH)\nVyloučení: 2:2 navíc Biro a Florescu na 10 min.\nVyužití přesilovek: 0:0\n\nJugoslávie: Gale – Ravnik, I. Jan, Ratej, Jug – Tišlar, Eržen, F. Smolej – S. Beravs, R. Smolej, R. Hiti – Renaud, B. Jan, Mlakar – Razinger.\n\nRumunsko: Dumitraş – Varga, Făgăraş, Ionescu, Czaka, Popp – I. Szabo, Kalamar, G. Szabo – Pană, Florescu, Ştefanov – Texe, Biro, Başa – Moiş.\n\n28. března 1967 – Vídeň (Wiener Stadthalle)\nBranky Rakouska: 19:40 Kalt, 39:20 Felfernig\nBranky Polska: 33:18 Wilczek, 38:30 E. Nowak, 48:45 E. Nowak, 49:40 A. Fonfara, 55:48 Manowski, 55:58 Białynicki-Birula, 59:57 A. Fonfara\nRozhodčí: Dahlberg (SWE), Keller (GER)\nVyloučení: 4:4 navíc Puschnig na 10 min.\nVyužití přesilovek: 1:1\n\nRakousko: Pregl – Felfernig, Schager, Knoll, E. Mössmer, J. Mössmer – Kalt, Sepp Puschnig, Bachler – Schupp, Kirchbaumer, Schwitzer – König, Znenahlik, Weingartner – Kakl.\n\nPolsko: Tkacz – Robert Góralczyk, Sitko, Szlapa, Ludwik Czachowski – Kilanowicz, Józef Stefaniak, Źurawski – A. Fonfara, Wilczek, K. Fonfara – Manowski, Białynicki-Birula, Komorski – E. Nowak.\n\n Bulharsko – Nizozemsko 10:3 (3:2, 4:0, 3:1)\n\n19. března 1967 – Vídeň (Donaupark-WIG Halle)\nBranky Bulharska: 1:04 Gerasimov, 1:54 Lesev, 13:54 Kalev, 31:17 Gerasimov, 32:12 Kalev, 32:33 Ž. Botev, 34:51 Nedjalkov, 40:28 Gerasimov, 48:31 Nikolov, 49:46 Ž. Botev\nBranky Nizozemska: 8:33 Ooms, 8:48 Ooms, 42:58 R. Bakker\nRozhodčí: Turceanu (ROM), ???\nVyloučení: 2:4\nVyužití přesilovek: 0:0\n\nBulharsko: A. Iliev – Šumakov, G. Iliev, Jončev, A. Dimitrov, Nikolov – D. Lazarov, Kalev, Topalski – Gerasimov, Nedjalkov, Lesev – Dimov, P. Mihailov, Ž. Botev – I. Bačvarov.\n\nNizozemsko: de Witt (van Esch) – Klein, C. van Dijk, van Dommelen, Ooms – Roomer, Manuel, R. Bakker – L. van Dijk, van Oel, Simons – Gentis, de Groot, Christiaans.\n\n19. března 1967 – Vídeň (Donaupark-WIG Halle)\nBranky Japonska: 4:35 Kurokawa, 5:35 Kurokawa, 18:49 Kurokawa, 23:24 Kurokawa, 35:49 Matsuda, 37:38 Matsuda, 40:17 T. Kaneiri, 43:37 Tanno, 45:59 Matsuda, 51:08 Kurokawa, 59:44 K. Kaneiri\nBranky Dánska: 23:55 Schack, 52:48 Fabricius\nRozhodčí: Cebulj (YUG), Kuhnert (AUT)\nVyloučení: 3:7 navíc Hikigi na 10 min.\nVyužití přesilovek: 3:1\n\nJaponsko: Morishima – Toriyabe, T. Kaneiri, Asai, M. Sato, Nakano – Kurokawa, Hikigi, Okajima – Iwamoto, Ebina, Araki – Suzuki, Matsuda, K. Kaneiri, Tanno.\n\nDánsko: H. Andreasen – Maltesen, Borch, Møller, P. Hansen, Juul-Jensen – Høybye, Bjerrum, Schack – F. Johansen, Hamann, Gautier – Fabricius, Søndergaard, A. Petersen – Palsgaard.\n\n20. března 1967 – Vídeň (Donaupark-WIG Halle)\nBranky Francie: 33:48 Eymard, 41:01 Bozon\nBranky Bulharska: 13:59 P. Mihailov, 23:20 I. Bačvarov, 50:40 Lesev\nRozhodčí: Moser, Valentin (AUT)\nVyloučení: 9:8\nVyužití přesilovek: 0:2\n\nFrancie: Deschamps – Paupardin, Lacarrière, Dufour, Gillaz, R. Blanchard – Bozon, Caux, Guennelon – Faucomprez, Lèpre, Itzicsohn – Eymard, Pourtanel, Mazza – Laplassotte.\n\nBulharsko: A. Iliev – Šumakov, G. Iliev, Jončev, A. Dimitrov, Nikolov – D. Lazarov, Kalev, Topalski – Gerasimov, Nedjalkov, Lesev – Dimov, P. Mihailov, Ž. Botev – I. Bačvarov.\n\n22. března 1967 – Vídeň (Donaupark-WIG Halle)\nBranky Bulharska: 35:11 I. Bačvarov, 44:08 Topalski\nBranky Japonska: 9:34 K. Kaneiri, 11:10 Toriyabe, 20:17 Hikigi, 37:18 Kurokawa, 38:38 Toriyabe, 43:50 Matsuda, 49:33 Asai, 51:40 Kurokawa\nRozhodčí: Isotalo (FIN), ???\nVyloučení: 6:4\nVyužití přesilovek: 0:3\n\nBulharsko: A. Iliev – A. Dimitrov, G. Iliev, Jončev, Šumakov, D. Lazarov – Ž. Botev, Lesev, Topalski – Nikolov, P. Mihailov, Nedjalkov – Dimov, I. Bačvarov, Kalev – Gerasimov.\n\nJaponsko: Morishima (Ohtsubo) – Toriyabe, T. Kaneiri, Asai, M. Sato, Nakano – Kurokawa, Tanno, Okajima – Suzuki, Hikigi, Ito – Iwamoto, Ebina, Matsuda – K. Kaneiri.\n\n22. března 1967 – Vídeň (Donaupark-WIG Halle)\nBranky Francie: 10:44 Ooms, 22:53 R. Bakker, 24:10 Ooms, 31:40 Simons, 32:39 Ooms, 45:08 Faucomprez\nBranky Nizozemska: 7:06 Caux, 7:34 Bozon, 11:22 Bozon, 11:46 Itzicsohn, 14:48 Guennelon, 18:19 Mazza, 45:20 C. van Dijk, 50:30 Lacarrière, 51:47 Itzicsohn, 54:41 Caux, 56:07 Mazza, 59:33 Eymard\nRozhodčí: Kuhnert (AUT), Johannesson (NOR)\nVyloučení: 7:3 navíc Ooms na 5 min a Lacarrière na 10 min.\nVyužití přesilovek: 0:2\nBranky v oslabení: 0:1\n\nNizozemsko: van Esch – Klein, C. van Dijk, van Dommelen, Roomer – L. van Dijk, Manuel, R. Bakker – Simons, Gentis, Ooms – van Oel, de Groot, Christiaans.\n\nFrancie: Deschamps – Paupardin, Lacarrière, Dufour, R. Blanchard – Faucomprez, Lèpre, Itzicsohn – Bozon, Caux, Guennelon – Eymard, Pourtanel, Mazza – Laplassotte.\n\n23. března 1967 – Vídeň (Donaupark-WIG Halle)\nBranky Dánska: 27:04 Bjerrum, 35:59 Borch, 49:59 Gautier, 51:11 Søndergaard, 51:43 Hamann\nBranky Francie: 34:06 Lacarrière, 54:12 Bozon\nRozhodčí: Turceanu (ROM), Cebulj (YUG)\nVyloučení: 10:5\nVyužití přesilovek: 1:1\nBranky v oslabení: 1:0\n\nDánsko: B. Hansen – Maltesen, P. Hansen, Møller, Juul-Jensen, Borch – Søndergaard, Bjerrum, Høybye – Fabricius, Gautier, Palsgaard – F. Johansen, Hamann, A. Petersen – Schack.\n\nFrancie: Deschamps – Paupardin, Lacarrière, Dufour, R. Blanchard – Faucomprez, Lèpre, Itzicsohn – Bozon, Caux, Guennelon – Eymard, Pourtanel, Mazza – Laplassotte.\n\n26. března 1967 – Vídeň (Donaupark-WIG Halle)\nBranky Dánska: 2:11 Høybye, 14:08 Schack, 19:22 Bjerrum, 23:19 Schack, 31:13 Søndergaard, 45:50 A. Petersen, 49:04 Høybye, 52:55 Bjerrum\nBranky Nizozemska: 7:10 Simons, 19:13 R. Bakker, 19:58 Gentis, 21:16 Simons, 37:11 R. Bakker, 40:15 Ooms, 43:37 Simons, 44:16 R. Bakker, 45:51 Simons\nRozhodčí: Kořínek (TCH), Prevot (FRA)\nVyloučení: 6:11 navíc Fabricius a Roomer na 10 min.\nVyužití přesilovek: 1:1\nBranky v oslabení: 1:1\n\nDánsko: B. Hansen (H. Andreasen) – Maltesen, P. Hansen, Møller, Juul-Jensen, Borch – Søndergaard, Bjerrum, Høybye – Fabricius, Gautier, Palsgaard – F. Johansen. Hamann, A. Petersen – Schack.\n\nNizozemsko: van Esch – Klein, C. van Dijk, van Dommelen, Roomer – L. van Dijk, Manuel, R. Bakker – Simons, Gentis, Ooms – van Oel, Christiaans, de Groot.\n\n26. března 1967 – Vídeň (Donaupark-WIG Halle)\nBranky Francie: 22:39 Lèpre, 33:45 Faucomprez\nBranky Japonska: 10:55 Hikigi, 24:19 Matsuda, 25:07 Kurokawa, 25:14 Kurokawa, 28:20 K. Kaneiri, 48:10 Iwamoto, 48:58 Okajima\nRozhodčí: Seglin (URS), Turceanu (ROM)\nVyloučení: 1:5\nVyužití přesilovek: 0:0\n\nFrancie: Deschamps (Sozzi) – Gillaz, Lacarrière, Dufour, R. Blanchard – Lèpre, Caux, Itzicsohn – Faucomprez, Bozon, Eymard – Mazza, Pourtanel, Laplassotte.\n\nJaponsko: Morishima – Toriyabe, T. Kaneiri, Asai, M. Sato, Nakano – Kurokawa, Hikigi, Ito – Okajima, Iwamoto, Ebina – Suzuki, Matsuda, K. Kaneiri – Tanno.\n\n27. března 1967 – Vídeň (Donaupark-WIG Halle)\nBranky Bulharska: 29:31 I. Bačvarov, 46:55 P. Mihailov\nBranky Dánska: 27:06 Gautier, 34:36 F. Johansen, 54:26 Hamann, 59:35 Bjerrum\nRozhodčí: Isotalo (FIN), ???\nVyloučení: 6:3 navíc Gerasimov na 10 miin.\nVyužití přesilovek: 0:3\nBranky v oslabení: 1:0\n\nBulharsko: A. Iliev – Šumakov, G. Iliev, Jončev, A. Dimitrov, D. Lazarov – Kalev, Topalski, Gerasimov – Nedjalkov, Lesev, Dimov – P. Mihailov, Ž. Botev, I. Bačvarov – Nikolov.\n\nDánsko: H. Andreasen – Maltesen, Juul-Jensen, Møller, P. Hansen, Borch – Fabricius, Bjerrum, Høybye – F. Johansen, Hamann, A. Petersen – Søndergaard, Gautier, Palsgaard – Schack.\n\n28. března 1967 – Vídeň (Donaupark-WIG Halle)\nBranky Japonska: 4:48 Hikigi, 6:03 M. Sato, 13:08 Hikigi, 18:45 Kurokawa, 21:13 Okajima, 28:40 K. Kaneiri, 28:58 Matsuda, 30:28 Kurokawa, 31:46 Ebina, 35:14 Ito, 38:04 Okajima, 41:15 Okajima, 45:07 Kurokawa, 45:26 Kurokawa, 47:26 Ebina, 51:20 Toriyabe, 55:14 Ito, 57:37 Okajima, 58:18 K. Kaneiri, 59:58 M. Sato\nBranky Nizozemska: 6:31 R. Bakker, 34:09 Manuel\nRozhodčí: Cebulj (YUG), ???\nVyloučení: 3:4 navíc Manuel a R. Bakker na 10 min.\nVyužití přesilovek: 3:0\n\nJaponsko: Morishima – Toriyabe, T. Kaneiri, Asai, M. Sato, Nakano – Kurokawa, Hikigi, Ito – Okajima, Iwamoto, Ebina – Suzuki, Matsuda, K. Kaneiri – Tanno.\n\nNizozemsko: van Esch – van Dommelen, C. van Dijk, Klein, Roomer – R. Bakker, van Oel, Manuel – Simons, Gentis, Ooms – Christiaans, de Groot.\n\n\n"}
{"id": "365331", "url": "https://cs.wikipedia.org/wiki?curid=365331", "title": "Brooklynský most", "text": "Brooklynský most\n\nBrooklynský most (anglicky \"Brooklyn Bridge\", původně \"New York and Brooklyn Bridge\") je jeden z nejstarších visutých mostů ve Spojených státech amerických.\n\nMá rozpětí mezi pilíři 486,3 metrů a vede přes řeku East River. Spojuje dvě části New Yorku - Manhattan a Brooklyn. V době jeho otevření se jednalo o největší visutý most na světě a první visutý most na ocelových lanech. Jeho mostní věže byly v té době nejvyššími stavbami na celé západní polokouli. Stavba začala 3. ledna 1870. Most byl dokončen po 13 letech a byl otevřen 24. května 1883.\n\nOd svého otevření se stal symbolem New Yorku a od roku 1964 patří mezi národní historické památky. Přes tento most také vede trasa Newyorského maratonu.\n\nMost se rozhodl vybudovat John Augustus Roebling. Snil o Brooklynském mostě jako svém největším díle. Po strašné zimě 1866 - 1867, kdy zkolabovala doprava, poté, co všechny lodě zamrzly, se rozhodlo, že se postaví most přes řeku East River. Stavba byla schválena roku 1869. Poté začali vybírat místo stavby. Avšak při poslední kontrole místa si Roebling nevšiml připlouvající lodi. Ta mu při nárazu do mola rozdrtila nohu. Museli mu amputovat prsty na noze a dva týdny na to zemřel na infekci. Jeho místo převzal jeho syn Washington Roebling.\n\nStavba byla zahájena 3. ledna 1870.\n\nPro vybudování základů věží pod úrovní hladiny vody byly použity kesony. Velký zvon se spustil do vody tak, aby se jeho spodní hrana zařízla do dna a jeho vrchní část vyčnívala nad hladinu. Pak se z něj odčerpala voda za pomocí vzduchu, který byl vtlačen do zvonu a vodu vytlačil.\n\nVěže jsou postaveny z vápence, žuly a cementu. Jsou postaveny v novogotickém stylu, s charakteristickými lomenými oblouky ve věžích.\n\nCena výstavby celého mostu byla vyčíslena na tehdy neuvěřitelných 15,5 miliónu dolarů. Tehdy se ještě moc nehledělo na bezpečnost a zdraví dělníků při práci, také nebyl dostatečně znám princip a možnosti kompenzace kesonové nemoci, a proto zemřelo 27 lidí během jeho výstavby.\n\nVe dne 24. května 1883 byl po 13 letech stavby most dokončen a otevřen pro veřejnost, toho dne se u mostu sešly tisíce lidí, které přivítal newyorský starosta Franklin Edson, ale i tehdejší 21. prezident Spojených států Chester Arthur. Ti přecházeli most, aby se setkali s brooklynským starostou Sethem Lowem, který na ně čekal pod mostní věží na brooklynském břehu. Washington Roebling se slavnostního otevření neúčastnil, ale konal se u něj doma večírek na oslavu otevření. Toho dne most využilo asi 1 800 vozidel a 150 300 osob.\n\n30. května 1883 se na mostě rozkřiklo, že most nezvládá nápor lidí, a že se může zřítit, a proto na mostě zavládla panika, při které se lidé na mostě snažili co nejrychleji dostat z mostu. Při této události bylo ušlapáno 12 lidí. O pár dní později byly pochybnosti o stabilitě mostu vyvráceny, když se po mostě vydalo 21 slonů z nedalekého cirkusu.\n\n19. května 1885 skočil z mostu první člověk který chtěl spáchat sebevraždu. Po dopadu utrpěl vážná vnitřní zranění a zemřel.\n\nOd roku 1980 se stal most jednou z dominant nočního New Yorku poté, co byly jeho věže osvětleny pomocí reflektorů.\n\nDne 1. března 1994 se na mostě střílelo. Muž jménem Rashid Baz zahájil palbu na skupinu ortodoxních židů. Jednoho člověka smrtelně postřelil a další tři zranil. Předpokládá se, že šlo o pomstu za útok na muslimy, který se odehrál v únoru, pár dní předtím. Baz byl usvědčen z vraždy, a protože v roce 2000 ministerstvo spravedlnosti to označilo jako teroristický útok, i když zabil pouze jednoho člověka, byl odsouzen na 141 let vězení.\n\nV roce 2003 byl člověk, který podporoval teroristické hnutí Al-Káida odsouzen na 20 let vězení za to, že připravoval útok, při kterém měl být most zničen tím, že by se přeřezala mostní lana. Most by pak neunesl svoji vlastní tíhu a následkem toho by se zřítil.\n\nPočátkem r. 2006 při opravě mostu obnažili dělníci v pilíři tajnou skrýš, vybudovanou r. 1950 v době studené války. Vchod byl zamaskován ve stěně od strany Manhattanu. V tajné schránce byly nalezeny značné zásoby - 350 000 kovových dóz se suchary, zařízení na čištění vzduchu, přikrývky, lékařské přístroje.\n\nPozději byla na mostě vybudována nadzemní dráha a dráha pro tramvaje. Trasa nadzemní dráhy byla zrušena v roce 1944 a v roce 1950 byly zrušeny i tramvajové koleje. Poté byl most přebudován na šest jízdních pruhů pro automobily, pro každý směr tři pruhy na krajích mostu a mezi nimi uprostřed vede pás pro chodce a cyklisty. Dnes je Brooklynský most druhý nejfrekventovanější most v New Yorku. Díky rychle narůstajícímu počtu automobilů a s tím spojenou houstnoucí dopravou museli na mostě zavést zákaz pro automobily těžší než 2,7 tuny, proto přes most dnes nejezdí ani autobusy městské hromadné dopravy. V dnešní době projede přes most necelých 150 000 aut denně.\n\nTento most a jeho výstavba je zachycena v americkém romatickém hraném filmu \"Kate a Leopold\" z roku 2001.\n\n\n"}
{"id": "365333", "url": "https://cs.wikipedia.org/wiki?curid=365333", "title": "Rem (jednotka)", "text": "Rem (jednotka)\n\nRem (z anglického , česky \"biologický ekvivalent röntgena\") je zastaralá jednotka dávkového ekvivalentu ionizujícího záření. Je součinem absorbované dávky záření v radech a biologické účinnosti daného záření.\n\nJednotka byla nahrazena jednotkou Sievert. Přepočet činí 100 rem = 1 Sv.\n"}
{"id": "365336", "url": "https://cs.wikipedia.org/wiki?curid=365336", "title": "Atentáty na papeže Jana Pavla II.", "text": "Atentáty na papeže Jana Pavla II.\n\nNa papeže Jana Pavla II. bylo plánováno nebo spácháno vícero atentátů. Ve dvou případech byl papež raněn. \n\n13. května 1981 na papeže střílel na Svatopetrském náměstí Turek Mehmet Ali Ağca. Papež utrpěl těžká zranění, nicméně jeho život se podařilo zachránit. Existuje několik teorií, odkud atentát vzešel, nejrozšířenější tvrdí, že šlo o společnou akci KGB, Stasi a bulharské tajné služby.\n\n12. května 1982 se Jana Pavla II. pokusil v portugalské Fatimě nožem (resp. bajonetem) zavraždit ultrakonzervativní španělský kněz Juan Fernandez Krohn, který odmítal Druhý vatikánský koncil a následující změny v církvi. Dlouho se mělo za to, že kolemstojící jej zneškodnili dříve, než mohl papeži ublížit, nicméně v roce 2008 kardinál Dziwisz přiznal, že Jan Pavel II. byl při útoku lehce zraněn na ruce, ale zatajil to.\n"}
{"id": "365339", "url": "https://cs.wikipedia.org/wiki?curid=365339", "title": "Plácido de Castro", "text": "Plácido de Castro\n\nPlácido de Castro je brazilské město v Acre. Leží asi 100 kilometrů od Ria Branca.\n\nSousední obce: Senador Guiomard, Acrelândia, Capixaba a Rio Branco.\n\nBylo založeno roku 1976 a pojmenováno na počest generála Jose Placida de Castra.\n\nPlácido de Castro je dostupné po silnicích AC 475 a AC 40.\n"}
{"id": "365344", "url": "https://cs.wikipedia.org/wiki?curid=365344", "title": "Rambo", "text": "Rambo\n\nJméno nebo pojem Rambo se může vztahovat na:\n\n"}
{"id": "365346", "url": "https://cs.wikipedia.org/wiki?curid=365346", "title": "Armand Havet", "text": "Armand Havet\n\nArmand Étienne Maurice Havet (1795 Rouen – 1. července 1820 Yvoudron) byl francouzský lékař, cestovatel a botanik.\nArmand Havet po ukončení školy v Rouenu odešel do Paříže, kde studoval medicínu, anatomii a přírodní vědy (především botaniku).\n\nJako vítěz speciálního konkurzu byl, 4. května 1819, jmenován vládním přírodovědcem-objevitelem. Poté, co získal medicínský doktorát, odcestoval na vědeckou expedici na Madagaskar. Nalodil se 24. ledna 1820 se svým bratrem M. Nicolem a přírodovědcem Godefroyem na loď \"Panthère\", a zakotvil 8. června 1820 v zátoce Tamatave. Zabýval se sběrem faktů o místní flóře, fauně i obyvatelích. Po týdnu zemřel jeho bratr. Další den onemocněl i sám Havet a zemřel ve vesnici Yvoudron. Jeho tělo bylo převezeno do Tamatave, kde byl slavnostně pohřben.\n\n"}
{"id": "365348", "url": "https://cs.wikipedia.org/wiki?curid=365348", "title": "Sirkap", "text": "Sirkap\n\nSirkap je archeologická lokalita nedaleko Takšašíly, v pákistánské provincii Paňdžáb. Původně zde stálo město, které nechal vystavět řecko-baktrijský král Démétrios I. poté, co kolem roku 180 př. n. l. vtrhl do Indie. Město ještě ve 2. století př. n. l. pravděpodobně přestavěl Menandros.\n\nMěsto protínala jedna hlavní ulice, na kterou je napojeno patnáct kolmých, menších ulic. Zabíralo plochu 1200 x 400 metrů a celé bylo obehnáno zdí širokou 5–7 metrů o celkové délce 4,8 kilometru. Dnešní ruiny města jsou podobné těm v makedonském Olynthu.\n\nV Sirkapu byly nalezeno mnoho předmětů, především pak řecko-baktrijské mince. Některé z nich jsou čistě helénského stylu, další naopak vykazují velmi silný, řecko-baktrijský vliv. I další nálezy jasně ukazují střetávání helénské a indické kultury. Např. některé sirkapské stúpy jsou zdobeny tradičními helénskými dekorativními prvky.\n"}
{"id": "365350", "url": "https://cs.wikipedia.org/wiki?curid=365350", "title": "Jelena Vesninová", "text": "Jelena Vesninová\n\nJelena Vesninová, rusky: Елена Сергеевна Веснина, \"Jelena Sergejevna Vesnina\", (* 1. srpna 1986 Lvov) je ruská profesionální tenistka. V létě 2018 byla pět týdnů světovou jedničkou ve čtyřhře žen, kterou se s Jekatěrinou Makarovovou staly společně jako druhá a třetí Ruska po Anně Kurnikovové, respektive třicátá sedmá a třicátá osmá hráčka od zavedení klasifikace v roce 1975. V deblovém žebříčku tak vytvořily 13. dvojici na vrcholu pořadí. Na Riodejaneirské olympiádě 2016 společně získaly zlatou medaili v ženské čtyřhře.\n\nVe své dosavadní kariéře na okruhu WTA Tour vyhrála tři singlové a devatenáct deblových turnajů. V rámci okruhu ITF získala dva tituly ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v březnu 2017 na 13. místě a ve čtyřhře pak v červnu 2018 na 1. místě. Trénuje ji bývalý sovětský tenista Andrej Česnokov a otec Sergej Vesnin. Prvním koučem byl Jurij Judkin.\n\nNa grandslamu vyhrála s Makarovovou ženskou čtyřhru na French Open 2013, US Open 2014 a Wimbledonu 2017, když v prvním finále zdolaly italskou dvojici Sara Erraniová a Roberta Vinciová, ve druhém švýcarsko-italský pár Martina Hingisová a Flavia Pennettaová a ve třetím pak dvojici Čan Chao-čching a Monica Niculescuová. Společně s brazilským tenistou Brunem Soaresem zvítězila na Australian Open 2016 v soutěži smíšené čtyřhry.\n\nCelkem desetkrát odešla z grandslamového finále poražena – z ženského debla na French Open 2009, 2011 i 2016, a také z Wimbledonu 2010, 2015, rovněž jako z Australian Open 2014 i 2018. Třikrát pak neuspěla s indickými partnery Bhupathim a Paesem ve smíšené soutěži. Finálové porážky přišly ve Wimbledonu 2011 a 2012, a také na Australian Open 2012.\n\nS Makarovovou tvořila stabilní pár v letech 2012–2018 až do květnového Madrid Open 2018. Dvojice vyhrála dvanáct turnajů, včetně tří grandslamů, olympijských her a Turnaje mistryň. V době rozchodu oběma patřilo druhé místo na deblovém žebříčku a na světovou jedničku Chanovou ztrácely jen 5 bodů. Na French Open 2018 se novou partnerkou stala Lotyška Jeļena Ostapenková, s níž opustila soutěž v úvodním kole.\n\nV roce 2016 získala s Makarovovou titul ve čtyřhře Turnaje mistryň, když ve finále zdolaly pár Bethanie Matteková-Sandsová a Lucie Šafářová.\n\nV ruském fedcupovém týmu debutovala v roce 2006 umagskou baráží Světové skupiny proti Chorvatsku, v níž prohrála s Annou Čakvetadzeovou čtyřhru. Rusky přesto triumfovaly 3:2 na zápasy. V letech 2007 a 2008 byla součástí družstva, které celou soutěž vyhrálo. Ve finále 2007 proti Italkám přispěla k výsledku 4:0 bodem z dvouhry, když porazila Maru Santangelovou. V boji o titul roku 2008 proti Španělsku, jež Rusky zvládly 4:0 na zápasy, získala s Jekatěrinou Makarovovou bod ze čtyřhry. Do roku 2017 v soutěži nastoupila ke patnácti mezistátním utkáním s bilancí 2–2 ve dvouhře a 10–4 ve čtyřhře.\n\nRusko reprezentovala na Letních olympijských hrách 2008 v Pekingu, kde v ženské čtyřhře vytvořila sedmou nasazenou dvojici s Věrou Zvonarevovou. Soutěž opustily po čtvrtfinálové prohře 4–6, 0–6 od pozdějších olympijských vítězek Sereny a Venus Williamsových.\n\nZúčastnila se také londýnských Her XXX. olympiády, kde v ženském deblu startovala s Jekatěrinou Makarovovou. V roli turnajových šestek dohrály mezi poslední osmičkou párů, když podlehly nejvýše nasazeným Američankám Liezel Huberové s Lisou Raymondovou po setech 3–6 a 3–6. Spolu s Michailem Južným nastoupila na divokou kartu i do smíšené soutěže. V úvodním kole je vyřadila argentinská dvojice Gisela Dulková a Juan Martín del Potro.\n\nNa Riodejaneirské olympiádě 2016 vyhrála s Makarovovou zlatou medaili v ženské čtyřhře, když ve finále zdolaly za 1:39 hodin švýcarské turnajové pětky Timeu Bacsinszkou s Martinou Hingisovou po dvousetovém průběhu.\n\nNa Letní univerziádě 2013 v Kazani vybojovala zlatou medaili z ženské čtyřhry, v páru s Anastasií Pavljučenkovovou, a také ze smíšené čtyřhry po boku Andreje Kuzněcova.\n\nV říjnu 2002 – ve věku šestnácti let a dvou měsíců – poprvé startovala v kvalifikaci turnaje okruhu ITF, když obdržela divokou kartu na 10tisícovou událost v egyptské Gíze. Po zvládnutém kvalifikačním turnaji postoupila do hlavní soutěže.\n\nPremiérovou událostí na okruhu WTA Tour se stala kvalifikace říjnového Kremlin Cupu 2003, a o týden později kvalifikace Taškent Open 2003, z nichž do hlavní soutěže nepostoupila. Tu si zahrála až v listopadu 2004, když vypadla s Argentinkou Marianou Díazovou Olivovou v úvodním kole listopadového Challenge Bell v Québecu. Na stejném kanadském turnaji získala v roce 2005 první titul na okruhu WTA, a to z deblové soutěže. Spolu s krajankou Anastasií Rodionovovou ve finále zdolaly lotyšsko-americký pár Līga Dekmeijereová a Ashley Harkleroadová.\n\nDebutový průlom do elitní stovky žebříčku WTA ve dvouhře přišel 16. ledna 2006, když se posunula ze 100. na 100. příčku. O šest měsíců později pronikla 24. července 2006 do první padesátky, a to z 51. na 50. místo. Mezi prvních deset deblistek světa se premiérově podívala 9. května 2011, kdy figurovala na 10. pozici světové klasifikace ve čtyřhře. Do elitní pětky pak vystoupala 12. srpna 2013 na 5. místo.\n\nPo sérii šesti prohraných finále dvouhry na okruhu WTA Tour – trvající od ASB Classic 2009 s Dementěvovou až do porážky s Erraniovou na Budapest Grand Prix 2012 –, vybojovala premiérový titul na lednovém Moorilla Hobart International 2013 po výhře nad Barthelovou. Druhou singlovou trofej přidala na travnatém AEGON International 2013 v Eastbourne, kde hladce přehrála Američanku Hamptonovou.\n\nV sezóně 2013 vyhrála s Jekatěrinou Makarovovou čtyřhru na březnovém BNP Paribas Open, kde ve finále zdolaly Petrovovou se Srebotnikovou až v rozhodujícím supertiebreaku. Premiérový grandslamový triumf si připsaly na antukovém French Open a také semifinálová účast na Australian Open jim zajistila start ve deblové soutěži istanbulského Tunraje mistryň 2013. Kvalifikovaly se do něj jako poslední čtvrtý pár. V semifinále přesto vyřadily světové jedničky Erraniovou s Vinciovou, aby je ve finále zastavila čínsko-tchajwanská dvojice Pcheng Šuaj a Sie Su-wej.\n\nNa březnový BNP Paribas Open 2017 v Indian Wells, hraný v kategorii WTA Premier Mandatory, přijížděla jako patnáctá hráčka žebříčku. Cestou do finále vyřadila dvě bývalé světové jedničky, ve čtvrtém kole druhou ženu pořadí Angelique Kerberovou a ve čtvrtfinále Američanku z druhé světové desítky Venus Williamsovou. Po výhře nad Francouzkou Kristinou Mladenovicovou pak pronikla do desátého kariérního finále. V něm za 3.01 hodin zdolala turnajovou osmičku Světlanu Kuzněcovovou po třísetovém průběhu. V duelu dokázala otočit nepříznivý vývoj her, jak ve druhé sadě 1–4, tak i ve třetí 2–4. Krajanku zdolala podruhé ze tří vzájemných střetnutí. V roce 2016 přitom vypadla již v prvním kole kvalifikace, když jí tehdy patřila 86. příčka. Titul se stal třetí singlovou trofejí na okruhu WTA Tour. V následném vydání žebříčku z 20. března 2017 se posunula na své maximum, když jí patřilo 13. místo. Od semifinále ve Wimbledonu 2016 přitom na žádném z třinácti turnajů nevyhrála více než dvě utkání, z toho šestkrát odešla poražena již v úvodním kole.\n\nZ pozice deblových světových dvojek získaly s Jekatěrinou Makarovovou první trofej roku 2018 ve čtyřhře Mutua Madrid Open 2018, když ve finále zdolaly maďarsko-francouzské turnajové trojky Tímeu Babosovou s Kristinou Mladenovicovou až v rozhodujícím supertiebreaku. Vybojovaly tak šestou společnou trofej v kategorii Premier Mandatory. Proti témuž páru odehrály v předchozí části sezóny dvě utkání. Z finále Australian Open 2018 odešly Rusky poraženy a naopak zvítězily v semifinále BNP Paribas Open 2018. S Makarovovou navázaly na finále z Madrid Open 2012, kde vůbec poprvé postoupily jako pár do závěrečného boje o titul. Přiblížily se také k pozici deblových světových jedniček, když na první Latischu Chanovou ztrácely 14. května 2018 jen 230 bodů. Jednalo se o jejich poslední společný turnaj. Dva týdny poté bylo oznámeno ukončení jejich šestileté spolupráce ze sezón 2012–2018. V době rozchodu oběma patřilo na deblovém žebříčku druhé místo. Na prvním následném turnaji, French Open 2018, se její novou partnerkou stala Lotyška Jeļena Ostapenková, s níž vypadla v úvodním kole. Přesto po skončení pařížského grandslamu vystřídala s Makarovovou první v pořadí Chanovou a obě se tak poprvé staly světovými jedničkami ve čtyřhře, až po rozpadu dvojice.\n\nNarodila se roku 1986 ve Lvově, tehdejší Ukrajinské socialistické republice, součásti Sovětského svazu. Otec Sergej Vesnin ji trénuje a doprovází na turnajích, matka Irina Vesninová je učitelka. Mladší bratr Dmitr Vesnin také hrál profesionálně tenis. V listopadu 2015 se vdala za podnikatele Pavla Tabuncova. Během října 2018 oznámila těhotenství, které několik měsíců tajila a v listopadu porodila dceru Elizabeth.\n\n"}
{"id": "365359", "url": "https://cs.wikipedia.org/wiki?curid=365359", "title": "Vižas", "text": "Vižas\n\nVižas ( ) je řeka v Něneckém autonomním okruhu v Archangelské oblasti v Rusku. Je dlouhá 219 km. Plocha povodí měří 3050 km².\n\nOdtéká z nevelkého jezera a ústí do Čjošské zátoky Barentsova moře.\n\nZdrojem vody jsou sněhové a dešťové srážky. Průtok je částečně regulován jezery.\n"}
{"id": "365375", "url": "https://cs.wikipedia.org/wiki?curid=365375", "title": "Jaroměřice (zámek)", "text": "Jaroměřice (zámek)\n\nZámek Jaroměřice je zámek ve stejnojmenné obci, který stojí na místě původně malé tvrze, kterou pravděpodobně vystavěl na počátku 16. století tehdejší majitel Jaroměřic Petr Šedík z Kunčiny.\n\nZa Jana Blahoslava Bílského z Kaříšova byla roku 1592 tvrz přestavěna na renesanční zámek. Z této doby také pochází vstupní portál a velmi hodnotná sgrafitová výzdoba. V horní části portálu je kamenný plastický erb rodu Bílských z Kaříšova, tj. na štítě příčný stříbrný pruh a jako klenot dvě rozložená orlí křídla – pravé stříbrné, levé červené a mezi křídly tzv. šrank. Dále se na postálu nachází český citát z Bible. Nad portálem mezi okny prvního patra byly pravděpodobně sluneční hodiny a po jejich stranách malé erby: rodu Bílských z Kaříšova a rodu Lichnovských z Voštic.\n\nPřes celé průčelí jsou nad okny přízemí kruhové obrazy s portréty v tomto pořadí zleva doprava: Jan Blahoslav Bílský z Kaříšova, Janova manželka Kateřina Lichnovská z Voštic, znak rodu Bílských z Kaříšova s písmeny IBBK – Jan Blahoslav Bílský z Kaříšova, znak rodu Lichnovských z Voštic s písmeny KLZW – Kateřina Lichnovská z Voštic, dále pravděpodobně Petr Bílský z Kaříšova a jedna ze dvou manželek Petra Bílského z Kaříšova. V prvním patře vedla kolem budovy dřevěná pavlač, na níž se vystupovalo dveřmi nad hlavním vchodem. Na straně k vesnici byla zaskleněná veranda pro výhled do kraje.\n\nTuto stavbu Janu Blahoslavovi Bílskému umožnilo asi hlavně dědictví nedaleké vsi Opatovic po smrti jeho bratra Václava. Téhož roku jako zámek byl také zbudován panský dvůr se sýpkou.\n\nZámek sloužil jako panská rezidence (Bílští z Kaříšova, Zástřizlové, Šubířové z Chobyně) až do roku 1735, kdy si noví majitelé zvolili za centrum panství Velké Opatovice a tamní zámek. Poté sloužila budova k hospodářským účelům a také byla pronajímán do soukromého vlastnictví. Po roce 1945 připadl obci a slouží jako sídlo obecního úřadu a mateřské školy.\n\n"}
{"id": "365377", "url": "https://cs.wikipedia.org/wiki?curid=365377", "title": "Kostel Všech svatých (Jaroměřice)", "text": "Kostel Všech svatých (Jaroměřice)\n\nFiliální kostel Všech svatých v Jaroměřicích (zvaný také \"Dolní kostel\") je nejstarší stavební památka v této obci a je kulturní památka České republiky.\n\nKostel Všech svatých byl postaven zřejmě již ve 12. století jako gotická jednolodní stavba s věží. Zpočátku byl přifařen ke staršímu kostelu v Biskupicích. Poté býval kostelem farním, avšak po husitských válkách v 15. století duchovní správa v Jaroměřicích zanikla. V 16. století tu až do Bílé hory roku 1620 působili českobratrští duchovní. Majitel jaroměřického panství Jan Bartodějský z Bartoděj (panství vlastnil v letech 1609-1611) byl kostel s největší pravděpodobností přestavěn. Svědčí o tom např. zvon z roku 1611 \"„pro slávu a ke cti Všem svatým“\" i zvon s nápisem \"„O rex gloriae veni cum pace“\" (Ó králi slávy, přijď s pokojem). Za této přestavby byla asi také snesena klenba kněžiště, odsekány opěrné pilíře apsidy, zrušena gotická lomená okna a do boků lodi vestavěny dvě boční kaple. Od roku 1714 byl kostel Všech svatých filiálním kostelem nově zbudovaného kostela na Kalvárii, kde byla ustavena prozatímní duchovní správa. Roku 1809 byla zřízena samostatná farnost Jaroměřice.\n\nKostel několikrát vyhořel. Např. roku 1893 ho zasáhl blesk a značně poškodil. Opravy se tehdy ujal kostelní konkurenční spolek v čele s předsedou a zároveň starostou obce M. Henzlem. Roku 1911 musela být kvůli špatné statice zbořena a vystavěna do větších rozměrů vstupní chodba kostela. V letech 1986-1987 byla provedena důkladná rekonstrukce kostela, která však byla provedena značně necitlivě. Při poslední opravě roku 1999 byly ve věžní báni nalezeny doklady vložené sem při předešlých opravách roku 1767 a 1904 (dobové mince, dvě listiny s poselstvím budoucím generacím).\n\nK nejhodnotnějšímu a nejstaršímu vnitřnímu vybavení patří náhrobní kámen z roku 1562 s vyobrazením rytíře Jana z Linhartic, který sídlil na jaroměřické tvrzi. Náhrobník se nachází po pravé straně ve zdi kněžiště a je opatřen reliéfem postavy rytíře s erbem a nápisem: \"„Léta Páně 1562 v pátek před svatým Pavlem na víru obrácení v hodinu 9 na noc umřel jest urozený pán Jan rytíř z Linhartic a na Jaromierzicich a tuto pochován jest. Jan Milici byl mistr na hrob.“\" Kolem nohy rytíře se vine had, což může být narážkou na smrt uštknutím či otrávením.\n\nZvony Cyril a Metoděj, Panna Maria a sv. Václav ulité broumovským mistrem Oktávem Vintrem byly pořízeny roku 1928 z darů jaroměřických občanů, ale na jaře 1942 byly zrekvírovány na válečné účely.\n\nOkolo kostela se původně rozkládal obecní hřbitov. Dnes se na tomto zatravněném zhruba trojúhelníkovitém prostranství nachází v rozích socha sv. Jana Nepomuckého z roku 1882, socha sv. Floriána a kříž z roku 1819. Kromě toho tu od 18. století v malé kapli – tzv. \"Pilátově domě\" začíná křížová cesta na Kalvarské poutní místo.\n\n"}
{"id": "365394", "url": "https://cs.wikipedia.org/wiki?curid=365394", "title": "Heliograf", "text": "Heliograf\n\nHeliograf může znamenat:\n\n"}
{"id": "365395", "url": "https://cs.wikipedia.org/wiki?curid=365395", "title": "Zemský okres Barnim", "text": "Zemský okres Barnim\n\nOkres Barnim se nachází na východě německé spolkové země Braniborsko. Hlavním městem okresu je Eberswalde. Je pojmenován po pohoří Barnim, které vzniklo v pleistocénu.\n\nBarnim sousedí s okresy Uckermark, Oberhavel, Märkisch-Oderland a Berlínem.\n\nOkres vznikl 5. prosince 1993 na území okresů Eberswalde, Bernau a obcí Hohensaaten a Tiefensee okresu Bad Freienwalde.\n\n"}
{"id": "365396", "url": "https://cs.wikipedia.org/wiki?curid=365396", "title": "Jimlíkov", "text": "Jimlíkov\n\nJimlíkov () je malá vesnice spadající pod město Nová Role. V roce 2011 zde trvale žilo 91 obyvatel.\nObec je plynofikována a plně odkanalyzována do kořenové čistírny odpadních vod v nejnižším místě obce.\nV obci je připraveno několik stavebních pozemků pro další výstavbu.\n\nPrvní písemná zmínka o vesnici pochází z roku 1525.\n\nVesnice se nachází jižně od Nové Role. Okolní krajina je zemědělsky využívána a podepsal se zde i faktor povrchové těžby kaolinu. U vesnice protéká Vlčí potok. V nedávné historii byl regulován kvůli postupu povrchové těžby kaolinu.\n\nZdejší krajina je značně poznamenána povrchovou těžbou kaolinu a s ním spojených surovin. Na sever od Jimlíkova se nacházejí zatopené tůňky jako pozůstatky historického dobývání. Západně od vesnice je plavírna Božíčany a k ní přilehlé zaplavené lomy a výsypky. Zde plánuje firma v rámci rekultivačních procesů vytvořit rekreační areál Monte Kaolino.\n\nDo Jimlíkova nevede žádná železniční trať. Obcí prochází silnice třetí třídy, která je spojnicí ve směru Nová Role - Mírová.\nVeřejná doprava je zajišťována v omezeném rozsahu dvěma autobusovými linkami.\n\n"}
{"id": "365399", "url": "https://cs.wikipedia.org/wiki?curid=365399", "title": "Mezirolí", "text": "Mezirolí\n\nMezirolí () je místní část města Nová Role v okrese Karlovy Vary. V roce 2011 zde trvale žilo 431 obyvatel.\n\nPrvní písemná zmínka o vesnici pochází z roku 1525.\n\nV Mezirolí dochází v posledních letech ke stavebnímu rozmachu. Ve všech částech se staví nové rodinné domy. Okolí je hojně zemědělsky a lesnicky využíváno. Životní prostředí zde je dobré a je důvodem momentálního stálého přírůstku obyvatel.\n\nDo Mezirolí nevede žádná železniční trať. Část obce leží na frekventované dopravní cestě II/220 Karlovy Vary – Nejdek a okružní křižovatce na Novou Roli II/209.\n"}
{"id": "365405", "url": "https://cs.wikipedia.org/wiki?curid=365405", "title": "Gadget", "text": "Gadget\n\nGadget [ˈgædžit] je malý předmět většinou technického rázu (např. přístroj nebo zařízení), který má určitou specifickou funkci, ale zároveň je často populární novinkou na trhu. Nejčastěji se používá množné číslo gadgets jako zobecnění tohoto druhu výrobků a zboží.\n\nČesky se někdy označuje jako „vychytaná věcička“, „vychytávka“ nebo „udělátko“.\n\nHistorie slova \"gadget\" sahá až do 18. století, nicméně jeho původ je sporný. Velmi rozšířená historka například pojednává o tom, že slovo \"gadget\" bylo „vynalezeno“, když Gaget, Gauthier & Cie, společnost, která se podílela na stavbě sochy Svobody, vytvořila miniaturní verzi pomníku a pojmenovala jej po sobě. Tuto verzi však popírá fakt, že tento pojem byl již dříve používán v námořních kruzích a že zlidověl až po první světové válce. Další zdroje zmiňují odvozeninu z francouzského slova \"gâchette\", které se používalo pro označení různých druhů střelných zařízení, nebo z jiného francouzského výrazu \"gagée\" – malý nástroj nebo příslušenství. Z dalších zdrojů vyplývá, že jaderná bomba, testovaná v projektu Trinity, byla označována krycím jménem „the gadget“.\n"}
{"id": "365408", "url": "https://cs.wikipedia.org/wiki?curid=365408", "title": "D-Link", "text": "D-Link\n\nD-Link Corporation je společnost založená v roce 1986 v Tchaj-peji jako Datex Systems Inc. Začínala jako dodavatel síťových karet a postupně se stala konstruktérem, vývojářem a výrobcem síťových řešení pro spotřebitelský i firemní trh.\n\nV roce 2007 byla přední společností v oboru sítí na světovém trhu v segmentu malých a středních podniků (SMB) s podílem 21,9 % a v březnu 2008 se stala světovým lídrem v dodávkách Wi-Fi produktů s 33% podílem z celého trhu. V roce 2007 byla společnost zařazena do „Info Tech 100“, seznamu nejlepších světových IT společností. Byla také vyhodnocena časopisem BusinessWeek jako 9. nejlepší IT společnost na světě z hlediska zisku jejích akcionářů.\n\nSpolečnost má 127 prodejních poboček v 64 zemích a 10 globálních distribučních center, která obsluhují 100 zemí po celém světě. D-Link využívá nepřímý kanálový model a prodává přes distributory, dealery, maloobchodníky, prodejce s přidanou hodnotou (VARS) a poskytovatele telekomunikačních služeb.\n\nHlavními konkurenty společnosti jsou Cisco, Netgear, HP a 3Com.\n\nSpolečnost D-Link Corporation změnila svoje jméno z původního Datex Systems Inc. v roce 1994, kdy se stala veřejnou obchodní společností a zároveň první síťovou společností na Tchajwanské burze. Nyní je veřejně obchodována na burzách TSEC a NSE.\nByla založena sedmi lidmi, mezi nimiž byl také Ken Kao, nedávno zesnulý předseda D-Link. Její nynější představitel Tony Tsao byl jmenován výkonným ředitelem a prezidentem 21. června 2008.\n\nProdukty D-Link jsou zaměřeny na síťový a komunikační trh. Mezi produkty pro podniky patří firemní přepínače (switche), zabezpečovací a bezdrátová zařízení, zatímco spotřebitelské produkty představují domácí bezdrátová a širokopásmová zařízení a také produkty pro digitální domácnost (například přehrávače médií, úložiště dat a dohlížecí zařízení).\n\nD-Link byl první síťovou společností, která uvedla produkty pro Green Ethernet, když použila technologii pro úsporu energie u svých neřiditelných smart přepínačů a později také u svých bezdrátových směrovačů.\n"}
{"id": "365412", "url": "https://cs.wikipedia.org/wiki?curid=365412", "title": "Tašovice", "text": "Tašovice\n\nTašovice () jakožto místní část Karlových Varů jsou klidnou oblastí hojně využívanou pro rodinné bydlení.\n\nSeverně od Tašovic je nově dostavěná (2008) rychlostní silnice R6 Karlovy Vary – Sokolov, od 1. ledna 2016 již jako dálnice D6. U dálnice na křižovatce Jenišov se nachází obchodní centra Globus a Makro. Samotná oblast je charakteristická zástavbou rodinných domů. V severní oblasti poblíž obchodních center dochází k intenzivnímu stavebnímu rozmachu. Vzniká zde obytný prostor Pod Rohem, který končí téměř u hranic obce Hory.\n\nV Tašovicích je doložena přítomnost Slovanů, a to již od 9. století nebo 10. století. První výzkumy se zde prováděny už v roce 1911, později (v letech 1948 až 1950) pak nové výzkumy Státním archeologickým ústavem. Podle nalezené slovanské hradištní keramiky lze období osídlení zařadit do 10. století.\n\nNa jihu protéká malebným údolím řeka Ohře a končí zde oblast evropsky významné lokality Kaňon Ohře. Přibližně 2,5 km od Tašovic proti toku Ohře se nachází chráněné území Národní přírodní památka Svatošské skály. V Tašovicích rostou dva památné stromy – Dub u Nešporů a Žalman.\n\nU jihozápadního okraje Tašovic se nachází archeologická památková rezervace, kde v letech 1949 až 1950 probíhal archeologický výzkum. Byly zde odkryty pozůstatky dvou sídelních objektů, které měly po obvodech stopy po zahrocených kůlech. Při společném vchodu do obou obydlí byla dvě mírně zahloubená ohniště, oddělená od vlastních obytných prostorů. Z nalezených asi 4 000 kusů kamenné štípané industrie (tzv. mikrolity) si lze učinit představu o výrobních nástrojích zdejších mezolitických lovců a rybářů a jejich způsobu života.\n\n"}
{"id": "365413", "url": "https://cs.wikipedia.org/wiki?curid=365413", "title": "Petr Rychlý", "text": "Petr Rychlý\n\nPetr Rychlý (* 9. srpna 1965 Praha) je český herec, dabér, moderátor a režisér. Vystudoval střední ekonomickou školu v Karlových Varech. Je jedním ze zakladatelů současného Divadla Na Fidlovačce. Na této scéně působil mezi léty 1998 a 2012. Od září 2012 je členem hereckého souboru Divadla na Vinohradech.\n\nJako moderátor působil v televizních pořadech Ptákoviny, Natočto! a Rychlý prachy. Mezi jeho hlavní herecké role patří postava primáře MUDr. Čestmíra Mázla v televizním seriálu \"Ordinace v růžové zahradě\". Objevil se také v \"Četnických humoreskách\". Zde ztvárnil roli kolaboranta Kugela. Od roku 2015 moderuje televizní pořad \"Rady ptáka Loskutáka\". Soutěžil v první řadě české verze pěvecké reality show \"Tvoje tvář má známý hlas\" vysílané na TV Nova. \n\nNadaboval například Joeyho Tribbianiho v seriálu \"Přátelé\", Earla v \"Jmenuju se Earl\", Hanka Moodyho ze seriálu \"Californication\" a Petera z animované série \"Griffinovi\". Kromě postav z televizních seriálů propůjčil svůj hlas také Pauliemu, který je jedním z trojice gangsterů v populární české hře \"\".\n\nJeho druhou manželkou je bývalá profesionální tenistka Jana Rychlá, roz. Pospíšilová, se kterou má syna Petra. Z předchozího manželství s dabérkou Pavlou Rychlou má dva syny.\n\nJednou ročně také moderuje Ples Harmonie v Karlových Varech pro postižené osoby.\n\n"}
{"id": "365414", "url": "https://cs.wikipedia.org/wiki?curid=365414", "title": "Green Ethernet", "text": "Green Ethernet\n\nGreen Ethernet je proprietární technologie pro úsporu energie, která byla uvedena na trh IT společností D-Link.\n\nInstitut IEEE sestavil před časem pracovní skupinu pro zkoumání energetické účinnosti síťového hardwaru. Výsledkem je však prozatím jen předběžný návrh a datum jeho ratifikace není dosud známo. D-Link proto uvedl na trh svoji vlastní technologii, aby uspokojil požadavky na ekologické „zelené sítě“ ještě před ratifikací tohoto návrhu.\n\nNa rozdíl od návrhu IEEE (802.3az), který je založen na zátěži linky, využívá technologie Green Ethernet dvou metod. Za prvé detekuje stav linky, což umožňuje přepnout jednotlivé porty přepínače do pohotovostního (klidového) režimu, pokud připojené koncové zařízení, například PC, není aktivní. Za druhé detekuje délku kabelu a podle ní reguluje potřebné množství energie. Nynější standard pro Ethernet stanoví, že přepínače mají mít dostatečný výkon pro vysílání signálu na vzdálenost až 100 metrů. To je však často zbytečné, zejména v domácnostech, kde pro připojení zařízení postačují kabely délky 5 nebo 10 metrů.\n\nGreen Ethernet byl poprvé použit u přepínačů pro domácnosti a u smart přepínačů. Domácí přepínače a zařízení s menším počtem portů však spotřebovávají méně energie ve srovnání s firemními přepínači a proto nejsou úspory energie u této kategorie zařízení tak markantní. D-Link uvádí, že použitím jeho Green Ethernet přepínačů lze dosáhnout až 80% úspory energie, což se promítne také do delší životnosti produktu díky sníženému vyzařování tepla.\n\nDalší vylepšení bylo ohlášeno v srpnu 2008, kdy D-Link zabudoval novou technologii do svých bezdrátových směrovačů. Gigabitové směrovače řady Wireless N budou vybaveny funkcí WLAN Scheduler, která umožní naprogramovat časový rozvrh pro zapnutí a vypnutí vysílání Wi-Fi rádiových signálů, aby se ještě více snížila spotřeba energie. Pro směrovače budou k dispozici upgrady firmwaru, které doplní tuto novou funkci i do dříve zakoupených zařízení.\n"}
{"id": "365415", "url": "https://cs.wikipedia.org/wiki?curid=365415", "title": "Dominik Tóth", "text": "Dominik Tóth\n\nDominik Tóth (* 3. srpna 1925, Šurany - † 16. května 2015, Nitra) byl emeritní biskup arcidiecéze bratislavsko-trnavské.\n\nKněžské svěcení přijal dne 12. června 1949. Do roku 1952 působil jako kaplan v Komárně. V letech 1952–1964 byl ceremonářem biskupského úřadu v Trnavě. Od roku 1964 do roku 1973 působil jako správce farnosti v Plaveckém Petru, Levicích a Dunajské Lužné. V roce 1973 mu státní moc odebrala státní souhlas k výkonu duchovenské činnosti a až do roku 1977 byl mimo pastoraci.<br>\nKněžské povolání začal opětovně vykonávat v roce 1977, odkdy působil jako kaplan ve Vráblech. V období 1981–1989 byl správcem farnosti Dolný Pial. V roce 1989 byl jmenován generálním vikářem v Trnavě a 17. března 1990 pomocným biskupem trnavské arcidiecéze (později přejmenované na bratislavsko-trnavskou arcidiecézi) a titulárním biskupem ubabským. Biskupské svěcení přijal dne 16. dubna 1990. Úřadu pomocného biskupa se zřekl 2. května 2004 ve věku 78 let a stal se emeritním biskupem, po rozdělení bratislavsko-trnavské arcidiecéze náležel do bratislavské arcidiecéze. Po odchodu z funkce žil nejdříve v prostorách trnavského arcibiskupského paláce a poté v klášteře verbistů v Nitře.\n"}
{"id": "365419", "url": "https://cs.wikipedia.org/wiki?curid=365419", "title": "Fit-PC", "text": "Fit-PC\n\nFit-PC patří mezi miniaturní počítače s velmi nízkou spotřebou. Za počítačem fit-PC stojí společnost CompuLab, která se specializuje na kvalitní miniaturní zařízení, tenké klienty, základní desky a jiné... V současné době společnost CompuLab představila zařízení fit-PC 1.0 (červenec 2007), fit-PC Slim (srpen 2008) a nejnovější fit-PC2 (březen 2009). Předností těchto výrobků je jejich minimální spotřeba (pouze 5-6W) a jejich celková velikost.\n\nJedná se o první vydanou verzi fit-PC - a to v červenci roku 2007.\n\n\n\nVerze vydaná v srpnu 2008, která přinesla rozšíření o Wi-Fi adaptér a změnila své rozměry na pouchých 11 × 10 × 3 cm.\n\n\n\nfit-PC podporuje bootování z externích zařízení (CD-ROM), bootování z USB Flash disku a bootování po síti LAN.\nObjednat si můžete i zařízení s předinstalovaným operačním systémem (Ubuntu, Gentoo, Windows XP Home/Prof.)\n\n(- aktuální cenu naleznete na stránkách výrobce)\n\nSpolečnost Compulab vydala v prvním čtvrdletí roku 2009 novou verzi fit-PC2, která obsahuje nejmodernější technologie v oblasti výkonu a spotřeby. Nový model se vyznačuje opět malými rozměry, nehlučností ale především vysokým výkonem a plnou podporou HD videa.\n\n\nV roce 2010 došlo k vývoji vylepšené verze fit-PC 2i obohacené o dva gigabitové ethernetové konektory. Toto zařízení lze využít tedy jako síťový bridge, firewall nebo router...\n\nNa podzim roku 2011 společnost Compulab vydala novou verzi s označením fit-PC 3. Zařízení využívá procesor AMD T-Gxx architektury x64. Nabízí 8GB RAM a o grafickou část se stará ATI-Radeon HD.\nTato zařízení se dají použít jako malé embedded zařízení, tencí klienti, malé kancelářské počítače, routery, fileservery, jednoduché home servery a další. Poslední modely se využívají zejména jako multimediální centra.\n\n"}
{"id": "365422", "url": "https://cs.wikipedia.org/wiki?curid=365422", "title": "Peak District", "text": "Peak District\n\nNárodní park Peak District (anglicky \"The Peak District National Park\") je jeden z národních parků ve Spojeném království. Má rozlohu 1 437 km² a nachází se uprostřed jižní části Velké Británie, nedaleko od důležitých městských center. Jeho poloha ho činí snadno dostupným a hojně navštěvovaným. Silnice z Manchesteru a Sheffieldu vedou přímo do Castletonu, hlavního centra parku. V místech při hranicích s parkem žije asi 40 000 lidí ve známých městech. Oblast je otevřená po celý rok a je dobře organizovaná pro návštěvníky; kromě silnic pro dopravní prostředky je zde mnoho cest vycházkových, zvláště v jižní části. Peak District je nejstarším národním parkem Anglie – založen byl v roce 1951 a jedna jeho vyčleněná oblast tvoří národní přírodní rezervaci; v jejích hranicích je také několik archeologických nalezišť sahajících do paleolitu.\n\nV termínech morfologie se území dělí na dvě části. Na sever vybíhá neobydlená náhorní plošina z hrubého pískovce Dark Peak, která dosahuje svého výškového maxima horou \"Kinder Scout\", vysokou 637 m. Zvláštní složení země vedlo k vytvoření vodní nádrže, která napájí 55 umělých nádrží. Této oblasti pokryté rašelinou dominuje vegetace vřesovišť s vřesem, suchopýrem a borůvkou; oblast je vyhrazena pro lov kura prérijního a pro pěstování ovcí. Jižní sektor, White Peak je tvořen sérií vápencových plošin, řezaných úzkými hlubokými (dales) a čistými vodními toky, z nichž je nejslavnější Dove.\n\nV této oblasti se nacházejí přírodní rezervace, které patří k několika nejkrásnějším britským jasanovým lesům, a díky přísnému zákazu pastvy je zde bohatá a pestrá flóra, kde jsou i vzácné druhy, jako nezelené orchidej hlístník hnízdák, čemeřice a konvalinka. Je zde také biotop, dnes ve Spojeném království vzácný: vápencová louka. White Peak a Dark Peak jsou odděleny údolím \"Hope Valley\" (Údolí naděje), což je místo charakterizované lomy, přírodními plošinami a stalaktitovými jeskyněmi.\n\nFaunu parku zastupuje především kulík zlatý a koliha, kteří obývají rašeliniště, a kos horský, který žije mezi vysokými skalnatými vrcholky.\n\nPrůměrná teplota naměřená v regionu je v zimě 3 °C a v létě 17 °C. Podnebí je obecně vlhké, s ročními srážkami 1200 mm.\n"}
{"id": "365424", "url": "https://cs.wikipedia.org/wiki?curid=365424", "title": "Rime", "text": "Rime\n\nRime je název tibetského hnutí směřujícího k odstranění bariér mezi jednotlivými školami (\"sektami\") tibetského buddhismu. Za jeho hlavní iniciátory jsou považováni v 19. století Džamgon Kongtrul Lodro Thaje, Džamjang Khjence Wangpo, Čhogjur Lingpa a Mipham Rinpočhe. Sami se nijak nenazývali, neboť názvem by se již vymezovali vůči někomu jinému.\n\nK hnutí rime se v současnosti hlásí například buddhistická centra Bodhi Path Šamara Rinpočheho.\n\n"}
{"id": "365427", "url": "https://cs.wikipedia.org/wiki?curid=365427", "title": "Dolní Paseky", "text": "Dolní Paseky\n\nDolní Paseky (do roku 1947 česky \"Dolní Reuth\", německy: \"Niederreuth\") jsou vesnice v okrese Cheb, spadající pod město Aš. V roce 2011 zde trvale žilo 59 obyvatel. Dolní Paseky jsou ve společném osadním výboru s obcemi Vernéřov a Horní Paseky.\n\nDolní Paseky se nacházejí v údolí, přibližně 3 kilometry východně od Aše, po obou březích Bílého Halštrova. Nadmořská výška je zde 545 metrů. Nachází se zde pavilon s minerálním pramenem, jehož vodu jezdí odebírat lidé z celého Ašska.\n\nDíky blízkosti přehradní nádrže Bílý Halštrov jsou Dolní Paseky ideální chatovou oblastí. Stojí zde mnoho chat a chalup využívaných během turistické sezóny. Stálých obyvatel zde žije jen okolo čtyřiceti.\n\nPrvní písemná zmínka o Dolních Pasekách pochází z roku 1315, ale předpokládá se, že byly založeny ještě o něco dříve. Prvním známým vlastníkem osady byl rod Nothaftů. Později, v 15. století získávají vesnici Reitzensteinové, a později ji odkupují Zedtwitzové. V Dolních Pasekách se nacházelo panské sídlo chráněné vodním příkopem. V 15. století však bylo opuštěno, zpustlo a postupem času a úpravami nových majitelů pozemků se známky po něm vytratily. Jeho pozice již dnes není známa. Ašský továrník Christian Geipel nechal v roce 1870 otestovat minerální pramen který zde vyvěral. Později zde byl postaven malý dřevěný pavilon, který byl v roce 1930 nahrazen zděnou stavbou. V Dolních Pasekách se nacházejí jedny z nejstarších hrázděných domů ašského typu, které byly novými majiteli opraveny a dnes slouží k rekreaci.\n\nV roce 1889 byl v Dolních Pasekách založen hřbitov. Poté, co bylo německé obyvatelstvo v roce 1945 vysídleno, byl hřbitov zpustošen, náhrobní kameny a kovové křížování zničeno či odcizeno. Mezi lety 1994 až 1996 se bývalí němečtí rodáci, či jejich potomci rozhodli ze hřbitova vytvořit pietní místo. Jak dokládají informační tabule na hřbitově, práce to nebyla nijak snadná. Hřbitov musel být revitalizován a nově oplocen. Zachráněné náhrobní kameny byli rozmístěny do půlkruhu okolo nově vytvořeného památníku. Mnohem silněji věřící Němci zde zanechali vzkaz: „\"Nechť tento pomník pohne svědomím těch kteří ztratili víru v Boha a úctu před člověkem, ať je varováním pro budoucí generace, a ať je nadějí pro všechny, kteří se snaží o historickou pravdu a spravedlnost a o sousedství v míru mezi Čechy a Němci.\"“\n\n\nV Dolních Pasekách se kříží zeleně a žlutě značená turistická cesta. Dolními Pasekami také prochází cyklotrasa 2061, která vede po kvalitní cestě podél Halštrova do Podhradí.\n\n"}
{"id": "365428", "url": "https://cs.wikipedia.org/wiki?curid=365428", "title": "Viliam Judák", "text": "Viliam Judák\n\nViliam Judák (* 9. listopadu 1957, Harvelka, Československo) je diecézní biskup nitranské diecéze, profesor církevních dějin, bývalý vysoký akademický funkcionář.\n\nDne 16. června 1985 v Nitře přijal kněžské svěcení. Svoji pastorační službu vykonával jako kaplan v Nitře-Dolním Městě a Drietomě, kde byl i správcem farnosti do roku 1990. V té době postgraduálně studoval na na Římskokatolické cyrilometodějské bohoslovecké fakulty Univerzity Komenského v Bratislavě, kde získal v roce 1991 doktorát teologie. Později v 1993 docenturu a nakonec v 1997 titul profesora.\n\nPrefektem Kněžského semináře sv. Gorazda v Nitře byl jmenován 1. srpna 1990, cirkevním soudcem 18. října 1991. Je členem sboru konzultorů. Od roku 1990 přednáší církevní dějiny na Římskokatolické cyrilometodějské bohoslovecké fakultě UK v Bratislavě a na Teologickém institutu v Nitře. Od roku 1991 také působí i na Vysoké škole pedagogické v Nitře (dnes Univerzita Konstantina Filozofa v Nitře) na Katedře katechetiky a etiky.\n\nV letech 1995 až 1998 byl proděkanem Římskokatolické cyrilometodějské bohoslovecké fakulty UK v Bratislavě, v letech 2001 až 2004 působil ve funkci děkana. V době od 1. července 1996 do l. července 2001 zastával funkci rektora Kněžského semináře sv. Gorazda v Nitře.\n\nZaobírá se obdobím křesťanského starověku a středověku se zřetelem na slovenské církevní dějiny. Je autorem více monografií z oblasti církevních dějin, mnoha knih, článků a publikací. Ovládá němčinu a italštinu.\n\nPapež Benedikt XVI. jej 9. června 2005 jmenoval diecézním biskupem nitranské diecéze.\n\n"}
{"id": "365436", "url": "https://cs.wikipedia.org/wiki?curid=365436", "title": "Druhý námořní lord", "text": "Druhý námořní lord\n\nDruhý námořní lord (anglicky The Chief of Naval Personnel & Training and Second Sea Lord, většinou pouze \"Second Sea Lord (2SL)\") je po prvním námořním lordu a veliteli flotily jedním z nejvyšších velitelů v Britském královském námořnictvu. V současnosti plní druhý námořní lord i funkci vrchního velitele Námořního domácího velitelství, čili se jedná o velícího důstojníka v hodnosti admirála, jenž nese odpovědnost za personální, dislokační a organizační otázky v Královském námořnictvu. V současné době funkci druhého námořního lorda vykonává viceadmirál Tony Radakin (jmenován v březnu 2018).\n\nVlajkovou lodí druhého námořního lorda admirality je HMS Victory, která je zároveň nejstarší lodí na světě, která je stále vedená jako loď v činné službě.\n\n"}
{"id": "365437", "url": "https://cs.wikipedia.org/wiki?curid=365437", "title": "Korotaicha", "text": "Korotaicha\n\nKorotaicha ( ) je řeka na severovýchodě Něneckého autonomního okruhu v Archangelské oblasti v Rusku. Je dlouhá 199 km. Plocha povodí měří 12 700 km².\n\nPramení na severovýchodním okraji Černyšjovy grjady a protéká tundrou, přičemž vytváří složité zákruty. V povodí řeky se nachází mnoho jezer. Ústí do Barentsova moře.\n\nZdrojem vody jsou sněhové a dešťové srážky.\n"}
{"id": "365439", "url": "https://cs.wikipedia.org/wiki?curid=365439", "title": "Bestiálně šťastní", "text": "Bestiálně šťastní\n\nBestiálně šťastní je hudební album skupiny Vypsaná fiXa vyprodukovaného během 3. ledna - 10. února 2003.\n\nHUDBA: Vypsaná fiXa\nTEXTY: Márdi\nHOSTÉ: Petr Fiala - kytara, zpěv, zvuky\nNAHRÁNO: 2003 studio C Ostrava\nPRODUKCE: Petr Fiala, Petr Slezák\nMIX: Petr Slezák, Petr Fiala, Vypsaná fiXa\nOBAL: James\n\n"}
{"id": "365440", "url": "https://cs.wikipedia.org/wiki?curid=365440", "title": "Zedtwitzové", "text": "Zedtwitzové\n\nZedtwitzové (též Cedvicové, Zedvicové) jsou německým a českým šlechtickým rodem, jehož existence je prokazatelná již ve 13. století. Rodina se rozdělila na několik linií.\n\nZedtwitzové pocházejí ze Saského Vogtlandu (a také Regnitzlandu), kde existovalo panství Zedtwitz. Zedtwitz je dnes jméno vesnice, spadající pod obec Feilitzsch v zemském okrese Hof. Zakladatelé rodu pravděpodobně pocházejí z družiny fojtů z Weidy, která do Bavorska přišla z durynské obce Veilsdorf. Podobnost s erby rodin z Feilitzsch, z Heydte, z Roeder (a možná i z Perglas) tomu napovídají.\n\nPrvní zmínka o Zedtwitzích pochází z roku 1235, konkrétně o rytíři \"Jiřím z Zedtwitz\". Jako další je zmiňován \"Berthold z Zedtwitz\", a to 13. října 1288. V roce 1377 je \"Petrem z Zedtwitz\" odštěpena část rodiny, která se přesouvá do Čech, a získává vliv v Aši, Kopaninách, Doubravě, Krásné a v Podhradí.\n\nJméno rodu Zedtwitzů pochází ze složení slov \"zed\" (zeď) a \"vice\" (ves), což znamená obezděná vesnice. Šlechta tak převzala jméno německé obce, kde vznikla.\n\nJedna z větví se v 19. století rozdělila do sídel v Moravanech na Váhom (Slovensko) a v Doupově. Zrušení šlechtictví v Československu po 1. světové válce znamenal konec Zedtwitzů na českém území i na Slovensku. Dnes jsou části tohoto rodu rozesety po celém světě.\n\n"}
{"id": "365444", "url": "https://cs.wikipedia.org/wiki?curid=365444", "title": "Brixton (rozcestník)", "text": "Brixton (rozcestník)\n\nSlovo Brixton má několik významů:\n"}
{"id": "365446", "url": "https://cs.wikipedia.org/wiki?curid=365446", "title": "Rychlík (vlak)", "text": "Rychlík (vlak)\n\nRychlík je jednou z kategorií vlaků osobní přepravy, která se objevuje u více evropských železničních správ. U Českých drah a v menší míře např. u slovenských či polských železnic byly páteří dálkové dopravy. Nyní tvoří její nižší složku.\n\nRychlíky jsou coby meziregionální a mezinárodní vlaky vypravovány na střední až dlouhé vzdálenosti a jsou vedeny zpravidla klasickými soupravami s lokomotivou, někdy jsou však složeny z motorových vozů (hlavně 843 nebo 854). Zastavují pouze ve významnějších zastávkách (města, uzly).\n\nRychlíky vypravované Českými drahami mají zkratku R. Zpravidla zahrnují vozy nebo oddíly 1. i 2. třídy a je možné do nich koupit místenku. V některých rychlících je zavedena možnost občerstvení pomocí roznáškové služby nebo je řazen i jídelní vůz. Občerstvení není v ceně jízdného, rychlíkový příplatek byl pro tuto kategorii zrušen.\n\nNepřesně, ale běžně se hovorově jako \"rychlíky\" označují všechny rychlíkové spoje, tedy kromě vlaků kategorie R také expresy (Ex) nebo vlaky EuroCity a InterCity.\n\nRychlíky jsou provozovány v rámci závazku veřejné služby podle dlouhodobé smlouvy se státem prostřednictvím Ministerstva dopravy ČR, a to Českými drahami. Na linky ale probíhají výběrová řízení. Smlouva s ČD umožňuje během své platnosti výběrová řízení postupně až na 75 % objemu objednaných linek.\n"}
{"id": "365448", "url": "https://cs.wikipedia.org/wiki?curid=365448", "title": "Heliograf (signalizační přístroj)", "text": "Heliograf (signalizační přístroj)\n\nHeliograf, z řeckého \"helios\" \"()\", což znamená slunce, a graphein \"()\" tedy psát, je bezdrátový sluneční telegraf, jímž se signalizuje Morseovou abecedou.\n\nK odrážení slunečních paprsků směrem ke vzdálenému pozorovateli využívá přístroj zrcadlo, jehož pohyby obsluha heliografu přeměňuje sluneční světlo na jednotlivé záblesky. \n\nPrvní písemný záznam o použití heliografu je popsán v Xenofóntově díle \"Helénica\" z roku 405 př. n. l., kdy Řekové využili pro signalizaci v bitvě vyleštěné štíty.\n\nNepříliš oblíbený římský vládce Tiberius používal heliograf k řízení říše ze své vily na ostrově Capri – každý den posílal své rozkazy na pevninu vzdálenou 8 km.\n\nV roce 1810 navrhl německý matematik Carl Friedrich Gauss z univerzity v Göttingenu první prototyp předchůdce heliografu a nazval jej heliotrop. Přístroj, jenž dokázal nasměrovat soustředěný sluneční paprsek do určeného vzdáleného bodu, měl sloužit k topografickým měřením.\n\nSir Henry Christopher Mance (1840 – 1926) ze signální služby britské armády pak Gaussův heliotrop během svého působení v Karáčí a v Bombaji vylepšil pro armádní účely. Mance byl s heliotropy dobře obeznámen, neboť Britové je používali při mapování Indie. Jeho heliograf dokázal snadno obsluhovat jediný muž a vzhledem ke skutečnosti, že vážil kolem 3 kg, jej mohl také lehce přenášet z místa na místo i s trojnožkou, na niž se stavěl. Přístroj byl poprvé vyzkoušen v bojové situaci během anglo-afghánské války v roce 1878 – 1880.\n\nHeliografy se staly součástí standardní výbavy armád a s úspěchem se zúčastnily celé řady válečných konfliktů. Ve standardní výbavě australských a britských vojsk zůstaly až do 60. let 20. století neboť byly pokládány za způsob komunikace s nízkou pravděpodobností zachycení. K jejich poslednímu velkému využití došlo v 80. letech minulého století v Afghánistánu, kde jich vlastenecké síly využívaly v boji proti sovětským jednotkám v době sovětské invaze v Afghánistánu. \n\nI v současnosti mají heliografy své opodstatnění – tvoří totiž součást výstroje pro nouzové přežití. Používají se při hledání a záchraně posádek havarovaných letadel.\n\nPři používání heliografu je nutné přesně nasměrovat sluneční paprsky směrem k cíli. Operátor tak činí jednoduchým postupem. Zrcadlo má v sobě malý otvor a před zrcadlem se nachází malé poloprůhledné stínítko. Operátor se dívá skrz otvor v zrcadle a skrz střed stínítka na cíl. Operátor pozná správnou polohu zrcadla tak, že se střed stínítka nachází ve slepém místě odrazu zrcadla způsobené otvorem.\n\nPo nastavení správné polohy zrcadla je Morseova abeceda vysílána přerušováním paprsků před zrcadlem clonou nebo dočasným vychylováním zrcadla.\n"}
{"id": "365462", "url": "https://cs.wikipedia.org/wiki?curid=365462", "title": "Rentgenové záření", "text": "Rentgenové záření\n\nRentgenové záření (starším názvem záření X či paprsky X) je forma elektromagnetického záření o vlnových délkách 10 nanometrů až 1 pikometr. Využívá se při lékařských vyšetřeních a v krystalografii. Jedná se o formu ionizujícího záření a jako takové může být nebezpečné.\n\nZáření vlnové délky větší než 0,1 nm je nazýváno měkké a kratší tvrdé rentgenové záření. Vlnové délky nejenergičtější části se částečně překrývají s těmi záření gama, avšak rozlišujeme je dle původu. Foton rentgenového záření vzniká při interakcích vysoce energického elektronu, kdežto záření gama při procesech uvnitř jádra atomu.\nRentgenové záření je též využíváno v analytické chemii. Částice látky jsou ionizovány rentgenovým zářením. Vzniklé sekundární rentgenové záření, které je charakteristické pro prvky, je analyzováno detektorem a přiřazeno konkrétním prvkům, ze kterých se analyzovaná látka skládá. Tato analytická metoda se nazývá rentgenfluorescenční spektroskopie.\n\nRentgenové záření vzniká například v rentgence na principu katodového záření. Katodové záření vzniká v katodové trubici, tedy ve skleněné vakuované trubici se zabudovanou katodou a anodou. Při katodovém záření se elektrony z katody uvolní po jejím nažhavení a po vložení anodového napětí vylétnou z katody, prolétnou otvorem v anodě a dopadají za ni, kde způsobují světélkování skleněné stěny výbojové trubice. Rentgenka je typ výbojové trubice, kde katodové záření dopadá na kov s velkou relativní atomovou hmotností např. wolfram a v místě dopadu vzniká pronikavé rentgenové záření.\n\nZvláštností zejména tvrdšího rentgenového záření je, že se nedá zrcadlit běžnými zrcadly, ani usměrňovat pomocí skleněných čoček či ohýbat magnetickým polem jako katodové záření. Rentgenové záření je možno zrcadlit pouze tzv. uplným odrazem (totální reflexí), kdy se ale úhel dopadu blíží tečně. Tohoto se využívá při rentgenové mikroskopii (Schwarzschildova, Montelova, Kirkpatrick-Baezova či Wolterova optika).\n\nZ hlediska vzniku existují dva typy rentgenového záření – tzv. brzdné rentgenové záření a charakteristické rentgenové záření.\n\nRychle letící elektrony se po dopadu na terč brzdí a dochází ke změně jejich dráhy. Energie, kterou elektrony při průchodu terčem ztratily, se vyzáří ve formě tzv. brzdného rentgenova záření. Toto záření je charakteristické širokým, spojitým energetickým spektrem. Čím je větší energie (rychlost) elektronů, tím tvrdší záření vzniká. Energie brzdného rentgenova záření nezávisí na materiálu terče (např. anody rentgenovy trubice), ale jen na rychlosti elektronů (tedy na velikosti napětí na anodě rentgenovy trubice). Elektrony ale mohou být urychleny i jiným způsobem – v urychlovačích částic např. v tzv. lineárním urychlovači, betatronu, mikrotronu, u nichž se dosahuje výrazně vyšších energii než u rentgenovy trubice. Energie záření se udává zpravidla v elektronvoltech (eV).\n\nBrzdné rentgenové záření se používá v medicíně a v průmyslu v defektoskopii.\n\nCharakteristické rentgenové záření se používá v analytické chemii, protože jeho energie nezávisí na anodovém napětí, ale jen na materiálu anody. Takové rentgenové záření je charakteristické pro konkrétní prvek; jeho energie je tím vyšší, čím vyšší je protonové číslo materiálu anody. Rychle letící elektron v tomto případě odevzdá svou kinetickou energii elektronu vnitřní slupky atomového obalu materiálu anody, až dojde k jeho excitaci nebo ionizaci. Následný návrat do základního energetického stavu je spojen s vyzářením fotonu charakteristického rentgenového záření.\n\nPoté, co Röntgen objevil využití pro pozorování kostních struktur, se rozvinulo jeho užívání v lékařském snímkování (skiagrafie). Rentgenové záření může být využito pro zobrazení detailů kostí a zubů, popřípadě za pomoci vhodných technik i ke zkoumání měkké tkáně (denzitografie, subtrakční skiagrafie, mamografie). Skiaskopie umožňuje kontinuální sledování rentgenového obrazu objektu. Výpočetní tomografie (CT) vytváří plošné řezy daným objektem. Angiografii (zobrazování cév) lze uskutečnit i pomocí rentgenového záření. Zlepšení zobrazení tkání a orgánů lze docílit podáním kontrastní látky (nejčastěji jódové nebo baryové). Radiologie je specializovaný obor lékařství využívající rentgenového záření v diagnostice. Intervenční radiologie umožňuje nahradit či usnadnit chirurgický výkon pomocí zobrazovací techniky. Rentgenové záření nachází své uplatnění i v onkologii v rámci radioterapie.\nV počátcích výzkumu rentgenového záření se uplatnilo mnoho významných vědců jako Ivan Puluj, sir William Crookes, Johann Wilhelm Hittorf, Eugene Goldstein, Heinrich Rudolf Hertz, Philipp Lenard, Hermann von Helmholtz, Nikola Tesla, Thomas Alva Edison, Charles Glover Barkla a Wilhelm Conrad Röntgen.\n\nFyzik Johann Wilhelm Hittorf (1824–1914) pozoroval vakuovou trubici vyzařující záření na záporné elektrodě. Toto záření způsobovalo při dopadu na stěnu trubice světélkování. Roku 1876 je Eugene Goldstein pojmenoval katodové záření. Později anglický fyzik William Crookes studoval výboje v řídkých plynech a zkonstruoval Crookesovu trubici, skleněnou trubici s elektrodami naplněnou zředěným plynem, v němž při přiložení vysokého stejnosměrného napětí dojde k výboji doprovázenému zářením. Když umístil neexponované fotografické desky nedaleko od trubice, na desce se objevily šmouhy, přestože tento efekt nechtěl zkoumat. Roku 1892 Heinrich Hertz demonstroval, že katodové záření může procházet velmi slabou kovovou překážkou (jako je hliníková destička). Philip Lenard, žák Heinricha Hertze, dále prozkoumával tento efekt. Vyvinul vlastní verzi katodové trubice a zkoumal průchod katodového záření rozličnými materiály. Přesto nezjistil, že se jedná o rentgenové záření.\n\nV dubnu 1887 Nikola Tesla začal zkoumat rentgenové záření pomocí vysokého napětí, vakuových trubic vlastní konstrukce a Crookesových trubic. Z jeho technické dokumentace plyne, že vymyslel a vyrobil trubici s jedinou elektrodou, ostatní trubice na zkoumání rentgenového záření měly dvě elektrody. Roku 1897 výsledky shrnul ve své přednášce pro New York Academy of Sciences. Umožňuje to jev dnes známý jako brzdné záření, kdy při průchodu nabitých částic (nejčastěji elektronů) látkou vzniká druhotné rentgenové záření. Okolo roku 1892 Tesla provedl několik podobných experimentů, ale nezatřídil vzniklé produkty jako to, co dnes zveme rentgenové záření, namísto toho označil celý jev jako zářivou energii. Tesla své výsledky nezveřejnil. Jeho další experimenty ho vedly k varování vědecké komunity před biologickými riziky rentgenového záření.\n\nHermann von Helmholtz formuloval matematický popis rentgenového záření. Předpověděl disperzní teorii dříve než Röntgen provedl a zveřejnil své pokusy. Byla formulována na základě elektromagnetické teorie světla (\"Wiedmann's Annalen\", Vol. XLVIII).\n\n8. listopadu 1895 Wilhelm Conrad Röntgen, německý vědec, začal provádět a zaznamenávat experimenty s rentgenovým zářením ve vakuové trubici. Röntgen 28. prosince 1895 napsal předběžnou zprávu „\"O novém druhu paprsků\"“. Poslal ji do žurnálu Würzburgské lékařské společnosti. Toto je první formální a veřejně známá kategorizace rentgenového záření. Röntgen o záření psal jako o \"paprscích X\" (rozdíl mezi slovy paprsek a záření je dán rozdílnými vlastnostmi světla), neboť šlo o doposud neznámé záření, avšak mnoho kolegů se domnívalo, že by se mělo jmenovat po Röntgenovi. Tak se stalo v mnoha jazycích, například češtině, dánštině (Røntgenstråling) či němčině (Röntgenstrahlen). Röntgen za své objevy obdržel vůbec první Nobelovu cenu za fyziku.\n\nRoku 1895 Thomas Alva Edison zkoumal schopnost materiálů fluoreskovat, když jsou vystaveny rentgenovému záření, a zjistil, že nejlépe se osvědčil wolframan vápníku. Asi v březnu 1896 se fluoroskop, který vyvinul, stal standardem lékařských vyšetření rentgenovým zářením. Přesto Edison ukončil výzkum záření roku 1903, potom, co zemřel Clarence Madison Dally, jeden z jeho foukačů skla. Dally zkoušel trubice na své ruce, čímž si přivodil jejich rakovinu. Obě ruce mu byly amputovány v marné snaze ho zachránit.\n\nVlivem rentgenového záření v oboru fotografie se zabýval rakouský chemik a vynálezce Josef Maria Eder. Poté, co bylo zveřejněno působení rentgenových paprsků na filmový materiál, začal Eder pracovat na výzkumu vylepšení citlivosti fotografického materiálu na rentgen.\n\nRoku 1906 fyzik Charles Glover Barkla objevil rozptyl rentgenového záření v plynech a využil ho při zkoumání vlastností látek. Určil tak například počet elektronů v atomu uhlíku. Rovněž dokázal polarizovat rentgenové záření, čímž potvrdil, že má stejné vlastnosti jako viditelné světlo. Za své objevy získal roku 1917 Nobelovu cenu za fyziku.\n\nLékařské využití rentgenového záření (v oblasti ozařovací terapie) rozšířil John Hall-Edwards v Birminghamu (Anglie). Roku 1908 mu musela být amputována ruka v důsledku nádoru z ozáření.\n\nV padesátých letech 20. století byl sestrojen rentgenový mikroskop.\n\n\n\n"}
{"id": "365466", "url": "https://cs.wikipedia.org/wiki?curid=365466", "title": "Řek Zorba", "text": "Řek Zorba\n\nŘek Zorba (v řeckém originálu \"Vios kai politeia tu Alexi Zorba\", v doslovném překladu \"O životě a činech Alexise Zorbase\") je novela řeckého prozaika, básníka a dramatika Nikose Kazantzakise. Poprvé vyšla v roce 1946, v češtině byla poprvé vydána v roce 1967 pod názvem Alexis Zorbas.\n\nHlavními postavami jsou vypravěč a prostý venkovan Alexis Zorbas. Inspirací pro tuto postavu byl autorův přítel Georgios Zorbas, se kterým autor v roce 1916 pracoval na těžbě lignitu. Román byl přeložen do mnoha jazyků, několikrát byl zdramatizován a zfilmován (známý je snímek natočený v řecko-americké koprodukci s Anthony Quinnem v titulní roli).\n"}
{"id": "365468", "url": "https://cs.wikipedia.org/wiki?curid=365468", "title": "Vyžlovka", "text": "Vyžlovka\n\nObec Vyžlovka, (něm. \"Wischlowka\"), se nachází v okrese Praha-východ, kraj Středočeský. Rozkládá se asi 31 kilometrů jihovýchodně od centra Prahy a deset kilometrů východně od města Říčany. Žije zde obyvatel.\n\nVe vsi se nachází venkovní koupaliště Vyžlovka, pizzerie, restaurace, samoobsluha, dvě zastávky autobusu, čistička odpadních vod, fotbalové hřiště a tenisové kurty. Severozápadně od obce se nachází rozhledna Skalka, zbudovaná v letech 2011–2012, ze které je možno vidět České středohoří, Ještěd či Krkonoše.\n\nKolem Vyžlovky se nacházejí tři rybníky na Jevanském potoce. Největší je Vyžlovský rybník na jih od obce s koupalištěm. Menší je Pařez na západním okraji vsi a nejmenší Nohavička na jihu.\n\nPrvní písemná zmínka o obci pochází z roku 1358.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vyžlovka \"(518 obyvatel)\" byly v roce 1932 evidovány tyto živnosti a obchody: obchod s cukrovinkami, 3 hostince, kapelník, klempíř, kolář, kovář, krejčí, obuvník, pekař, obchod s lahvovým pivem, 2 řezníci, 6 obchodů se smíšeným zbožím, spořitelní a záložni spolek pro Vyžlovku, 2 trafiky, 2 truhláři, obchod se zemskými plodinami.\n\nObcí prochází silnice I/2 v úseku Říčany – \"Vyžlovka\" – Kutná Hora a silnice III třídy:\n\nŽelezniční trať ani stanice na území obce nejsou.\n\nJezdí zde příměstské autobusy Pražské integrované dopravy, linka 381 (P.Háje - Kutná Hora.aut.st.), 382 (P.Háje - Sázava.aut.st.), 387 (P.Háje - Uhlířské Janovice,Nám.), linky 381 a 387 zastavují v zastávce ,Vyžlovka, a jedou směr Praha či Kostelec a linka 382 odbočuje ve Vyžlovce na zastávku ,Vyžlovka, a ,Vyžlovka, Hotel Praha, odkud jede přes Jevany do Sázavy. Všechny tyto linky provozuje společnost ČSAD Polkost.\n\n\n"}
{"id": "365470", "url": "https://cs.wikipedia.org/wiki?curid=365470", "title": "Václav Kočka mladší", "text": "Václav Kočka mladší\n\nVáclav Kočka mladší (15. května 1968 – 9. října 2008 Praha) byl podnikatel, provozovatel lunaparku na pražském Výstavišti, syn Václava Kočky staršího. Dostal se do mediální pozornosti nejprve okrajově na jaře 2006 kvůli zmínce o rodině v Kubiceho zprávě, intenzivně pak na podzim 2008 poté, co byl zavražděn.\n\nVáclav Kočka ml. prostřednictvím firmy \"KOČKA s. r. o.\", zapsané 31. května 1993, jejímž byl jediným společníkem i jednatelem, provozoval lunapark a Matějskou pouť na pražském Výstavišti. Oba jeho rodiče pracují ve firmě Incheba Praha, která má areál ve výhodném dlouhodobém pronájmu.\n\nStejně jako jeho o rok starší bratr Jan byl čtvrtinovým vlastníkem společnosti Mirage, organizačně zajišťující prodejní akce a pronájem stánků; zbylou polovinu vlastnil Andrej Korpljakov, o němž časopis \"Respekt\" psal jako o známém členovi ruské mafie, jehož sledovala česká Bezpečnostní informační služba.\n\nOba bratři podle \"MF DNES\" prostřednictvím agentury \"1. česká produkční\" spolupracovali na kampani ČSSD před parlamentními volbami 2006, pro niž Václav Kočka st. zajišťoval závěrečný koncert. Oba Václavové byli členy ČSSD.\n\nKubiceho zpráva, která unikla do médií na konci května 2006, hovořila o záznamech nalezených při domovní prohlídce (v akci Loreta) u trestně stíhaného multimilionáře Tomáše Pitra. Podle těchto materiálů měl kontroverzní podnikatel František Mrázek množství informací, včetně kompromitujících na Jiřího Paroubka a jeho vztahy na rodinu Kočkových, a Kočkovi údajně o vraždě Mrázka hovořili již před jejím provedením. Ze Správy hl. města Prahy byl údajně zaslán poznatek, že vražda Mrázka byla provedena osobou Kočka. Původ těchto materiálů ani vražda kontroverzního podnikatele Františka Mrázka v lednu 2006 nebyly nikdy objasněny; mediální spekulace se neshodly ani v tom, kdo z rodiny měl být „osobou Kočka“.\n\nV září 2006 předseda ČSSD Jiří Paroubek zveřejnil anonymní plán své diskreditace v médiích, který označil „Kubiceho zpráva II“. Údajně jej získal od člověka, jehož totožnost utajil; navzdory možnosti, že text je záměrný podvrh, se klonil spíše k jeho autenticitě a preventivně jej zveřejnil. Podle údajné kopie textu na webu Petra Cibulky, má „mediální potenciál jej velmi silně politicky poškodit“ jedině zdůraznění jeho vztahů s rodinou Kočkových a zejména syny, kteří „jednoznačně splňují představu o tom, jak si většinová společnost představuje mafiány“, a jejichž společníci jsou „příslušníci mezinárodního organizovaného zločinu“ východoevropského a balkánského původu.\n\nVáclava Kočku ml. 9. října 2008 po jedenácté večer v pražské restauraci Monarch (ulice V Kolkovně nedaleko Staroměstského náměstí), kde bezprostředně předtím Jiří Paroubek křtil svou knihu \"Česko, Evropa a svět očima sociálního demokrata\", zastřelil třemi ranami z legálně držené pistole podnikatel Bohumír Ďuričko po nevyjasněném konfliktu. \n\nBezprostředně po vypuknutí požáru Průmyslového paláce večer 16. října 2008 ho nejmenovaný zdroj z rodiny Kočkových dával do souvislosti s vraždou, právník rodiny Josef Lžičař ale označil takové závěry za předčasné. Celé výstaviště má v dlouhodobé správě firma Incheba Praha a levé křídlo paláce měla pronajaté úklidové firmě Jana Kočky; ten nazítří vyvrátil prvotní mediální spekulace, že by v paláci měl dokumenty. Podle vyšetřovatelů požár způsobila technická závada.\n\nKočkova pohřbu ve středu 22. 10. v Břevnovském klášteře se zúčastnilo tisíc lidí, rodiny „světských“ i řada celebrit jako hudebníci Petr Muk, jehož dcery byl Kočka kmotrem, a Michal David, Kočkův bratranec a přítel z dětství; dlouhý průvod na hřbitov zablokoval dopravu. Ďuričko byl odsouzen na 12,5 roku do vězení.\n\n"}
{"id": "365475", "url": "https://cs.wikipedia.org/wiki?curid=365475", "title": "Synagoga v Augsburgu", "text": "Synagoga v Augsburgu\n\nSynagoga v Augsburgu (německy \"Augsburger Synagoge\") byla postavena mezi lety 1914 a 1917 podle návrhu architektů Friedricha Landauera a Dr. Heinricha Lömpela v secesním stylu.\n\nAčkoliv budova byla vážně poškozena požárem za křišťálové noci 10. listopadu roku 1938, zůstala stát. Požárníci ji uhasili, neboť hrozilo, že by se oheň rozšířil na okolní zástavbu – se synagogou těsně sousedila banka a benzínová pumpa. Po dobu 2. sv. války byla budova synagogy využívána jako sklad městského divadla.\n\nStavba synagogy prošla mezi lety 1976 až 1984 kompletní rekonstrukcí a byla navrácena svému původnímu účelu. Roku 1985 zde bylo otevřeno Muzeum židovské kultury Augšpurk-Švábsko.\nOd 1. listopadu 2006 je zde navíc k vidění expozice nazvaná \"Dějiny Židů v Augšpurku a Švábsku od středověku po současnost\".\n\nNejcharakterističtějším architektonickým prvkem synagogy je 29 metrů široká střešní kopule, zdobená ornamenty. Jedná se o jednu z nejlépe „dochovaných“ secesních synagog na světě.\n\n"}
{"id": "365478", "url": "https://cs.wikipedia.org/wiki?curid=365478", "title": "Jackov", "text": "Jackov\n\nJackov je vesnice, místní část města Moravských Budějovic, vzdáleného asi 2,5 kilometrů na severovýchod. Roku 2001 činil počet domů 60. Ve vesnici žije obyvatel.\n\nVesnice Jackov leží ve východní části svého katastrálního území. Na severu sousedí s územím Moravských Budějovic, na jihu Nových Syrovic a Krnčic, na západě s územím Rácovic a Dědic. Nadmořská výška zastavěného území obce se pohybuje mezi 435 m n. m. při Jackovském rybníce a 465 m n. m. na severozápadě obce. Územím Jackova od severozápadu k jihovýchodu protéká řeka Jevišovka vytvářející údolí. Nejvyšší nadmořské výšky dosahuje území Jackova na severu při hranicích s územím Moravských Budějovic při rekreační lokalitě Kosová (503 m n. m.).\n\nJackovem prochází silnice č. II/152 od Moravských Budějovic k Dědicím. K severozápadu běží od Jackova silnice č. III/15225 směrem k rekreační oblasti Kosová při Jevišovce. S Krnčicemi Jackov spojuje silnice č. III/4111. Mimo silnici protíná Jackov též regionální dráha Moravské Budějovice–Jemnice.\n\nPrvní zmínka o Jackovu pochází pravděpodobně z roku 1131. V letech 1869–1890 spadal Jackov do okresu znojemského, v letech 1900–1950 do okresu moravskobudějovického a v letech 1961–1979 byl obcí v okrese Třebíč. Od roku 1980 je součástí Moravských Budějovic.\n\nV roce 2018 v obci hořel železniční pražec. V plánu byly opravy místních komunikací, ty měly být provedeny v roce 2019, ale to se nepovedlo, neboť město Moravské Budějovice nezískalo dotace v dostatečné výši.\n\nMístní samosprávu vykonává osadní výbor.\n\n\n\n\n"}
{"id": "365486", "url": "https://cs.wikipedia.org/wiki?curid=365486", "title": "Elektronické karty v dopravě v Česku", "text": "Elektronické karty v dopravě v Česku\n\nIniciátory zavádění bezkontaktních čipových karet jako jízdních dokladů nebo předplacených platebních karet (elektronických peněženek) ve veřejné dopravě jsou v České republice zejména větší dopravci, případně kraje nebo velká města. \n\nDominantními výrobci dodávajícími na český trh vybavení pro tyto systémy jsou firmy Mikroelektronika a EM TEST. Převážně vycházejí ze standardu Mifare Standard, od přelomu let 2006 a 2007 MIFARE DESFire. Zpočátku převažovaly konkurenční snahy dopravců i výrobců na úkor kompatibility a interoperability. Některé krajské úřady v rámci budování integrovaných dopravních systémů usilují o dosažení kompatibility v rámci kraje. V roce 2008 se objevily první náznaky spolupráce různých dodavatelů; celorepublikový standard a koncepce však dosud neexistují. Sdružení pro dopravní telematiku zpracovalo projekt řešení a navrhlo, aby se Ministerstvo dopravy ČR stalo garantem tzv. národního dopravního standardu, který by zahrnul a respektoval již existující systémy a vytvořil centrální evidenci (v minulosti se hovořilo i o tzv. Národní dopravní kartě).\n\n\nCards Exchange je clearingové centrum, jehož provozovatelem je ČSAD SVT Praha s. r. o. Systém zajišťuje zprostředkování plateb a vzájemné uznávání karet v rámci několika samostatných skupin. Karty některých dopravců platí ve více skupinách současně; někteří dopravci si vzájemně uznávají karty i napříč skupinami. V rutinním provozu je od 1. srpna 2004.\n\nSlovenská společnost EM CARD prostřednictvím české dceřiné společnosti EM TEST provádí clearing pro tyto systémy: \n\n\n"}
{"id": "365488", "url": "https://cs.wikipedia.org/wiki?curid=365488", "title": "Velká synagoga (Varšava)", "text": "Velká synagoga (Varšava)\n\nVelká synagoga byla největší stavbou svého druhu v celé předválečné Varšavě a v té době také jednou z největších na světě.\n\nPostavena byla mezi lety 1875 až 1878 v ulici Tłomackiego, což byla část města, kde se Židé směli usadit, podle projektu architekta Leandra Marconiho v klasicistním stylu. V letech 1878–1908 byl představitelem synagogy rabín Izaak Cylkow, v letech 1908–1921 rabín Samuel Abraham Poznański a v letech 1922–1939 rabín Mojżesz Schorr.\n\nPo potlačení povstání ve varšavském ghettu vyhodili nacisté 16. května 1943 synagogu do vzduchu. Po válce nebyla znovu postavena. Na jejím místě dnes stojí výšková budova Błękitny Wieżowiec.\n\n"}
{"id": "365489", "url": "https://cs.wikipedia.org/wiki?curid=365489", "title": "Lanová dráha Punkevní jeskyně – Macocha", "text": "Lanová dráha Punkevní jeskyně – Macocha\n\nKabinová lanová dráha Punkevní jeskyně – Macocha je visutá lanová dráha v Moravském krasu, která spojuje dvě turisticky velmi navštěvovaná místa: Punkevní jeskyně a propast Macochu. Majitelem i provozovatelem je společnost \"S.M.K., a. s.\", která rovněž provozuje hotel Skalní mlýn, turistickou chatu Macocha a silniční vláčky mezi Skalním mlýnem a Punkevními jeskyněmi. Lanovka je v provozu od roku 1995.\n\nIvo Lachman (pozdější zakladatel \"Společnosti pro Moravský kras\" – \"S.M.K.\"), který na začátku 90. let 20. století převzal objekt hotelu Skalní mlýn a náročně jej zrekonstruoval, navrhl v rámci vítězství v celonárodní soutěži absolutní vyloučení individuální automobilové dopravy mezi Skalním mlýnem a Punkevními jeskyněmi. Vjezd zde byl skutečně výrazně omezen a návštěvníci Punkevních jeskyní od té doby musejí zanechat svoje automobily na parkovišti u Skalního mlýna. Pro usnadnění přístupu k Punkevním jeskyním začal v roce 1993 na tomto přibližně 2 km dlouhém úseku úzké silnice vedoucí Pustým žlebem jezdit silniční vláček, provozovaný právě společností \"S.M.K.\" Kvůli návštěvníkům, kteří by přijeli na parkoviště u horního můstku Macochy a měli zájem navštívit i Punkevní jeskyně, jejichž vchod se nachází na úrovni dna propasti, vznikly i plány na lanovku spojující právě prostor kolem turistické chaty Macocha a horního můstku propasti a údolí Pustého žlebu, kam je situován vchod do Punkevních jeskyní. Do té doby spojovala tyto turistické cíle pouze 1 km dlouhá Salmova stezka, jejíž absolvování je fyzicky náročné. Již v roce 1992 podepsala společnost \"S.M.K.\" smlouvu s rakouskou firmou \"Doppelmayr\" o výstavbě lanovky v tomto úseku. Po vypracování několika technických studií byla vybrána kabinová lanová dráha s kyvným provozem. Právě kyvný provoz byl poměrně unikátní řešení, neboť \"Doppelmayr\" neměl s tímto systémem příliš velké zkušenosti a navíc se jednalo o první lanovku s kyvným provozem na území tehdejšího Československa od roku 1940 (tehdy byl zprovozněn úsek na Lomnický štít lanovky z Tatranské Lomnice).\n\n\"S.M.K.\" obdržela výjimku na stavbu a provoz lanové dráhy (nachází se v chráněné krajinné oblasti) v květnu 1994, základní kámen byl položen 27. června 1994 a brzy nato začala stavba. Proti výstavbě lanovky však protestovali ekologové, kteří argumentovali zničením původního krajinného rázu či poškozením (např. zřícením stropů) Punkevních jeskynní při provozu lanové dráhy, což však bylo vyloučeno podrobným měřením. Ivo Lachman, zakladatel \"S.M.K.\", byl roku 1994 za prosazování dráhy navržen na Ropáka roku. Během výstavby lanovky byla objevena přeřezaná lana, barely s výbušninou či rozbuška. V únoru 1995 spadlo během stavby nosné lano.\n\nLanová dráha byla zprovozněna 6. května 1995. Povodně v roce 1997 lanovku nijak nezasáhly, podepsaly se pouze na nižší návštěvnosti. První přerušení provozu dráhy se konalo až v roce 2003, kdy dolní stanici, stojící v údolí Pustého žlebu, zasáhla povodňová vlna. Provoz byl již po čtyřech dnech obnoven, nicméně brzy nato přišla druhá vlna, druhá odstávka trvala tři dny. V dubnu 2008 byl provoz lanovky přerušen na 10 dní, neboť bylo nutné vyměnit kompletně dvě ložiska a celý náboj včetně čepu. V roce 2015 proběhla rekonstrukce horní stanice lanovky.\n\nLanovka na Macochu je osobní visutá jednolanová dráha kyvného systému s pevným uchycením 15místných kabin. Unikátně řešená je pohonná jednotka v dolní stanici, která se nachází ve 40stupňovém sklonu (běžné uchycení pohonu je ve vodorovné rovině). Jedná se také o nejkratší kabinovou lanovou dráhu a druhou nejkratší (po sedačkové lanovce v pražské zoo) visutou lanovou dráhu v Česku. Zároveň je také nejstrmější lanovkou v republice (průměrný sklon 63,41 %).\n\nLanová dráha Punkevní jeskyně – Macocha je dlouhá 249 m (vodorovná délka činí 207 m) a překonává převýšení 131 m. Spojuje dvě stanice: Punkevní jeskyně (362 m n. m.) a Macochu (493 m n. m.). Dopravní rychlost činí 2,5 m/s, dvě kabiny o kapacitě 15 osob tak za hodinu mohou přepravit 353 cestujících (doba jízdy je 2,1 minuty). Dráha má dvě nosné podpory.\n\nLanovka na Macochu je v provozu celoročně, vyjma 1. ledna a 24.–26. prosince. Od dubna do září jezdí každodenně od 8 hodin do 17 nebo 18 hodin. Během ostatních měsíců je dráha v provozu od úterý do neděle od 8 hodin do 15 hodin, pouze v říjnu o víkendech jezdí až do 17 hodin. Během provozní doby je lanovka v provozu neustále, podle provozních potřeb. Cena za jednu jízdu v roce 2008 činila 60 Kč, slevu mohou uplatnit děti, studenti a držitelé průkazů ZTP a ZTP/P. Také lze zakoupit zvýhodněné zpáteční jízdné či společné jízdenky na silniční vláček od Skalního mlýna a na lanovku.\n\nZa prvních deset let svého provozu, od 6. května 1995 do 6. května 2005, přepravila lanová dráha 1 600 000 cestujících.\n\nNa lanovce probíhají každoročně cvičení hasičů, zaměřená na záchranu lidí v případě uvíznutí lanovky.\n\n\n"}
{"id": "365494", "url": "https://cs.wikipedia.org/wiki?curid=365494", "title": "Rakouská státní cena za evropskou literaturu", "text": "Rakouská státní cena za evropskou literaturu\n\nRakouská státní cena za evropskou literaturu (\"Österreichischer Staatspreis für Europäische Literatur\"), také známa jako Evropská literární cena (\"Europäischer Literaturpreis\"), je literární cena v Rakousku udělovaná federálním ministerstvem pro vzdělání a kulturu evropským spisovatelům. Вyla zřízena ve Vídni v roce 1964 jako cena Nikolause Lenau (Nikolaus-Lenau-Preis), v roce 1965 dostala současné jméno. Je dotována 25 000 € (2007).\n\nSeznam laureátů tohoto ocenění od roku 1967 do současnosti:\n"}
{"id": "365497", "url": "https://cs.wikipedia.org/wiki?curid=365497", "title": "David Crane", "text": "David Crane\n\nDavid Crane (* 13. srpna 1957 Filadelfie) je americký autor a producent. Společně se svou dlouholetou přítelkyní Martou Kauffmanovou je jedním z tvůrců televizního seriálu Přátelé. Je znám především pro komedie.\n\nCrane vystudoval střední školu Harriton v Rosemontu v Pensylvánii a bakalářský titul získal na Brandeisově univerzitě.\n\nŽije se svým přítelem Jeffreym Klarikem. Společně vytvořili sitcom Spolužáci (\"The Class\").\n\n"}
{"id": "365498", "url": "https://cs.wikipedia.org/wiki?curid=365498", "title": "Seznam sopek Havajských ostrovů a Tichého oceánu", "text": "Seznam sopek Havajských ostrovů a Tichého oceánu\n"}
{"id": "365501", "url": "https://cs.wikipedia.org/wiki?curid=365501", "title": "Marta Kauffman", "text": "Marta Kauffman\n\nMarta Kauffman (* 21. září 1956) je americká televizní producentka, autorka a společně s Davidem Cranem tvůrkyně televizního seriálu Přátelé. Společně s Cranem a Kevinem Brightem byla rovněž výkonnou producentkou seriálu. Crane a Kauffmanová jsou rovněž tvůrci televizního seriálu Veroničiny svůdnosti (\"Veronica's Closet\"). Od roku 2005 je výkonnou producentkou televizního seriálu Related.\n\nAbsolvovala Brandeisovu univerzitu a v roce 1978 získala titul bakalář v oblasti divadelnictví. Žije se svým manželem v Los Angeles a má tři děti.\n\n"}
{"id": "365506", "url": "https://cs.wikipedia.org/wiki?curid=365506", "title": "Futures", "text": "Futures\n\nFutures může být:\n\n"}
{"id": "365509", "url": "https://cs.wikipedia.org/wiki?curid=365509", "title": "Krátký prodej", "text": "Krátký prodej\n\nKrátký prodej (zastarale kontramina nebo kontremina, často se používá i anglický termín short sale) je způsob spekulace na pokles ceny nějaké komodity či cenného papíru (tzv. spekulace „“). Investor si předmět spekulace za úplatu zapůjčí a okamžitě jej prodá třetí straně. Za nějaký čas – nejpozději v době, kdy má předmět spekulace vrátit tomu, kdo mu jej půjčil – investor nakoupí na trhu a vrátí to, co si předtím vypůjčil. Rozdíl cen v době prodeje třetí straně a v době zpětného nákupu je základem jeho zisku nebo ztráty. V případě, že cena mezi prodejem a zpětným nákupem výrazněji poklesla, je spekulace výhodná, zatímco v opačném případě investor zaznamená ztrátu. Krátký prodej proto používají obchodníci, kteří spekulují na pokles cen („medvědi“) nebo se chtějí proti poklesu cen zajistit.\n\nJedná se tedy o jakousi formu půjčky, kdy napřed aktivum prodáme, počkáme, až cena akcie klesne, a potom jí koupíme zpět a inkasujeme rozdíl cen. Opačná spekulace, tedy na růst ceny, se nazývá dlouhý prodej. Vedle krátkých prodejů v praxi existují i prázdné prodeje. Tak se označuje praktika, kdy prodávající v okamžiku uzavření smlouvy o prodeji nedisponuje předmětem, který prodává. Tato praktika je v některých zemích zakázána.\n\nKrátký prodej je praxe, která je v morální perspektivě považována za negativní; konkrétněji bylo zdůrazněno, že \"Vydělávání peněz na klesajících hodnotách firem je jednoduše parazitováním na neštěstí druhých.\" \n\nObchodník obchoduje na trhu e-mini S&P 500, kde se rozhodne vstoupit do Short pozice. Příkazem Sell tedy prodá kontrakt za cenu 1200 bodů a spekuluje na pokles. O hodinu později cena poklesne o 15 bodů a obchodník kontrakt nakoupí, neboli vystoupí z pozice na ceně 1185. Inkasuje zisk ve výši 15*50 dolarů (jeden bod na trhu e-mini S&P 500 Index představuje 50 dolarů), což je 750 dolarů.\n\nTechnika krátkého prodeje se do povědomí širšího okruhu odborné veřejnosti dostala více v tomto tisíciletí, především potom v roce 2008, a to vlivem finanční krize. První otázkou ohledně regulací je, zda vůbec regulovat krátké obchody. V případě zvolení kladné odpovědi bezprostředně následuje vlna diskusí o možnostech takovéto regulace. V úvahu jsou nástroje finančních regulátorů, způsob regulací a dále pak požadavek jejich dodržování, popřípadě uplatnění zvolených sankcí. Účelem regulací je stanovení pravidel pro finanční instituce pohybující se na trhu a stanovení podmínek jejich fungování. \n\n\n\nJeště v době ekonomické prosperity, nýbrž z důvodu změny obchodního prostředí a spekulativních obchodů vydal britský regulační úřad Financial Services Authority (dále jen FSA) v roce 2002 Dokument k diskuzi na téma krátkého prodeje, v němž vyjádřil svůj postoj k regulacím krátkého prodeje. Krátký prodej byl popsán jako zákonná investiční technika, jež přispívá k efektivnosti na trhu prostřednictvím cenových korekcí u nadhodnocených akcií, podporuje obchody s deriváty, zajišťovací aktivity a přispívá k likviditě na trhu. Ve zprávě označili přijetí regulačních opatření jako neefektivní a nevhodné vzhledem k aktuálním tržním podmínkám. Nicméně větší informovanost a transparentnost o krátkých pozicích zhodnotili jako přínosnou pro účastníky trhu. Proto je v závěru dokumentu podán výčet možností, jakými způsoby je možné zvýšit transparentnost krátkého prodeje: \n\n\n\n"}
{"id": "365510", "url": "https://cs.wikipedia.org/wiki?curid=365510", "title": "Kovaříkovití", "text": "Kovaříkovití\n\nKovaříkovití (Elateridae) jsou čeleď v nadčeledi Elateroidea. Je to opět jedna z velkých čeledí zahrnujících 160 druhů rozdělených do 55 rodů. České jméno pro zástupce této čeledi je kovařík.\nKovaříkovití \"(Elateridae)\" jsou čeledí z řádu brouků (Coleoptera) čítající celosvětově více jak 8.800 známých a popsaných druhů.\nMálokterá čeleď se vyznačuje takovou jednolitostí tvarů jako kovaříci. Brouci jsou nenápadní, tvar těla mají oválně protáhlý, barvy kromě několika druhů nenápadné – obyčejně žlutohnědá, žlutošedá, někdy kovově zelená či fialová. Když jsou vyrušeni předstírají mrtvé. Pokud brouk dopadne na záda, díky své schopnosti vymrštit se do vzduchu pomocí prudkého pohybu hlavy a hrudi se snadno obrátí zpět na nohy. Jinak by brouci díky poměrně svému velkému tělu a malým nohám byli sotva schopni se z polohy na zádech osvobodit. Proto se jim dříve říkalo \"pružníci\". Pomocí tohoto mechanismu se také dostávají snadněji z dosahu ohrožení a nepřátel. Rychlý pohyb při obratu brouka, je doprovázen lupnutím, přičemž tento vydávaný zvuk, je pro brouka typický a v angličtině se mu proto říká Click Beetle.\nŽijí na travinách, najdeme je také na keřích, květech, často i na dřevě a pod kůrou. Kovaříci jsou saprofágové. Některé druhy jsou i masožravé.\nBrouci ožírají především květy a listy na mladých listnatých stromech, najdeme je ale i na jehličnatých stromech – nezpůsobují však významné škody.\nBěhem měsíců květen, červen a červenec však způsobují nezanedbatelné škody larvy. Larvy kovaříků si podle tvaru těla vysloužily název drátovci a většinou škodí v zemědělství a lesnictví. Žijí nejen v kořenech rostlin.\nNěkteré druhy larev (drátovců) hodují na průmyslových i kulturních plodinách a tím jsou známí jak agrární škůdci. Především ve šlechtitelských ústavech, zahradnictvích a školkách mohou způsobit citelné škody a tím ztráty. Zvláště čerstvě vysetá semena, jako například žaludy, nezůstávají od napadení drátovcem uchráněna.\n\nLarvy kovaříků jsou dlouhé až 40mm (podle druhu), vývoj od vajíčka po imago trvá 4–5 let. Žijí v půdě, kde vyžírají chodbičky v bramborách, řepě a zelenině. Brouk jako dospělý jedinec neškodí.\n\nNa celém světě jich je známo asi 8 800 druhů.\n\nV ČR z toho asi 136 druhů s délkou těla až do 20 mm.\nincl. Dicronychidae\n\nCardiorhinites \"Candeze, 1863\"\n\nHypodesites \"Candeze, 1863\"\n\nLudiites \"Candeze, 1863\"\n\nSericosomina \"Hyslop, 1917\"\n\nSteatoderini \"Schwarz, 1906\"\n\n\n"}
{"id": "365512", "url": "https://cs.wikipedia.org/wiki?curid=365512", "title": "Greenwich Village", "text": "Greenwich Village\n\nGreenwich Village (někdy označována jednoduše jako the Village) je velká rezidenční čtvrť a jedna z nejstarších čtvrtí Manhattanu, z východu ohraničená Broadwayí, ze západu řekou Hudson, z jihu ulicí Houston Street a ze severu 14. východní.\nSousedící čtvrti jsou East Village na východě, SoHo na jihu a Chelsea na severu. East Village bývala dříve považována za část Lower East Side a s Greenwich Village nebyla nikdy spojována. \nNázev čtvrti prý patrně pochází od londýnského obvodu Greenwich, nicméně holandští zakladatelé ji nazývali \"Noortwijck\" či \"Greenwijck\", takže se spíš jedná o zkomoleninu staršího názvu.\n\nV minulosti byla čtvrť centrem bohémství a rodištěm beatnického hnutí.\n"}
{"id": "365513", "url": "https://cs.wikipedia.org/wiki?curid=365513", "title": "Happy Gabber", "text": "Happy Gabber\n\nHappy Gabber (jinak znám jako Bouncy Techno, Funcore, Donk, Scouse House nebo Tartan Techno) je styl elektronické taneční hudby, který vznikl kolem r. 1992 ve Velké Británii a Nizozemí.\n\nHappy Gabber je mnohem drsnější a temnější než Happy Hardcore a jeho hudba neobsahuje tolik pauz se zvuky jako je tleskání a činely, tak jako Happy Hardcore. Navíc Happy Gabber se váže především k zemím Beneluxu a už není více produkován, zatímco Happy Harcore se stále hraje. Happy Gabber obsahuje krátké happy melodie (melodie by měly být spíše vtipné, zatímco u Happy Hardcoru by vám měly dodat pocit štěstí) a vysoko posazené vokály, často zpívající o lásce a štěstí. Jeho rytmus se pohybuje okolo 180 BPM a nahrávky jsou často vydávány ve stylu pop songů s refrény a zpěvem, který často zpívá o \"pařbách\".Jediným stálým interpretem je DJ Wappie a jeho legendární série Happy Hakkûh.\n\n\n"}
{"id": "365518", "url": "https://cs.wikipedia.org/wiki?curid=365518", "title": "Ralph Lauren", "text": "Ralph Lauren\n\nRalph Lauren (* 14. října 1939, Bronx, New York, USA jako Ralph Lifshitz) je americký módní návrhář. Je známý pro značku Polo Ralph Lauren.\n\nNarodil se aškenázským židovským imigrantům z Běloruska. Později absolvoval obchodní školu. Koncem 60. let založil značku Polo a boutique v New Yorku s elegantním sportovním oblečením. V 70. letech se podílel na kostýmech ve filmu \"Velký Gatsby\", čímž si vysloužil uznání. Ve stejném období se začal věnovat parfémům. V roce 2007 měl po celých Spojených státech 35 butiků.\n\nV televizním seriálu \"Přátelé\" pracuje Rachel v módní společnosti Ralph Lauren. Ralph Lauren se v jednom díle objeví a hraje sám sebe.\n\n"}
{"id": "365519", "url": "https://cs.wikipedia.org/wiki?curid=365519", "title": "Puchéřský potok", "text": "Puchéřský potok\n\nPuchéřský potok (Puchrovský potok) je pravostranný přítok řeky Blanice. Délka toku činí 8,8 km. Plocha povodí měří 15,5 km².\n\nPramení v Želnavské hornatině na jihozápadním svahu Chlumu u zaniklé osady Chlumany (Vojenský újezd Boletice), v nadmořské výšce 1015 m, ústí v Arnoštově do řeky Blanice. V dolní části protéká přírodní rezervací Pod Farským lesem a národní přírodní památkou Prameniště Blanice, v níž se vyskytuje populace kriticky ohroženého druhu perlorodky říční.\n\nNázev potoka souvisí se sklářskými hutěmi, které existovaly ve Vyšném a Arnoštově. \"Pucher\" ( ) bylo označení stoupy na potoce, kde se drtil křemen pro sklářské hutě. V roce 2019 byla na Puchéřském potoce obnovena bývalá splavovací nádrž Pucheřský (Puchárenský) rybník.\n"}
{"id": "365520", "url": "https://cs.wikipedia.org/wiki?curid=365520", "title": "Bendejun", "text": "Bendejun\n\nBendejun je vesnice v departementu Alpes-Maritimes, region Provence-Alpes-Côte d'Azur. Leží 18 kilometrů severně od Nice.\nSousední obce: Les Rochettes, Coaraze a Saint-Antoine de Siga.\n\"Počet obyvatel\"\n"}
{"id": "365525", "url": "https://cs.wikipedia.org/wiki?curid=365525", "title": "Pákoví", "text": "Pákoví\n\nPákoví je soustava tuhých pák spojených klouby do uzavřeného řetězce, anebo soustava takových řetězců. Každá páka má dva nebo více kloubů, každý z nich má různý počet stupňů volnosti umožňujících pohyb pák. Pákoví se nazývá mechanismem, je-li dvě nebo více pák pohyblivých vůči pevně ukotvené páce. Pákoví se obvykle navrhuje tak, aby vstupní síly převádělo na jiné výstupní – se změnou pohybu, rychlosti, zrychlení a s využitím výhod páky.\n\nPákoví navržené pro stacionární použití se nazývá \"struktura\".\n\nNejjednodušším druhem kinematického pákoví s uzavřenou smyčkou je čtyřpákové pákoví. S pouhými několika jednoduchými součástmi umožňuje širokou škálu pohybů. Dříve – před nástupem počítačů – bylo také populární pro snadné řešení výpočtem, v porovnání s komplikovanějšími mechanismy.\n\n"}
{"id": "365526", "url": "https://cs.wikipedia.org/wiki?curid=365526", "title": "Kapacita", "text": "Kapacita\n\nKapacita může být :\n\n\n\n\n"}
{"id": "365528", "url": "https://cs.wikipedia.org/wiki?curid=365528", "title": "Kašpárek (rozcestník)", "text": "Kašpárek (rozcestník)\n\nKašpárek může být:\n\n\n\n"}
{"id": "365532", "url": "https://cs.wikipedia.org/wiki?curid=365532", "title": "Ergometrie", "text": "Ergometrie\n\nErgometrie je lékařská metoda, která sleduje srdce při zátěži. Nejčastěji se k vyšetření používá bicyklový ergometr nebo běžící pás. Při testu se zaznamenává EKG a tepová frekvence. Přístroj po dobu zátěže snímá tepovou frekvenci pomocí elektrod, které jsou připevněny na hrudník a končetiny. Vyšetření je fyzicky náročné, 12 hodin před testem by testovaný neměl pít alkohol ani kouřit, někdy je nutná úprava léků.\n\n\n"}
{"id": "365536", "url": "https://cs.wikipedia.org/wiki?curid=365536", "title": "Xilinx", "text": "Xilinx\n\nXilinx je americká firma založená v roce 1985 a sídlící v Seattlu, je jedním z největších světových výrobců logických obvodů.\n\nV současné době vyrábí více než polovinu programovatelných hradlových polí (FPGA), které vyvinula jako první na světě. Největší zbraní firmy Xilinx je její bezkonkurenčně největší sortiment, který se skládá z jednoduchých obvodů, až po hradlová pole.\n\nUplatnění nacházejí součástky firmy ve značném množství odvětví, jako například telekomunikace, počítače, průmyslová technika.\n\nFirma také spolupracuje s více než 1800 univerzitami na celém světě díky svému Xilinx univerzitnímu programu. Nabízí zde volně dostupný přístup k softwarovým nástrojům, jako například ISE WebPack.\n\nXilinx je developer FPGA a CPLD přístrojů. Nabízí přístroje pro rodiny s lepidlem logiky (CoolRunner, CoolRunner-II). Nízké náklady(Spartan) a high end aplikace(Virtex).\n\nVirtex-II Pro, Virtex-4, a FPGA Virtex-5 jsou zajímavé především pro System-on-a-chip (SoC nebo SOC). SOC se vztahuje na integraci všech komponent v počítači nebo v jiných elektronických systémů do jednoho integrovaného obvodu (čipu),protože mohou obsahovat až 2 IBM PowerPC jádra.\n\nTato serie má výhodu především v nízkých nákladech dílů, jsou ovšem pomalejší než Virtex součástky a nemají vestavěná jádra PowerPC.\n\nŘada Virtex má kromě běžných FPGA logických struktur vestavěné funkce. Počet násobičů v rozmezí od několika desítek až několika stovek, a to v závislosti na přístroji. Obdobně platí, že výše blokové paměti RAM se pohybuje od několika set kilobitů až desítek megabitů. Přestože všechny modely zahrnují některé blokové paměti RAM a násobiče, vestavěné PowerPC jádra a SerDes hardware jsou k dispozici pouze u vybraných modelů.\nSpouštění s Virtex-4, Xilinx převedeni na které mají několik verzí svých výrobků s různými vlastnostmi, jsou optimalizovány pro různé účely. Tradičně jediný rozdíl mezi modely v rámci série byla velikost a tím i ceny.\n\n\n"}
{"id": "365538", "url": "https://cs.wikipedia.org/wiki?curid=365538", "title": "Arcijáhen", "text": "Arcijáhen\n\nArcijáhen či arcidiakon (z řeckého \"archidiakonos\") je titul a úřad duchovního. Ve středověké katolické církvi patřil k nejvýznamnějším úředníkům diecéze, jeho význam ale upadl se zavedením úřadů vikáře a generálního vikáře a dnes se již neobjevuje. Úřad přežil u některých církví západního křesťanství (např. anglikánství) a u křesťanů sv. Tomáše.\n\nV římskokatolické církvi existoval ještě donedávna, nicméně jeho význam se v průběhu dějin výrazně měnil. Ve středověku patřil arcijáhen k nejvýznamnějším úředníkům diecéze, která se od 11. století členila na arcijáhenství, v jejichž čele stál. Dohlížel na farní správu a kněžstvo, prestiží a pravomocemi stál někde mezi dnešními okrskovými vikáři a generálními vikáři. Vedle toho existoval též titul arcikněze. Po zavedení těchto úřadů význam úřadu arcijáhna upadl, neboť přišel o většinu pravomocí. Někde fakticky přestal být obsazován a využíván, jinde přetrvával coby úřad kněze pověřeného vizitacemi (donedávna např. v brněnské diecézi).\n\nTitul arcijáhna užívali v minulosti i duchovní v evangelických církvích; nejčastěji tento titul užíval druhý duchovní evangelických městských kostelů.\n\nTitul arcijáhna byl v 18. století užíván v evangelické církvi na Těšínsku.\n\nPrvotní církev měla již od počátku své jáhny, což byla funkce a titul duchovního v obci. Pro významné jáhny významných obcí starověku se v moderní literatuře občas též objevuje označení arcijáhen, např. u sv. Vavřince. Terminologicky to ale není přesné, protože tehdy se tak nenazývali a i úkoly a pravomoci měli jiné. Víc viz v článku jáhen.\n\n"}
{"id": "365541", "url": "https://cs.wikipedia.org/wiki?curid=365541", "title": "Milan Kundera", "text": "Milan Kundera\n\nMilan Kundera (* 1. dubna 1929 Brno) je česko-francouzský spisovatel, který od roku 1975 žije ve Francii. Své texty psal nejdříve česky, nyní francouzsky. V roce 1979 byl zbaven československého státního občanství a jeho dílo bylo v Československu až do sametové revoluce zakázáno. Je autorem básní, dramat, prózy a esejí a je také překladatel. Jeho texty patří mezi nejčastěji překládaná česká díla na světě. Po špatných zkušenostech s neautorizovanými překlady svá díla k překladům do češtiny nesvěřuje. Dne 28. listopadu 2019 mu bylo vráceno české občanství.\n\nMilan Kundera se narodil v Brně, kde žil s rodiči v Purkyňově ulici. Jeho otec, Ludvík Kundera, byl klavírista a rektor JAMU. V mládí se Milan Kundera učil hrát na klavír. Studoval na gymnáziu v Brně, kde roku 1948 maturoval. Ve stejném roce začal studovat na Filozofické fakultě UK literární vědu a estetiku, po dvou semestrech však přestoupil na FAMU, kde zprvu studoval filmovou režii a poté scenáristiku u M.V. Kratochvíla. Byl příslušníkem generace, která vstoupila do literárního života brzy po uchopení moci komunisty a od poloviny 50. do počátku 60. let patřil k prominentům oficiální literatury jako mimořádně populární a oficiální kritikou vynášený básník i dramatik. Po skončení studia začal na FAMU vyučovat světovou literaturu, nejprve jako asistent, od roku 1958 jako odborný asistent a od roku 1964 již jako docent. V roce 1948 vstoupil do komunistické strany, po dvou letech však byl vyloučen, když tajná policie zachytila jeho korespondenci zesměšňující vysokého stranického funkcionáře. \n\nJako mladý student Kundera roku 1950 podle policejního záznamu údajně oznámil na SNB \"agenta - chodce\" Miroslava Dvořáčka, který pak v inscenovaném procesu unikl navrhovanému trestu smrti a následně strávil téměř 14 let v nejhorších komunistických lágrech, převážně v táboře Vojna, kde fáral v uranových dolech. O tomto Kunderově poklesku se dochoval i další dokument z roku 1952, kde je Kunderovo udání uvedeno jako příklad spolupráce občana s orgány SNB. Roku 1954 Kundera napsal rozsáhlou báseň \"Poslední máj\" (další přepracovaná vydání 1961, 1963) jako ódu na Julia Fučíka a poté mu roku 1956 bylo členství v KSČ obnoveno. Byl vyloučen až po čistkách v roce 1970, které následovaly po sovětské okupaci. V 60. letech se postupně stal významným aktérem snah o liberalizaci kulturních poměrů z reformně komunistických pozic. Jeho první ženou byla Olga Haasová, dcera skladatele Pavla Haase.\n\nV roce 1967 vystoupil na IV. sjezdu Svazu československých spisovatelů s úvodním referátem \"Nesamozřejmost existence českého národa\". V něm mezi jiným odsoudil pokus zakázat filmy Věry Chytilové a osud české literatury označil za životně odvislý na míře duchovní svobody.\n\nPo srpnové invazi zahájil svým článkem \"Český úděl\" v týdeníku \"Listy\" diskusi o českém údělu, na kterou zareagoval Václav Havel v časopise \"Tvář\" (č. 2/1968). Diskuse pokračovala i v časopisech \"Plamen\" a \"Host do domu\". Od té doby se Kundera až na ojedinělou výjimku (esej \"Únos Evropy\" v exilovém časopise \"150 000 slov\") k politickým otázkám přímo nevyjadřuje.\n\nOd roku 1975 žije v emigraci ve Francii, kde zprvu vyučoval na univerzitě v Rennes a později v Paříži. Po vydání knihy \"Kniha smíchu a zapomnění\" v roce 1978 mu bylo v roce 1979 odebráno československé státní občanství. V roce 1981 získal občanství francouzské. Udržuje kontakty s okruhem přátel v Česku, ale do své vlasti se vrací zřídka a vždy inkognito. Ačkoli reviduje překlady svých děl napsaných ve francouzštině do jiných jazyků, jejich české překlady téměř nevydává a odmítá práci na nich svěřit jiným překladatelům.\n\nV listopadu 2019 získal Milan Kundera po 45 letech opět české občanství. Potvrzení o nabytí občanství mu předal 28. listopadu 2019 v Paříži Petr Drulák, velvyslanec ČR ve Francii. Impulsem k urovnání vztahů mezi světoznámým spisovatelem a Českou republikou se stalo předchozí setkání Milana Kundery s českým premiérem Andrejem Babišem během jeho návštěvy Francie.\n\nČasopis \"Respekt\" v čísle z 13. října 2008 přinesl článek Adama Hradilka z Ústavu pro studium totalitních režimů, uvádějící na základě Hradilkem objeveného policejního záznamu, že 14. března 1950 se Kundera dostavil na policii a udal, že si nějaký muž nechal v úschově kufr u jedné Kunderovy spolubydlící ze studentské koleje. Majitel kufru, západní agent Miroslav Dvořáček, byl poté zatčen a odsouzen k 22 letům vězení, z nichž strávil téměř 14 v těžkých podmínkách pracovních táborů. Sám Kundera označil tvrzení za lež a prohlásil, že si nedokáže vysvětlit, jak se jeho jméno do záznamu dostalo. Ústav ani manželé Dvořáčkovi však o pravosti materiálů nepochybují, Markéta Dvořáčková k tomu dodala: „Pokud jde o údaje týkající se mého manžela přímo, tedy situací, jichž se sám účastnil a které byly zaznamenány, nenašli jsme v dokumentech nic, co by neodpovídalo skutečnosti.“ Podle literárního historika Zdeňka Pešata Miroslava Dvořáčka udal Kunderův tehdejší přítel Miroslav Dlask (řekl o tom Pešatovi), o pobytu Miroslava Dvořáčka se dozvěděl od své přítelkyně Ivy Militké, u které Dvořáček plánoval přenocovat. Iva Militká-Dlasková na to reagovala úvahou, že Dlask mohl požádat Kunderu. Podle svědectví bývalého kriminalisty Aloise Paška však Kundera mohl být uveden jenom namátkou jako zástupce studentů a oznámení na policii mohlo být motivováno hledáním pachatele trestných činů kriminální povahy, který se v té době na studentské koleji skrýval, takže Miroslav Dvořáček mohl být odhalen náhodně a bez úmyslného zásahu Kundery, což také akcentuje diplomat a politolog Petr Drulák.\n\nZačínal v 50. letech jako básník, od socialistického realismu sbírky \"Člověk zahrada širá\" se dostává k intimní lyrice (\"Monology\"). Z dobového schematismu se vymanil v 60. letech tvorbou dramatickou (\"Majitelé klíčů\", \"Ptákovina\"). Avšak nakonec se proslavil nejvíce (a to celosvětově) jako prozaik.\n\nDo prózy vstoupil souborem povídek o vztazích mužů a žen \"Směšné lásky\", u nichž dle vlastních slov odpočíval při psaní \"Majitelů klíčů\". Povídky již obsahují základní rysy pozdějších Kunderových děl.\n\nV druhé polovině 60. let vydal román, který z něj okamžitě učinil jednoho z předních představitelů české literární scény – \"Žert\" (1967). Ten se jednak vyrovnával s traumatem zločinů 50. let, jednak s trpkou ironií zobrazoval i kulturní lídry let šedesátých, vesměs bývalé stalinistické básníky, kteří náhle konvertovali k existencialismu a jiným dobovým intelektuálním směrům (hlavní negativní postava \"Žertu\" Pavel Zemánek podle většiny interpretů odkazuje k Pavlu Kohoutovi, ale může jít docela dobře i o Kunderu samotného, zobrazeného se zničující sebeironií). Vedle politické roviny byla výrazně recipována i samotná forma, kterou Kundera zvolil. Kromě hlavního příběhu totiž do románu zapracoval i rozsáhlou esej o folklóru. Tuto metodu již nikdy neopustil a i díky tomu je často řazen k představitelům literární postmoderny, například po bok Umberta Eca. I on do řady svých textů integruje nějakou „encyklopedii“ či filozofický esej.\n\n\"Žert\" vyšel roku 1967; po sovětské invazi v roce 1968 Kundera ztratil možnost publikovat. V roce 1970 ještě vyšly Směšné lásky v jednosvazkovém vydání, dále vycházely Kunderovy knihy pouze v zahraničí.\n\nV roce 1975 Milan Kundera emigroval. Než se rozhodl pro exil ve Francii, napsal však doma dva další romány. \"Život je jinde\" znovu účtuje s 50. lety, ale v mnohem obecnější rovině. Kundera zde analyzuje téma lyrismu a jeho vztah k násilí a totalitě. \"Valčík na rozloučenou\" nese rysy grotesky s tragickými aspekty. Autor v ní dává též hořké poslední sbohem své vlasti a její malosti (hlavní hrdina se v knize rozhodne pro emigraci a sám Kundera text dopisoval již ve Francii).\n\nDalší dva romány napsal Kundera ještě česky, teprve poté došlo k jejich překladu do francouzštiny. \"Kniha smíchu a zapomnění\" opět kriticky účtuje s domovinou, a to zejména prostřednictvím postav Gustáva Husáka („prezidenta zapomnění“) a Karla Gotta („idiota hudby“). Současně je ale text plný filozofických úvah, například dělí smích na andělský (všeobjímající, přitakávající světu, který dokáží využívat totality všeho druhu) a ďábelský (ironický, zpochybňující, který vždy podvrací a oživuje) – jde o variaci na základní téma lyrismu otevřené již v raném románu \"Život je jinde\". Esencí ďábelského smíchu v kultuře má být podle Kundery román.\n\nSchéma znovu obměnil v \"Nesnesitelné lehkosti bytí\". Polaritu realismus-lyrismus, respektive andělský-ďábelský smích zastupuje polarita lehkosti a idealismu, který je dle Kundery vždy jen zastřenou touhou po smrti. Z hlediska recepce zaujme, že román odmítla i disidentská kritika v Československu (zejm. Milan Jungmann), která v ní viděla i útok na sebe, neboť i disidenti často věřili v ideály a nasazovali se pro ně. \"Nesnesitelná lehkost bytí\" vyšla v listopadu 1984 a z Kundery udělala hvězdu světové literatury.\n\nPrávě když se otevírala možnost jeho návratu do české kultury i vlasti (perestrojka, Sametová revoluce), Kundera se rozhodl, že musí češtinu (i českou tematiku) definitivně opustit. Román \"Nesmrtelnost\" byl posledním titulem, který napsal česky (ačkoliv vyšel nejprve ve francouzštině v překladu Petra Kussiho, který ho překládal přímo z Kunderova rukopisu). Současně jde o první román, v němž se česká tematika neobjevuje. A opětovně s románem slavil úspěch. Kundera tentokrát obrátil svou pozornost k Západu a začal analyzovat jeho stinné stránky (dosud se západní čtenář mohl domnívat, že koneckonců mluví hlavně o totalitě za železnou oponou). Za pomoci pojmů jako „imagologie“ (moc obrazů, která na Západě nahradila moc ideologií, je však stejně manipulující a ničivá) Kundera vystoupal na svůj románový i filozofický vrchol.\n\nV dalších románech znovu varioval některá svá základní témata. Ke skepsi, ďábelskému smíchu, lehkosti a románu přidal ve stejnojmenném románu motiv pomalosti (\"Pomalost\", 1995). V \"Totožnosti\" se vrátil ke svému starému tématu křehkosti identity, jehož naléhavost zesílily nové komunikační technologie (např. anonymita na internetu). Jeho zatím posledními texty jsou \"Nevědomost\" (2000) a \"Slavnost bezvýznamnosti\" (2013). Krom románů vydal i několik knih esejů, nejslavnější z nich je \"Umění románu\" z roku 1986.\n\n\n\nJde o romány, s výjimkou Směšných lásek, které jsou souborem povídek.\n\n\n\n\n"}
{"id": "365544", "url": "https://cs.wikipedia.org/wiki?curid=365544", "title": "Plastic Bertrand", "text": "Plastic Bertrand\n\nPlastic Bertrand, vlastním jménem Roger Marie François Jouret (* 24. února 1954 v Bruselu), je belgický zpěvák a skladatel. \n\nRoger Jouret se narodil v Bruselu francouzskému otci a ukrajinské matce. V mládí hrál v několika studentských kapelách ovlivněných hudbou Rolling Stones. V roce 1973 založil protopunkovou skupinu \"Hubble Bubble\".\n\nSólovou kariéru jako Plastic Bertrand započal v roce 1977 svým nejznámějším hitem \"Ça plane pour moi\" (jedna z nejznámějších a komerčně nejúspěšnějších francouzsky zpívaných punkových písní vůbec ). Žánrově se pohyboval na rozhraní new wave, punk rocku a popu. V 80. letech žil v Miláně.\n\nV roce 1987 reprezentoval Lucembursko na Eurovizi s písní \"Amour Amour\". Obsadil 21. místo.\n\nPlastic Bertrand také uváděl několik televizních pořadů.\n\n\n"}
{"id": "365545", "url": "https://cs.wikipedia.org/wiki?curid=365545", "title": "Racek Bonapartův", "text": "Racek Bonapartův\n\nRacek Bonapartův (\"Chroicocephalus philadelphia\") je severoamerický malý racek původně řazený do rodu Larus, nověji však řazený do rodu \"Chroicocephalus\". Dospělí ptáci měří 28\"–\"30 cm a mají rozpětí křídel 90\"–\"100 cm, je tedy menší než racek chechtavý a jen o málo větší než racek malý.\n\nPodobá se racku chechtavému, je však výrazně menší a má o něco menší černý zobák. Spodina ručních letek je bílá, s ostře odděleným černým lemem na zadním okraji křídla (rozdíl oproti racku chechtavému). Hřbet a záda jsou šedé, o něco tmavší než u racka chechtavého. Ve svatebním šatě má černošedou kápi. Mladí ptáci jsou zbarvení celkově hnědě, i v tomto věku jsou od racka chechtavého rozlišitelní podle ostře ohraničeného tmavého zadního okraje křídla.\n\nHnízdí ve vnitrozemí na severu Severní Ameriky od západní a střední Aljašky přes Kanadu po zátoku James Bay. V mimohnízdní době táhne na zimoviště, která leží na nezamrzajících řekách a jezerech severních Spojených států a na východním i západním pobřeží Severní Ameriky na jih po Mexiko a Karibské moře. Pravidelně v malých počtech zaletuje do západní Evropy, jednou byl zjištěn také v České republice.\n\nRacek Bonapartův byl na českém území zjištěn pouze jednou, a to 24. 4. 1998 na rybnících u Tovačova (Olomoucký kraj).\n\nVzácný zatoulanec na pobřeží, jen výjimečně bývá zastižen dále ve vnitrozemí. Většina pozorování pochází z Velké Británie, dále byl pozorován na Islandu, ve Francii, Belgii, Nizozemsku (2×), Dánsku, Norsku, Španělsku (9×) a na Azorech (8×). Mimo to byl dále zjištěn v Německu (2×) a Švédsku (3×).\n\nIsland: Na Islandu bylo do roku 2003 zaznamenáno 12 pozorování.\n\nIrsko: V Irsku byl do roku 2000 zjištěn 26×.\n\nVelká Británie: Do roku 2005 bylo ve Velké Británii zaznamenáno 134 pozorování (z toho pouhých devět před rokem 1950).\n\nBelgie: Do roku 2003 byl v Belgii zjištěn dvakrát, podruhé 23.12.1999-8.5.2000 jednoletý pták v Zeebrugge. Nově byl pozorován v červnu 2008 .\n\nFrancie: Ve Francii bylo zaznamenáno do roku 2002 celkem 7 pozorování (6 ex.) (Ornithos 9: 18).\n\nDánsko: Do roku 2006 byl v Dánsku zjištěn celkem 3× (srpen 1988, zima 1995/1996, říjen-listopad 2004).\n\nNorsko: Do roku 2005 byl v Norsku zjištěn celkem 7×.\n"}
{"id": "365547", "url": "https://cs.wikipedia.org/wiki?curid=365547", "title": "Bratrská jednota baptistů Liberec", "text": "Bratrská jednota baptistů Liberec\n\nSbor Bratrské jednoty baptistů v Liberci je místní baptistický sbor na Malém náměstí v centru Liberce. Tato církev má kolem 70 členů a je součástí Bratrské jednoty baptistů v ČR (BJB).\n\nCírkev baptistů v Liberci byla založena po 2. světové válce zelovskými reemigranty. Tito potomci pobělohorských nekatolíků se po letech nedobrovolného exilu vraceli do „země svých otců“. A protože byli znalí tkalcovství a textilní výroby vůbec, přicházeli do prázdných Sudet tam, kde byl soustředěn textilní průmysl jako právě v Liberci. Hned s prvními rodinami baptistů přišel na podzim 1945 i zelovský kazatel Josef Theofil Tuček. O Vánocích 23. prosince 1945 je v sále hotelu \"Česká beseda\" založen sbor a zvoleno jeho staršovstvo. Připojili se i skupiny v Brništi, Cvikově, Hrádku nad Nisou a Novém Městě pod Smrkem. A přicházeli další krajané z Volyně, ale i z Rumunska a Jugoslávie. V roce 1947 měl sbor již 137 členů a v roce 1952 dokonce 173 členů. Aktivní bylo sdružení mládeže, pěvecké sbory nebo i orchestr tamburáše. Sbor se rozrostl o další misijní stanice – v Jablonci nad Nisou, Turnově a Bělé pod Bezdězem. Pak ale přišlo nezákonné zatčení Viléma Volanského komunisty a sbor byl až do roku 1956 bez kazatele. V roce 1969 zakoupili baptisté dům s jejich modlitebnou do svého vlastnictví. Po změnách v 1989 roce se osamostatnila práce v misijních stanicích a vznikly sbory BJB Jablonec nad Nisou a BJB Cvikov a později i BJB Brniště. V devadesátých letech proběhla zásadní rekonstrukce sborového domu a v přízemí bylo řadu let křesťanské knihkupectví \"Bétel\".\n\n1945–1946 Josef Theofil Tuček1948–1952 Vilém Volanský \"14 měsíců vězněn a v politickém procesu odsouzen\"1957–1966 Josef Theofil Tuček1969–1971 Miloš Šolc st.1972–1977 Daniel Průša1978–1992 Jiří Šperl1992–1998 Jan Bistranin1998–1999 Pavel Novosad2001–2007 Petr Červinský2007–2016 Blahoslav Fajmon2016–2017 \"bez stálého kazatele\"2017–doposud Radek Pospíšil\n\n\n"}
{"id": "365551", "url": "https://cs.wikipedia.org/wiki?curid=365551", "title": "Salve, revue pro teologii, duchovní život a kulturu", "text": "Salve, revue pro teologii, duchovní život a kulturu\n\nSalve, revue pro teologii, duchovní život a kulturu, je český odborný časopis, zaštiťovaný českou dominikánskou provincií. Vychází čtyřikrát ročně od roku 1991. Vydává ji nakladatelství Krystal OP. Jeho přímým předchůdcem byl dominikánský samizdatový teologický časopis Sursum (1985–1990), navazuje však též na tradici prvorepublikových dominikánských časopisů Na hlubinu a Filosofická revue a v jistém smyslu se volně inspiruje revuí Souvislosti z poloviny 90. let 20. století. Salve se snaží nabídnout pro lidi přemýšlející o víře, teologii a kultuře pestrou šíři současného živého křesťanského myšlení nejen českého, ale s přesahy do anglosaského, románského a polského myšlenkového světa.\n\nBěhem své existence prodělalo Salve několik proměn. První číslo neslo podtitul \"Časopis pro dominikánský laikát\", druhé \"Časopis dominikánské rodiny\", naznačujíce tak počáteční primární orientaci revue na dominikánský třetí řád. Nicméně od počátku byla explicitně přítomna snaha oslovovat církev a svět i mimo řádové prostředí. Na konci 1. ročníku je tak anoncována nejen změna podoby časopisu, ale též snaha vytvořit kolem revue okruh autorů, jejichž původní texty by se v budoucnu staly základem časopisu.\n\nOd 2. ročníku je pod editorialy podepsán Odilo I. Štampach (jako šéfredaktor explicitně od roku 1995), jasně pojmenovávající kořeny, na nichž chce Salve dále stavět (revue Na hlubinu, Filosofická revue). Zaměření revue dobře vystihují slova úvodníku 2. čísla: „Jedním slovem, máme se naučit nesnadnému umění spojovat obětavost a riskující věrnost poznané pravdě s tolerancí a duchem dialogu. Musíme pochopit, že když máme pravdu, není naším majetkem. […] Mít pravdu neznamená vystihnout věc dokonale. Jiní mohou říkat něco jiného a mít také pravdu.“ Drží nicméně dominikánskou tradici náročného intelektuálního snažení: „Vzdává rozumu čest, která mu náleží, a nechce pravdy víry představovat jako iracionální vzruchy, ale na druhé straně respektuje, že Boží tajemství jsou nadrozumová.“ Mezi autory se setkáváme s profilujícími dominikánskými osobnostmi současnosti (Christophem Schönbornem, Simonem Tugwellem, Jackem Salijem, Dominikem Dukou, Odilonem I. Štampachem), ale též dalšími klíčovými postavy křesťanského myšlení (např. Jacquesem Maritainem). Salve je v této době výrazně zaměřeno na polské autory a překlady z polských revuí.\n\nJiž v editorialu 4/1993 Štampach zdůrazňuje, že Salve, ač lákáno oblastí filozofie, tíhne spíše k otázkám duchovního života: „Filosofie dotvořená modlitbou a meditací sice může vypadat v očích moudrých tohoto světa jako čiré bláznovství, ale zřejmě bude naším údělem.“ Od 1/1994 se tedy mění podtitul časopisu na \"Revue pro teologii a duchovní život\". Záštitu nad Salve převzala dominikánská provincie, návaznost na prvorepublikový řádový časopis Na hlubinu explicitně vyjadřuje i dočasná kontinuita v počítání ročníků. Mezi autory se objevují např. Romano Guardini, Charles Journet, Hans Urs von Balthasar, Timothy Radcliffe OP, Yves Congar OP, Josef Pieper aj. Obsahově Salve volně pokrývá rozličná témata na pokraji teologie, filozofie a duchovního života, v 6. ročníku dominuje téma Desetiletí duchovní obnovy. Výrazné jsou recenze Dominika Duky OP z oblasti biblistiky.\n\nNa konci 6. ročníku došlo k pohybu v redakční radě a je ohlášen počátek vydávání dalšího dominikánského časopisu Amen. To vede k personální proměně redakce časopisu – od 7. ročníku (1997) se šéfredaktorem stává Dominik Duka OP, redakční rada se výrazně rozšiřuje. Oproti dřívější jisté roztříštěnosti témat se skladba časopisu stává jasnější. Jde jednak o zaměření na Desetiletí duchovní obnovy a přípravu milénia, jednak o směr, který oznamuje Duka v 1/1998 – zahájení kurzu duchovního života, který vychází z pokladnice české dominikánské provincie v období první republiky. Tento další projev kontinuity je potvrzen přetiskováním studií dominikánů Silvestra. M. Braita, Reginalda Dacíka, Emiliána Soukupa. Tradiční, věcný řád revue (podle schématu řeholní život – teologie – historie – kurz podle první republiky) pokračuje i poté, co Dominik Duka OP v souvislosti se svými biskupskými povinnostmi předal funkci šéfredaktora Tomáši Černušákovi OP. S blížícím se miléniem přibývá článků s přesahem do politiky, vztahu státu a práva, témat lidských práv.\n\nRoku 2001 dochází k výrazné proměně revue. Je rozšířena redakční rada a postupně se mění grafická podoba časopisu. Šéfredaktorem je opět Dominik Duka OP, ale výkonným redaktorem se stává architekt Norbert Schmidt. Od 2/2001 se jednotlivá, dosud rubriková čísla mění v tematická (prvním tématem je Teologická fakulta). Ustaluje se struktura editorial – blok textů k zastřešujícímu tématu – oddíl recenzí – anglické resumé. Od 3. čísla se editorial stává rozsáhlejší vstupní úvahou nad celkem čísla. Čím dál tím větší místo nachází v rámci časopisu práce s obrazovým doprovodem (od tematického doprovodu k prezentaci tvorby umělců, např. Hany Rysové či Václava Sokola). Neustálý volný pohyb v redakční radě doplnil roku 2006 příchod Martina Bedřicha do výkonné redakce.\n\nOd roku 2004 je stabilizována současná podoba koncepčně propracovaných čísel, která nabízejí náhledy na daná témata z více rozdílných a někdy i protichůdných úhlů. V jednom roce se volně střídají okruhy filozoficko-teologických, biblicko-historických, spirituálních, sociálních a kulturně-uměleckých témat. Mezi úspěšná čísla tak patří např.: křesťanství na Nilu, poslušnost, …jako muže a ženu je stvořil, chudoba, migrace a integrace, sakrální architektura, spravedlivá válka?, mnišství, Maritain, trojice, teologie (a) umění, prostituce, (anti-)modernismus, hudba a liturgie, Pius XII. atd.\n\nDo okruhu autorů revue patří přední čeští i světoví teologové a myslitelé: Philippe Chenaux, Thomas Sternberg, Timothy Radcliffe OP, Joachim kardinál Meisner, Christoph kardinál Schönborn, Friedhelm Mennekes SJ, Tomáš Halík, Ctirad V. Pospíšil OFM, Benedikt Mohelník OP, Štěpán Filip OP, Pavel Vojtěch Kohut OCD, Tomáš Petráček, František X. Halas, Petr Piťha, Jacek Salij OP, Simon Tugwell OP, Albert-Peter Rethmann, Lea Ackermannová, Benedict T. Viviano OP, Guy Bedouelle OP, Joseph kardinál Ratzinger, Dom Patrik Olive OCSO, Heinz-Georg Justenhoven, Jean-Pierre Torrell OP, Marie-Alain Couturier OP, Tomáš kardinál Špidlík, Karl kardinál Lehmann atp.\n\nDále redakce revue Salve společně s Katolickou teologickou fakultou Univerzity Karlovy, Akademickou farností Praha u Nejsv. Salvátora a Akademickou duchovní službou v Hradci Králové pravidelně pořádá různé přednášky a debatní večery, kam zve domácí i zahraniční hosty.\n\n"}
{"id": "365559", "url": "https://cs.wikipedia.org/wiki?curid=365559", "title": "Zákon o půjčce a pronájmu", "text": "Zákon o půjčce a pronájmu\n\nZákon o půjčce a pronájmu ( \"Lend and Lease Act\") přijatý Kongresem USA 11. března 1941 nahradil dosavadní zákony zakládající neutralitu USA a \"Cash and Carry Act\" z roku 1939. Umožnil zapůjčit nebo pronajmout válečný materiál a potraviny zemím, jejichž obranu prezident USA označil za životně důležitou pro obranu USA. Zákon prosadil prezident Franklin Delano Roosevelt, který o americké pomoci Evropě, konkrétně Velké Británii a Francii, prostřednictvím dodávek výzbroje, výstroje a materiálu určeného k obraně mluvil poprvé veřejně již v prosinci 1940.\n\nDodávky trvaly od března 1941 do 20. září 1945. Celkový objem dodávek představoval částku 50,1 miliardy dolarů, z této částky dostala Velká Británie 31,4 miliardy, SSSR 11,3 miliardy, Francie 3,2 miliardy, Čankajškova Čína 1,6 miliardy a ostatní spojenci (Brazílie, Norsko, Nizozemsko…) dostali celkem 2,6 miliardy dolarů (ČSR 0,6 miliardy).\n\nPrincip byl takový, že američtí spojenci obdrželi válečný materiál, který měli používat do jeho zničení v boji, či vrácení po válce. V praxi samozřejmě většina materiálu již po válce vrácena nebyla. Spojenci za dodaný materiál začali platit již v době války, a to prostřednictvím tzv. \"Reverse Lend and Lease\". Tyto platby měly různou podobu, většinou se jednalo o výhodné, nebo rovnou bezplatné pronájmy vojenských základen, které poskytovaly Spojeným státům na svých územích, a to buďto na dobu války, nebo na různě dlouhou dobu po válce (většinou 99 let). Jednalo se o základny v Karibiku, Kanadě, Nové Kaledonii, Austrálii, Novém Zélandu atd. Většina těchto základen tvoří mocenskou oporu USA dodnes. Další formou plateb v době války bylo poskytování technologií, především radaru, sonaru, samotěsnících palivových nádrží, plastických výbušnin, ale třeba i britská spolupráce na projektu Manhattan. SSSR zase posílal do USA různé vzácné kovy (platina) a průmyslové diamanty. Celkový objem válečného „Reverse Lend-Lease“ byl 7,8 miliardy dolarů, z toho 6,8 miliardy z Velké Británie.\n\nZa materiál poskytovaný spojencům platila americká vláda jeho výrobcům pomocí peněz získaných ze státních dluhopisů.\n\nPodpora bojujícího Sovětského svazu měla nejen formu vojenských dodávek, ale i strategických civilních dodávek. SSSR byl zemí, jejíž průmyslová a potravinářská základna byla válkou těžce poškozena a to již v prvních měsících bojů. Řada továren byla sice evakuována a mnoho dalších nově postaveno, ale všechny se soustřeďovaly primárně na výrobu zbraní a munice, proto byly civilní dodávky pro SSSR životně důležité. Ačkoli většina tankových jednotek Rudé armády byla vybavena tanky sovětské výroby, jejich logistická podpora byla poskytována stovkami tisíc amerických kamionů. V roce 1945 pocházela třetina logistického vozového parku Rudé armády z USA.\n\nJednotlivé prameny se v přesných počtech celkových dodávek do SSSR liší, ale přibližně bylo celkové množství zbraní a materiálu následující: více než 400 000 džípů a nákladních automobilů; asi 13 000 obrněných vozidel (cca 7000 tanků, 1386 typu M3 Lee a 4102 M4 Sherman), cca 11 400 letadel (4 719 Bell P-39 Airacobra), 35 000 motocyklů, 131 633 ks automatických zbraní, 12 997 ks pistolí, 350 000 t výbušnin, 90 nákladních lodí, 15 417 000 párů vojenských bot, 622 100 tun kolejnic (56,5 % z produkce SSSR), 2000 lokomotiv - před válkou měl Sovětský svaz 25 000 lokomotiv (za války vyrobeno jen 446 lokomotiv, z toho mezi lety 1942 a 1945 pouze 92). Dále bylo dodáno 11 000 železničních vozů, ale pouze v okupovaném území SSSR byla ztraceno či poškozeno 428 000 vozů. Celkový vozový park SSSR před válkou dosáhl počtu 600 tisíc vozů.\n\nAmerické dodávky do Sovětského svazu, lze rozdělit do následujících fází:\n\n\nDodávky pomoci do SSSR byly realizovány cestou arktických konvojů, dále cestou přes Írán a pak také severopacifickou cestou. Arktická trasa byla nejkratší, ale také nejnebezpečnější. 3 964 000 tun zboží (23 %) bylo dodáno touto trasou; 7 % materiálu bylo na této cestě ztraceno. Cesta přes Írán byla nejdelší a začala se využívat až od poloviny roku 1942. Poté tudy prošlo 4 160 000 tun zboží, 27 % ​​z celkového objemu. Pacifická cesta fungovala již od roku 1941, ale z důvodu války mezi Japonskem a USA na ní mohly být používány pouze sovětské lodě. Nicméně tudy bylo přepraveno 8 244 000 tun zboží (50 % z celkového objemu).\n\nČást dluhu Velké Británie byla splacena již během války, a to v podobě poskytnutých cenných technologií, důležitých pro vývoj a konstrukci – radaru, sonaru, proudových motorů, bazook, raket, gyroskopu, samotěsnících palivových nádrží, plastických výbušnin, jaderné energie, magnetronu. A dále v podobě námořních a leteckých základen rozsetých po britských koloniích, a také dodávkami surovin z britských kolonií a dominií a taktéž poskytnutím vojenské techniky (například USAAF byly poskytnuty stovky letadel Spitfire Mk V a Mk VIII). Zbytek dluhu pak byl propojen s novými úvěry z Marshallova plánu, kdy 90 % dluhu bylo odpuštěno (zbraně byly zcela odepsány a civilní zařízení prodáno Velké Británii za 10 % ceny).\n\nMezi SSSR a USA bylo po dlouhých jednáních v roce 1972 stanoveno, že SSSR má zaplatit 722 milionů dolarů za stroje použitelné i v mírových dobách, které však nebyly dodnes uhrazeny, po rozpadu SSSR veškerý tento dluh převzalo Rusko (představovalo cca 64 % území SSSR). Dodnes Rusko dluží asi 100 mil. USD.\nFrancie taktéž poskytla USA své základny a nerostné suroviny z kolonií. Zbytek splacení dluhu byl vyřešen 28. května 1946, kdy Francie podepsala balíček dohod se Spojenými státy (Blum - Byrnesův plán), kdy se francouzský dluh za Lend-Lease smazal výměnou za řadu obchodních koncesí ze strany Francie.\n\n\n"}
{"id": "365560", "url": "https://cs.wikipedia.org/wiki?curid=365560", "title": "Chetej (kancléř)", "text": "Chetej (kancléř)\n\nChetej byl významný hodnostář a kancléř (správce pokladnice) ve starověkém Egyptě v době 11. dynastie za vlády panovníka Antefa III. a jeho nástupce Mentuhotepa II. O jeho důležitém postavení svědčí reliéf ze 39. roku Mentuhotepovy vlády, na němž je zobrazen spolu se členy královské rodiny, přičemž jeho postava je znázorněna ve větší velikosti než dvě ze tří ostatních. Přesnější interpratace vyobrazení je ovšem nemožná.\n\nZdá se, že Chetej hrál klíčovou roli ve vojenských taženích Mentuhotepa II. následujících po znovusjednocení Egypta. Kromě kontroly sinajské oblasti vedl také výpravy do Núbie: ve 39. roce vlády na jih od prvního nilského kataraktu a v 41. roce mohutné loďstvo do oblasti Asuánu. Ani přes to se ovšem Egypťanům nepodařilo Dolní Núbii zcela ovládnout. \n\nVedl také výpravu do oázy Kurkur, kterou panovníkovi podmanil. Výše uvedený reliéf se nalézá v místě, z nějž vychází přístupová cesta do oázy asi 40 km jižně od Edfu.\n\n"}
{"id": "365562", "url": "https://cs.wikipedia.org/wiki?curid=365562", "title": "OpenEZX", "text": "OpenEZX\n\nOpenEZX je projekt, který se snaží získávat informace o linuxové platformě EZX smartphonů společnosti Motorola. Tyto informace se snaží využít k vytvoření 100% kompatibilní software pro tyto telefony, možnost využít jiné než proprietární ovladače a souborový systém. Zároveň si klade za cíl poskytovat aktuální (2.6.x) kernel pro všechna požadovaná zařízení s hardwarovou podporu pro EZX telefony.\n\nV současné době jsou podporované telefony:\n\nMobilní telefony Motorola, které zpravidla vycházejí z linuxu od MontaVista, patří sem ROKR E2, ROKR E6, A780, E680, A910, A1200.\n"}
{"id": "365565", "url": "https://cs.wikipedia.org/wiki?curid=365565", "title": "Racek malý", "text": "Racek malý\n\nRacek malý (\"Hydrocoloeus minutus\", dříve \"Larus minutus\") je malý racek dříve řazený do rodu \"Larus\", nověji vyčleňovaný do zvláštního rodu \"Hydrocoloeus\". Dospělí ptáci měří jen 25 až 27 cm a mají rozpětí křídel 75 až 80 cm. Je to nejmenší druh racka na světě, o třetinu menší než racek chechtavý.\n\nPodobá se vzdáleně malému racku chechtavému, je však výrazně menší. Dospělí ptáci ve svatebním šatu mají černou kápi na hlavě, šedou svrchní stranu křídel bez černé kresby. Spodina křídel je jednolitě tmavošedá (charakteristický znak). Mladí práci mají svrchu na křídlech tmavou kresbu ve tvaru písmene M.\n\nHnízdí ve vnitrozemí boreálního pásma Evropy a Asie, převážně na území Ruska. Ve druhé polovině dvacátého století se rozšířil i do Severní Ameriky. Je tažný, zimuje na pobřeží západní Evropy, v západním i východním Středozemním moři, mezi další zimoviště patří Černé moře, Kaspické moře a východní Číně.\n\nRacek malý českým územím pravidelně protahuje na jaře, převážně od konce dubna do poloviny května. V některých letech se objevují i velká hejna (přes 100 ex.). Podzimní tah je rovněž pravidelný, ale výrazně slabší. Obvykle se objevují jednotliví ptáci, kteří mohou vzácně i přezimovat. Hnízdění na českém území se přes některé domněnky nepodařilo nikdy prokázat.\n\nEvropská populace čítá zhruba 23 000 až 32 000 párů, z toho téměř polovina hnízdí v Rusku. Přehled populace podle států:\nNepravidelně hnízdí také v těchto státech: Spojené království, Německo, Dánsko, Francie, Rumunsko.\n\nRacek malý byl v Severní Americe poprvé zjištěn v letech 1919-1922. První prokázané hnízdění bylo zaznamenáno v roce 1962 v provincii Ontario (Kanada). Ve Spojených státech hnízdí od roku 1975. Malá americká populace táhne spolu s racky Bonapartovými, zimuje převážně na východním pobřeží od Massachusetts po New York.\n\n"}
{"id": "365576", "url": "https://cs.wikipedia.org/wiki?curid=365576", "title": "Zeslabovač", "text": "Zeslabovač\n\nZeslabovač je ve fotografické chemii látka, která působením na exponovaný a vyvolaný fotocitlivý materiál sníží jeho gradaci (kontrast) a/nebo jeho krytí. Používá se jako opravná lázeň na vylepšení příliš kontrastních snímků nebo snímků špatně vyvolaných či exponovaných na příliš tvrdém materiálu. \n\nOpačné účinky má zesilovač.\n\n\n\n"}
{"id": "365578", "url": "https://cs.wikipedia.org/wiki?curid=365578", "title": "Karel Chmel", "text": "Karel Chmel\n\nKarel Chmel (27. března 1908 Královské Vinohrady – 17. července 1983) byl český stavební inženýr, jeden z lidí, jimž bývá přičítáno autorství českého termínu \"dálnice\".\n\nV letech 1926–1932 vystudoval ČVUT v Praze, přičemž 1929–1932 prezentován jako frekventant Vojenské inženýrské koleje v Praze.\n\n\n\n"}
{"id": "365602", "url": "https://cs.wikipedia.org/wiki?curid=365602", "title": "Velká Ussurka", "text": "Velká Ussurka\n\nVelká Ussurka ( ) je řeka v Přímořském kraji v Rusku. Je dlouhá 440 km. Plocha povodí měří 29 600 km². Do roku 1972 se řeka nazývala Iman ( ) popř. Ima ( ).\n\nPramení v horském hřbetu Sichote-Aliň. Na horním toku teče v úzké dolině. V předhůří se rozděluje na jednotlivá ramena. Ústí zprava do Ussuri (povodí Amuru).\n\nZdrojem vody jsou převážně dešťové srážky. Průměrný průtok vody u vesnice Vaguton činí 16,6 m³/s. Řeka zamrzá na konci listopadu a rozmrzá v polovině dubna.\n\nSplavná pro vodáky je v délce 235 km. Vodní doprava je možná na dolním toku.\n"}
{"id": "365603", "url": "https://cs.wikipedia.org/wiki?curid=365603", "title": "Iman", "text": "Iman\n\nIman (v arabštině „víra“) může označovat:\n\n\n"}
{"id": "365616", "url": "https://cs.wikipedia.org/wiki?curid=365616", "title": "Štítary u Krásné", "text": "Štítary u Krásné\n\nŠtítary (německy: \"Schildern\", \"Schildern bei Asch\") byly obcí, později vesnicí v dnešním katastru obce Krásná v okrese Cheb. Obec zanikla roku 1975. Dnes patří jako katastrální území Štítary u Krásné k obci Krásná.\n\nObec Štítary ležela přibližně tři kilometry severozápadně od města Aše, mezi obcí Krásná, a zaniklou obcí Újezd. Dříve se obec Štítary skládala ze čtyř vesnic: \"Dolní Ves\", \"Horní Ves\", \"Štítarský Vrch\" a a samoty .\n\nPrvní písemná zmínka pochází z roku 1342, kdy Štítary patřily do majetku Neubergů. Později, jako většina obcí na Ašsku byly odkoupeny Zedtwitzi.\n\nPo druhé světové válce a vysídlení německých obyvatel většina vesnic, ze kterých se obec Štítary skládala, zanikla. Zbytky Štítar byly v roce 1975 připojeny k Aši, a v roce 1990 poté začleněny do obce Krásná. Těsně před odsunem německých obyvatel žilo ve Štítarech v 50 domech kolem 240 obyvatel, kteří se živili především zemědělstvím.\n\nNěkteré historické prameny také zmiňují štítarský kostel. Byl prý zničen husity, kteří vesnicí prošli, a nechali za sebou jen ruiny. Ašské pověsti také mluví o kostele ve Štítarech, a o legendě o jeho zvonu. Dodnes však nebylo dokázáno, jestli opravdu ve Štítarech kostel stál.\n\nNa území bývalé obce se nachází „Štítarský klen“. Je to 25 metrů vysoký javor klen (\"Acer pseudoplatanus\") s obvodem kmene 3,15 metrů, který stojí za chatovou osadou Černý Luh přes kolejiště na konci zarostlé, celkem krátké aleje (souřadnice 50.2487075N, 12.1628308E).\n\nV dnešní době Štítary již neexistují, ale stále se používá tohoto názvu pro pojmenování stejné oblasti, kde se dnes nachází jen dva rodinné domy, dva zdevastované panelové domy obývané neplatiči a statek, který po mnoha letech začal být opět používán. V blízkosti, po silnici do bývalé obce Újezd se nachází opuštěný objekt roty pohraniční stráže. Štítary prochází železniční trať 148 (Aš - Hranice v Čechách), a je zde zastávka.\n\nPřes Štítary vede cyklotrasa 2059 z Újezdu do Doubravy. Je to středně kvalitní cesta složená převážně z tzv. „signálek“, silnic, pomocí kterých bylo kontrolováno hraniční pásmo. Z této cesty je možné se také dostat na německé cyklotrasy, například do města Rehau.\n\n\n"}
{"id": "365617", "url": "https://cs.wikipedia.org/wiki?curid=365617", "title": "Rozvojová spolupráce", "text": "Rozvojová spolupráce\n\nRozvojová spolupráce (ZRS = zahraniční rozvojová spolupráce nebo ODA = official development assistance) je způsob, jakým vyspělé státy pomáhají řešit problémy rozvojových zemí. Termín \"rozvojová spolupráce\" nebo \"rozvojová pomoc\" je připisován německému spolkovému prezidentovi Lübkemu. Na rozdíl od humanitární pomoci, která reaguje na okamžitou potřebu (např. po přírodních katastrofách, ve válce atd.) má rozvojová spolupráce řešit problémy rozvojových zemí dlouhodobě. Jedná se jak o podporu finanční a materiální (např. stavba škol, nemocnic), tak i předávání know-how (např. vzdělávání učitelů, školení porodních asistentek i státní správy). Oproti dříve užívanému termínu rozvojová pomoc je dnes preferováno spojení rozvojová spolupráce, což má zdůraznit partnerství mezi zemí poskytovatele a příjemce při plánování i realizaci projektů.\n\nPodle závazku přijatého všemi státy OSN by měly vyspělé země na rozvojovou spolupráci vyčlenit 0,7 procenta svého HND.. To se však dosud nepovedlo naplnit.\n\nV širším pojetí se jedná o veškeré aktivity daného státu vůči partnerským rozvojovým či transformujícím se zemím, v užším pojetí jde jen o soubor finančních, materiálních a personálních prostředků poskytnutých těmto partnerským zemím.\n\nPro statistické a další potřeby Výboru pro rozvojovou spolupráci (Development Assistance Committee - DAC) OECD je zahraniční rozvojová spolupráce vymezena jako všechny proudy prostředků mířící do zemí přijímajících zahraniční rozvojovou spolupráci nebo do multilaterálních rozvojových organizací, jejichž hlavním účelem je posílení hospodářského rozvoje a blahobytu, jenž jsou podmíněné a jsou minimálně z 25 % formou daru.\n\nNejvětší část oficiální rozvojové pomoci (ODA) pochází od 28 členů Výboru pro rozvojovou spolupráci, což v roce 2013 bylo 134,8 miliardy USD.. Dohromady tento obnos tvořil 0,3 % z hrubého národního důchodu (HND) těchto zemí. Cíl OSN dosáhnout 0,7 % rozvojové pomoci z HND přitom v roce 2013 splnilo pouze pět členů DAC - Dánsko, Švédsko, Norsko, Lucembursko a Spojené království. Nejvyšší podíl rozvojové pomoci měly Spojené arabské emiráty, a to 1,25 % HND. V absolutních číslech největším přispěvatelem v roce 2013 byly Spojené státy, přispívající 31 miliard USD. V posledních letech roste podíl rozvojové pomoci pocházející ze zemí, jenž nejsou členy DAC a mohou efektivně doplňovat tradiční donory (například díky své relativně nedávné zkušenosti s rozvojem a problémy rozvojových zemí - ) či jim naopak konkurovat v poskytování rozvojové pomoci, mimo jiné odlišností podmínek poskytování.\n\n80 - 85 % je poskytováno v rámci oficiální rozvojové pomoci (ODA) a zbytek pochází ze soukromých organizací, zejména nestátních neziskových organizací či charit. 70 % objemu je bilaterální, tedy pocházející z jednoho státu, a zbytek multilaterální, tedy z mezinárodních institucí, jako např. Světová banka nebo přidružené agentury OSN.\n\nMezi největší příjemce v roce 2012 patřil Afghánistán (5,8 mld. USD), Demokratická republika Kongo (3,9 mld. USD), Indie (3 mld. USD), Vietnam (2,8 mld. USD) a Pákistán (2,2 mld. USD). Nejméně rozvinuté země světa přitom obdržely 31 mld. USD, neboli 24,4 % celkového objemu. Do subsaharské Afriky mířilo 30,3 mld. USD (23,8 %), do jižní a střední Asie 15,7 mld. USD (12,4 %).\n\nPočátky rozvojové pomoci spadají do aktivit Spojeného království od počátku 20. století, kdy byly vyčleněny prostředky pro kolonie na výstavbu infrastruktury pod hlavičkou Colonial Development Advisory Committee. Objem spolupráce během let rapidně narůstal.\n\nModerní rozvojová spolupráce začala po druhé světové válce jako Marshallův plán, jenž nastolil jasnou platformu pro pomoc a pravidla případného využívání za účelem obnovy zemí Evropy. Mimo to byla dalším zemím v Asii, strategicky významným pro Spojené státy, nabídnuta finanční podpora. V roce 1953 byla založena Foreign Operations Administration (FOA), jenž byla v roce 1961 přetvořena v USAID (U.S. Agency for International Development), která působí dodnes po celém světě.\n\nV roce 1960 byl v rámci OECD, která je mimochodem nástupcem implementační organizace Marshallova plánu, založen Výbor pro rozvojovou spolupráci (Development Assistance Committee - DAC). Dnes je jeho součástí 29 členů.\n\nRozvojová spolupráce se snaží reagovat na nejpalčivější problémy rozvojových zemí.\nZemě OECD se zde dohodly na snížení počtu chudých na polovinu (z tehdejšího počtu 815 milionů) do roku 2015, avšak tento závazek byl později označen jako nerealistický.\nTento plán byl přijat na Konferenci OSN o životním prostředí a rozvoji a jejím cílem je zefektivnění kooperace jednotlivých aktérů.\nTy se OSN pokusilo formulovat v takzvaných Rozvojových cílech tisíciletí. Obecněji lze za hlavní sektory označit:\n\nNa konferenci o financování rozvoje byly diskutovány konkrétní nástroje dosažení Rozvojových cílů tisíciletí a stanoveny závazky rozvinutých zemí.\nPařížská deklarace o účinnosti pomoci měla zvýšit účinnost poskytování rozvojové spolupráce.\n\nV návaznosti na Rozvojové cíle tisíciletí přijalo OSN v září 2015 tzv. Cíle udržitelného rozvoje (Sustainable Development Goals, SDGs), které nastolují světovou rozvojovou agendu do roku 2030.\n\nÚčinnost rozvojových projektů bývá často diskutabilní a jejich konečný dopad těžko vyhodnotitelný. Někdy dochází k úspěchům jednotlivých projektů, avšak agregátní efekt není pozorovatelný.\n\nÚčinnost rozvojové spolupráce lze měřit na třech úrovních - agregátní makroekonomické dopady, účinnost systému na straně poskytovatele a účinnost jednotlivých projektů. Zpřesnění evaluace projektů lze dosáhnout například logickým rámcem.\n\nÚčinnost rozvojových projektů je hodnocena následujícími ukazateli:\n\nKe zvýšení účinnosti rozvojové spolupráce se vyjádřila již výše zmíněná Pařížská deklarace z roku 2005. Byly stanoveny základní principy pro zvýšení účinnosti rozvojové pomoci: poskytování pomoci na základě požadavků partnerských zemí, přizpůsobení se programovým dokumentům partnerských zemí, vzájemná koordinace mezi donory, řízení zaměřené na výsledky a posilování vzájemné odpovědnosti.\n\nAccra Agenda for Action v roce 2008 navázala na Pařížskou deklaraci a definovala tři problematické oblasti - nezodpovědnost místních vlád; neefektivní a selektivní partnerství; a nedostatečně průkazné vyhodnocování dopadu rozvojových projektů.\n\nTransparentnost projektů, jako jedna z klíčových záležitostí, lze posílit zjišťováním zdroje a cíle prostředků nebo povahy, obsahu a umístění projektu, aby se tak předcházelo nežádoucím zneužitím systému rozvojové spolupráce.\n\nNavýšení peněžních prostředků bez zlepšení technologií může vést k ekonomicky neefektivním řešením, označovaným jako tzv. holandská nemoc, kdy obyvatelé vlivem přebytku prostředků získaných z rozvojové pomoci (v jiných případech často např. z těžby surovin) zvyšují svou kupní sílu, dochází k apreciaci domácí měny a ostatní výrobní sektory (zemědělství či zpracovatelský průmysl) ztrácejí svou konkurenceschopnost ve vztahu k ostatním zemím. Cesta přerozdělování bývá mnohdy dlouhá a během ní je mnoho příležitostí ke zpronevěře. Jedním z mnoha případů je osoba prezidenta Zairu Mobuta. V jiném případě byl v Čadu podporován Světovou bankou projekt Chad Export Project na rozvoj těžby ropy, avšak peníze byly využity na nákup zbraní.\n\nDalší kritikou je kulturní ovlivnění Západem, kdy jsou vnucována místním kulturám řešení vycházející z paradigmat Západní kultury. Jindy jsou cílem rozvojové spolupráce přímo zakázky následně přiřknuté západním společnostem, tzv. bílí sloni.\n\nNeoliberální ekonomové Milton Friedman a Peter Bauer již v 60. letech řekli, že mezinárodní rozvojová spolupráce je prostředkem pro přesun peněz chudých k bohatým.\n\nV současnosti se může koncept rozvojové spolupráce zdát jako přežitý, z důvodů přílišné orientace na vklady, nikoliv na skutečné dopady, podporování zjednodušující dichotomie \"bohatý Sever - chudý Jih\", snižujícího se významu v porovnání s dalšími toky kapitálu, nižším zapojením zemí se středním příjmem a rozsáhlého omezování (a ovlivňování) směřování a obsahu spolupráce.\n\nČeskoslovensko se před rokem 1989 výrazně angažovalo v rozvojovém světě. Tehdy se zaměřovalo zejména na země socialistické nebo uplatňující určité prvky plánovaného hospodářství. Jednalo se zejména o hmotnou (léky, potraviny), technickou pomoc (vysílání odborníků) a stipendia zahraničním studentům.\n\nTradici pomoci rozvojovým zemím obnovila Česká republika krátce po svém vstupu do OECD. V roce 1995 se výchozí koncepcí pro organizaci rozvojové spolupráce stal vládní dokument Zásady pro poskytování zahraniční pomoci. Ten dával hlavní pravomoci ministerstvům a pro následující léta tak byla typická izolovanost jednotlivých projektů a chybějící koncepce. Docházelo tak k velkému tříštění sil (v letech 1996–2000 byly realizovány významnější projekty ve 40 státech).\n\nTuto situaci měla zlepšit nová Koncepce zahraniční rozvojové pomoci České republiky na období let 2002–2007 přijata vládou v roce 2002. V té se ČR plně přihlásila k Rozvojovým cílům tisíciletí, programu OSN na omezení světové chudoby. Na dvacet byl omezen počet zemí, na které by se měla česká zahraniční rozvojová spolupráce zaměřit. Zároveň se začala připravovat institucionální změna a při Ústavu mezinárodních vztahů vzniklo Rozvojové středisko, které zajišťovalo koordinaci mezi ministerstvy a odborný dohled. Tato koncepce také počítá se značným zapojením soukromých firem a nevládních a společenských organizací. Ty v roce 2002 vytvořily zastřešující organizaci České fórum pro rozvojovou spolupráci (FoRS).\n\nDalší změny přišly po vstupu ČR do EU, zejména v důsledku harmonizace české a evropské legislativy. Došlo k významnému posunu od situace, kdy s rozličnými projekty přicházeli sami realizátoři. Nový přístup vyžaduje, aby vláda (resp. ministerstva) stanovily priority (jak geografické, tak sektorové) a vyhlásila výběrová řízení na jejich uskutečnění. Jako dlouhodobé prioritní země české rozvojové spolupráce byly stanoveny: Angola, Bosna a Hercegovina, Jemen, Moldavsko, Mongolsko, Srbsko a Černá Hora, Vietnam a Zambie. Střednědobými prioritami jsou Afghánistán a Irák.\n\nDalší významnou změnou byla transformace Rozvojového střediska do organizace Česká rozvojová agentura (ČRA) k 1. lednu 2008. ČRA se stala implementační agenturou Ministerstva zahraničních věcí ČR pro bilaterální rozvojové projekty ČR. Získala významné pravomoci v oblasti koordinace rozvojové spolupráce, provádění výběrových řízení na jednotlivé projekty a dohledu nad nimi i co se týče komunikace s jednotlivými ministerstvy, nevládním sektorem, Evropskou komisí i širokou veřejností. Od 1. července 2010 je zřízena zákonem č. 151/2010 Sb., o zahraniční rozvojové spolupráci a humanitární pomoci poskytované do zahraničí. \n\nV roce 2010 byla přijata Koncepce zahraniční rozvojové spolupráce ČR na období 2010–2017, jenž stanovuje nové teritoriální a sektorové priority. Mezi tzv. programové země (s nejvyšší prioritou) řadí Afghánistán, Bosnu a Hercegovinu, Etiopii, Moldavsko a Mongolsko. Mezi tzv. projektové země potom řadí Gruzii, Kambodžu, Kosovo, Palestinu a Srbsko. Nové sektorové priority obsahují mj. témata životního prostředí, sociální rozvoj a podporu demokracie, lidských práv a společenské transformace.\n\nPodle mezinárodních závazků by měla Česká republika v roce 2015 na rozvojovou spolupráci vydávat 0,7% svého hrubého národního důchodu. V rámci Evropské unie je nicméně stanoven pro nové členy nižší závazek 0,33% HND. Vše však nasvědčuje tomu, že ani jedno z čísel se nepodaří naplnit, dokonce ani interně stanovený mezistupeň 0,17% HND do roku 2010. \"V roce 2007 měly na realizaci projektů české zahraniční rozvojové spolupráce největší podíl podnikatelské subjekty (45 procent), ovšem značný byl i podíl nestátních neziskových organizací (24 procent). Zbytek tvořily státní příspěvkové a rozpočtové organizace (24 procent) a akademické instituce (7 procent).\" V letech 2008 - 2012 Česká republika souhrnně vynaložila 4 - 4,5 mld. každý rok. V roce 2012 do pěti programových zemí směřovalo 41 % objemu v čele s Afghánistánem (18,11 %), do pěti projektových zemí poté dalších 15 %. Dle sektorů bylo nejvíce prostředků poskytováno na podporu státní správy a občanské společnosti (259 mil. Kč), dále na uprchlíky na území ČR (186 mil. Kč) a vzdělávání (158 mil. Kč).\n"}
{"id": "365622", "url": "https://cs.wikipedia.org/wiki?curid=365622", "title": "Highball", "text": "Highball\n\nHighball je název pro skupinu míchaných nápojů, které jsou míchány z alkoholických a nealkoholických nápojů, kdy poměr nealkoholického nápoje je větší než alkoholického. Zpočátku byl „highball“ míchán ze skotské whisky a sodové vody, „skotská se sodou“.\n\nPůvod názvu „Highball“ není zcela zřejmý. Je několik možností - William T. Adams tvrdil, že první highball byl namíchán v Adams House v Bostonu, zatímco barman Patrick Duffy z New York říkal, že prvně takto pojmenoval míchaný nápoj (koktejl) i sklenici původem anglický herec E. J. Ratcliffe v jeho baru roku 1895.\n\nJinou možností vzniku názvu je pojmenování podle horní polohy koše návěstidla zaváděného ve Spojených státech od poloviny 19. století, která znamenala návěst \"volno\", čili \"plnou rychlostí vpřed\". Duffy tak údajně vystihnul rychlost míchání nápoje - ledová kostka se zalije jedním druhem lihoviny, jedním druhem nápoje (sodová voda nebo zázvorové pivo) a sklenice se buď ozdobí jednoduše plátkem citrónu, nebo vůbec.\n\nDalší možné vysvětlení se vztahuje k době konzumace highballu. Highball, jako protiklad ke koktejlu, který se pije až večer před večeří, zatímco highball pije odpoledne, kdy je slunce (ball) vysoko (high) a nápoj by měl být lehký a osvěžující.\n\nPříklady známých highball drinků zahrnují Jack and Coke (Jack Daniel's a Coca-Cola), Scotch and Soda (skotská whisky se sodou), Seven and Seven (whisky 7 a 7 UP), Moscow Mule (vodka, zázvorové pivo a citronová šťáva), Gin and Tonic (gin s tonicem), Sex on the Beach, atd. Někdy může být poměr alko:nealko v drinku pozměněn ve prospěch alkoholické složky a podáván jako aperitiv.\n\n"}
{"id": "365626", "url": "https://cs.wikipedia.org/wiki?curid=365626", "title": "Kapuas", "text": "Kapuas\n\nKapuas ( , ) je největší řeka na ostrově Borneo v provincii Západní Kalimantan v Indonésii. Je také největší řekou této ostrovní země. Je 1040 km dlouhá. Povodí má rozlohu 97 000 km².\n\nPramení v horském hřbetu Boven Kapuas a v délce 165 km protéká horami. Na dolním toku teče převážně v bažinaté rovině. Ústí do Jihočínského moře, přičemž vytváří deltu.\n\nŘeka má největší množství vody od dubna do listopadu, kdy nastává maximum srážek a jsou zatápěna rozsáhlá území.\n\nŘeka tvoří hlavní dopravní tepnu vedoucí do vnitrozemí ostrova Borneo. Využívá se k plavení dřeva a rybářství. Vodní doprava je možná do vzdálenosti 465 km do Sintangy pro lodě s ponorem 3 m a do vzdálenosti 902 km do Putussibau pro lodě s ponorem 2 m. V deltě se nachází velký přístav Pontianak.\n"}
{"id": "365628", "url": "https://cs.wikipedia.org/wiki?curid=365628", "title": "Moravany nad Váhom", "text": "Moravany nad Váhom\n\nMoravany nad Váhom jsou obcí na Slovensku, nacházející se při ústí potoka Striebornica na levém břehu Váhu, asi 5 km východně od města Piešťany.\n\nPodle paleontologických a archeologických nálezů na území obce se zde nacházelo sídlo lovců mamutů a později sídliště Lengyelské kultury. Bylo nalezeno mnoho kamenných nástrojů, zbraní nebo šperků.\n\nV roce 1938 zde byla nalezena tzv. Venuše z Moravan, soška ženy vyřezávaná z mamutího klu, jejíž stáří se odhaduje na 22 800 let. Je to nejstarší doklad výtvarného projevu na Slovensku. Originál sošky se nachází v expozici \"Klenoty dávné minulosti Slovenska\" na Bratislavském hradě.\n\nPrvní písemná zmínka o obci pochází z roku 1348 (\"Marwan\"), kdy patřila šlechtě z Tematína. Obyvatelé se živili převážně zemědělstvím.\n\n\nV obci se nachází muzeum veteránů \"Classic Car Museum\".\n"}
{"id": "365629", "url": "https://cs.wikipedia.org/wiki?curid=365629", "title": "Oddlužení", "text": "Oddlužení\n\nOddlužení je pojem užívaný pro odpouštění či snižování dluhů, zejména dluhů rozvojovým zemím ze strany vyspělých států. Většina z těchto dluhů je pro rozvojové země ohromným břemenem, který brání jejich dalšímu rozvoji. Ukázalo se například, že po odpuštění dluhu mohly některé země zrušit školné či zvýšit výdaje na zdravotnictví. Řadu z těchto dluhů lze navíc označit za nelegitimní, neboť byly půjčeny různým diktátorským režimům. Odpuštění dluhů se řešilo a řeší na řadě fór věřitelů a existuje také množství iniciativ, které se této problematice věnují. Přes různá částečná oddlužení dnes rozvojové země dluží přes dva biliony amerických dolarů.\n\n\"Iniciativa nejvíce zadlužených zemí (Heavily Indebted Poor Countries - HIPC Iniciative)\" - v roce 1996 navrhla Světová banka a Mezinárodní měnový fond odpuštění dluhů zahrnující všechny úvěry: bilaterální dluhy u států, multilaterální dluhy vůči multilaterálním finančním institucím a dluhy u soukromých bank. Skupina G8 se pak v roce 1999 pod tlakem kampaně Jubilee/Milostivé léto zavázala iniciativu podpořit a odpustit sto miliard amerických dolarů. Dodnes se však podařilo dosáhnout oddlužení pouze 18 zemí.\n\n"}
{"id": "365630", "url": "https://cs.wikipedia.org/wiki?curid=365630", "title": "Henry Edward Bird", "text": "Henry Edward Bird\n\nHenry Edward Bird (14. července 1830, Portsea, Hampshire – 11. dubna 1908, Londýn) byl anglický šachový mistr a historik.\n\nBird, civilním povoláním účetní, působil na šachové scéně více než padesát let. Již v devatenácti letech (roku 1849) se zúčastnil uzavřeného turnaje dvanácti členů šachového klubu londýnské kavárny Divan, (prohrál však již v prvním kole s Georgem Webbem Medleym 1:2) a v jedenadvaceti letech se zúčastnil prvního mezinárodního turnaje v Londýně roku 1851, kde však prohrál také již v prvním kole s Bernhardem Horwitzem 1:2 (=1).\n\nPřestože Bird patřil k poměrně silným hráčům, nikdy nedosáhl výraznějšího úspěchu kromě roku 1879, kdy vyhrál miniturnaj čtyř hráčů v Londýně se 2 body před Josephem Henrym Blackburnem, Jamesem Masonem (oba 1,5 bodu) a Georgem Alcockem MacDonnellem (1 bod).\n\n\nV oblasti šachové teorie zavedl Bird zahájení \"1. f4\", známé jako Birdova hra. Je rovněž autorem Birdovy obrany ve španělské hře \"3. ... Jd4\", která je dnes mnohými považována za strategicky méněcennou.\n\nRoku 1874 vytvořil Bird na desce 10×8 vlastní variantu šachu podobnou variantě Pietra Carrery (jde o předchůdce Capablancových šachů). Na rozdíl od Carrey umístil exokámen spojující pohyb jezdce a střelce na sloupec \"d\" a figuru spojující pohyb jezdce a věže a na sloupec \"g\".\n\nBird napsal rovněž celou řadu šachových knih a příruček (např. \"Chess for Beginners\", \"Chess Masterpieces\", \" Chess Openings\" a \"Modern Chess\"), z nichž nejznámější je \"Chess History and Reminiscences\" (1893) věnovaná dějinám šachu.\n\n"}
{"id": "365633", "url": "https://cs.wikipedia.org/wiki?curid=365633", "title": "DeSoto", "text": "DeSoto\n\nDeSoto (někdy uváděno i De Soto) byla americká automobilka založená 4. srpna 1928 Walterem P. Chryslerem. Patřila do koncernu Daimler-Chrysler a z produkce jmenujme hlavně modely Adventurer, Diplomat aj. Značka oficiálně skončila 30. listopadu 1960, celkově bylo od roku 1928 vyrobeno více než dva miliony vozidel.\n\nV logu firmy byla stylizovaná hlava španělského conquistadora Hernanda de Soto.\n"}
{"id": "365636", "url": "https://cs.wikipedia.org/wiki?curid=365636", "title": "26cm minomet M 17", "text": "26cm minomet M 17\n\n26cm minomet M 17 byl těžký minomet používaný rakousko-uherskou armádou v první světové válce. Byl vyráběn v ve třech rakousko-uherských podnicích: Škoda Plzeň, Böhler a Hungarian Gun Factory. Pro přepravu se dal rozložit na čtyři díly. První dodávky pro armádu byly zahájeny v březnu roku 1918.\n\nMeziválečná Československá armáda měla ve výzbroji 25 kusů těchto zbraní.\n\n"}
{"id": "365640", "url": "https://cs.wikipedia.org/wiki?curid=365640", "title": "De Soto", "text": "De Soto\n\nDe Soto, DeSoto, Desoto nebo de Soto může označovat:\n\n\n\n\nDe Soto je španělské příjmení. Významní lidé nosící toto příjmení:\n\n"}
{"id": "365646", "url": "https://cs.wikipedia.org/wiki?curid=365646", "title": "14cm minomet M 15", "text": "14cm minomet M 15\n\n14cm minomet M 15 byl střední minomet užívaný rakousko-uherskou armádou v první světové válce. Byl vytvořen v podniku Škoda Plzeň jako alternativa k německé konstrukce firmy Rheinische Metallwarenfabrik/Ehrhardt. Od roku 1916 byla vyráběna verze M 16, která doznala změn a vylepšení týkající se přesnosti i možností přepravy. \n\n"}
{"id": "365647", "url": "https://cs.wikipedia.org/wiki?curid=365647", "title": "US5", "text": "US5\n\nUS5 je německo-americká skupina, kterou založil Lou Pearlman. Boyband US5 se skládal z pěti vítězů reality show Big In America. V roce 2005 se US5 prosadili s hitem Maria.\n\nPůvodní složení: Jay Khan, Izzy Gallegos, Michael Johnson, Chris Watrin a Richie Stringini.\n\nPostupně se prezentovali s dalšími klipy jako jsou: Just Because of you, Come Back To Me Baby, Mama, Best Friends (Richieho sólová píseň pro jeho kamarády ze skupiny), In The Club, One Night With You, 365 Days, Rhythm Of Life, Too much Heaven (1. klip po odchodu Mikela, nazpívali s Robinem Gippem), Round And Round,The boys are back.\n\nV roce 2007, ale Michael opustil US5 a dal se na sólovou dráhu. Novým členem US5 se stal Vincent Tomas. Rok poté, tedy přesně v srpnu 2008 opustil US5 i Chris Watrin, údajně ze zdravotních důvodů.\n\nUS5 ale pokračují dál ve čtyřech, tedy Jay Khan, Izzy Gallegos, Richie Stringni a Vincent Tomas. Po odchodu Chrise natočili US5 klip k úspěšnému filmu High School Musical, The Boys Are Back.\nKoncem roku 2008 se ke skupině přidává 19letý Cayce z Kalifornie a sestava je opět pětičlenná.V únoru odešli Izzy Gallegos a Vincent Thomas.Vincent odešel kvůli jeho matce,která si myslí že je Vinnie moc mladý.Izzy Gallegos se vrátil do Us5,je to už potvrzené že Vincent se nevrátí .Příchod Izzyho zpět do Us5 je potvrzený i samotným Izzym na oficiální fóru.\n\nNyní hledají pátého člena do skupiny aby byly zase v kompletním počtu a mohli natáčet svoji TV SHOW. Skupina se nakonec rozpadla v roce 2010.\n\nChristopher (Izzy) Gallegos (19. září 1983 Kalifornie, USA)\nzačal v 15 letech s hudbou. Byl ve skupině \"EXACT\". Izzy a jeho skupina jeli například tour jako předkapela Aarona Cartera a Jessicy Simpson.\n\nIzzy je talentovaný tanečník. Mimo jiné umí salta a back-flipy. Ohromující na tom je, že tyto pohyby se učí sám.\n\nV této době má Izzy 4 piercingy a 14 tetování. První tetování si udělal sám strunou od kytary.\nIzzy je vášnivý do psaní básní a velký fanoušek Wrestlingu. Hlavně Jeffa Hardyho. Někdy Izzy zkouší nové pohyby s kluky z US5. Děkujme bohu,že se žádné \"velké\" neštěstí nestalo.\n\nTariq Jay Khan (31. březen 1982 Londýn, Anglie) žil\ndo svých sedmi let se svou rodinou v Londýně, pak se přestěhovali do Berlína.\nV roce 1998 se jeho rodina rozhodla vrátit zpět do Londýna, ale Jay zůstal v Berlíně společně s jeho otcem. V roce 2000 udělal \"A-level\" na francouzskou školu s průměrem 1,7! Po dokončení školy se Jay vrátil do Londýna, kde studoval žurnalismus.\n\nO 7 let dříve se Jay zúčastnil zkoušky v Berlíně, kterou pořádala jedna z nejúspěšnějších produkčních společností v Evropě – Triple-M Music.\nKaždý den byl Jay ve studiu, psal písně, zpíval a skládal je, sám s Triple-M Music. Jeho největší úspěch jako skladatel byl s písní \"Schick mir en Engel\" od vítězné skupiny soutěže Popstars, \"Overground\", které se prodalo přes 250.000 kopií a byla zařazena několik týdnů jako číslo 1 v různých zemích.\n\nKdyž začala reality show \"BIG IN AMERICA\", bylo to Triple-M absolutně jasné, že Jay se má stát členem ve skupině. V US5 je Jay pro své kolegy ze skupiny jako \"velký bratr\". Nejdůležitější věc pro Jaye je stát na pódiu s klukama (z US5) a okouzlovat US5 fans. \"Jak dlouho nás naši fans budou chtít vidět na scéně a poslouchat naši hudbu, tak dlouho budou US5 existovat!\"říká Jay.\n\nChristopher Richard Stringini (28. listopad 1988 Illinois, USA) vyrůstal ve Wheatonu, v malém městě blízko Chicaga.\nUž od svých 4 let se klidně pohyboval na jevišti. Hrál v různých muzikálech a reklamních spotech.\nPřed US5 byl Richie na jeho cestě stát se úspěšným hercem, hrál například v Americkém Hollywoodovém filmu \"Rule number one\"(Pravidlo číslo jedna).\n\nRichie je komik a \"klaun\" z US5. Rád rozesmívá ostatní členy ze skupiny a imituje jejich hlasy ve všech možných a nemožných situacích.\n\nRichie je pořád v kontaktu s jeho rodinou,která je pro něj hodně důležitá.Jeho rodiče ho pořád podporují a motivují ho – doslova mu dodávají sílu kterou potřebuje pro US5.\n\nJason Pena (28. říjen New York, Harlem, USA) vyhrál casting (v USA) a stal se novým členem v roce 2009.\nOd útlého věku Jayson ukazoval talent pro umění tance a hudbu. V 7 letech začal Jayson psát své vlastní rapové texty a od 10 se tenhle mladík učí hlasové možnosti. Jakmile se Jayson dozvěděl, že by mohl zpívat, začal se přiklánět k Pop hudbě a R&B. Jayson se zamiloval do Popu a R&B hudby, začal se totiž zajímat o některé různé zpěváky např. Michel Jackson a Usher. Ve 13 letech zkoušel videa a vystoupení jakoby se on sám připravoval na show. Jaysonova vášeň pro hudbu a tanec se staly jeho životem v 15 letech, kdy se rozhodl pokračovat s kariérou v zábavním průmyslu. Jayson byl choreografem svého středoškolského tanečního týmu, různá taneční vystoupení a Sladkých 15&16. V 16 letech a stále na střední překonal tlak a narážky, s kterými se mládež potýká každý den, v jeho mysli ho nic nemohlo zastavit před dosáhnutím svého cíle a dosažení jeho snu stát se umělcem. Jayson taky učil hip-hop na taneční škole Sharon Plesselové, mezitím taky nahrával ve studiu a vylepšoval svůj zpěv. Hudební průmysl se stal velkou částí Jaysonova života. Jaysonova bi-kulturní schopnost mu umožňovala zpívat a vystupovat s místní Latinskou skupinou a také mu dala příležitost tančit ve videoklipu 'raggaetonské' skupiny 'Erre-XI'. Jayson taky vystupoval na Talent show na střední škole, Mayfair Festivalu Umění a jeho ohromná schopnost zábavy mu taky umožnila otevřít P. Diddyho R&B skupinu 'Day 26' ve 'Crocodile Rock'.\n\nCayce Clayton (3. prosinec 1988 Kalifornie, USA)\n\nPřezdívka: Cay\n\nZnamení zvěrokruhu: střelec\nMísto narození: Sant Luis, CA\n\nRodné město: Atascadero, Kalifornie\n\nBarva vlasů: hnědá\n\nBarva očí: zelená\n\nSourozenci: bratr a dvě starší sestry\n\nIdolové: Backstreet Boys, NSync\n\nKoníčky: zpěv, tanec, surfování a všechny druhy sportu, které se provozují na pláži\n\nMá rád: Stmívání, Thirteen, hudbu, holky, sport , zpěv, tanec, své kamarády, párty, léto\n\nNemá rád: lháře, zlé lidi, pavouky\n\nŽivotní motto: Naslouchej svému srdci\n"}
{"id": "365651", "url": "https://cs.wikipedia.org/wiki?curid=365651", "title": "Texty", "text": "Texty\n\nTexty jsou literární časopis vycházející od roku 1996 ve Vsetíně. Obsahuje prózu, recenze, rozhovory, komiks. Šéfredaktorem časopisu je Pavel Kotrla, vydavatelem Dalibor Malina. Dalšími redaktory jsou Jiří Hrabal, Jakub Chrobák, René Kočík, Martin Škabraha, Milan Orálek.\n\n"}
{"id": "365652", "url": "https://cs.wikipedia.org/wiki?curid=365652", "title": "Řád rytířstva Jeruzaléma", "text": "Řád rytířstva Jeruzaléma\n\nŘád jeruzalémských rytířů měl být mocný rytířský řád, o kterém bylo neúspěšně jednáno roku 1292. Ke sloučení stávajících řádů podle tohoto návrhu nedošlo.\n\n\"Řád jeruzalémských rytířů\" měl vzniknout sloučením řádů templářů, johanitů a možná také německých rytířů, což mělo mít za následek sjednocení roztroušených vojenských sil v jednu mohutnou křižáckou organizaci. Tento návrh se zřejmě týkal také španělských rytířských řádů na Pyrenejském poloostrově, podílejících se na španělské reconquistě. Úkolem tohoto nového řádu měla být vojenská a finanční pomoc k znovudobytí Svaté země a její následné ochrany před muslimy. Mezi propagátory této myšlenky byl spisovatel, filosof a misionář Ramon Llull, papež Mikuláš IV. a francouzský král Filip IV. Sličný. Oficiálně byl návrh schválen na salcburském synodu v roce 1292.\n\nPodle krále Filipa IV. měl být hlavou nového řádu panovník s titulem „Král válečník“ (latinsky \"Bellator Rex\"), který by se po dobytí Svaté země stal vládcem obnoveného Jeruzalémského království. Francouzský král si měl údajně přát, aby tento post získal jeden z jeho synů. Hodnost měla být podle jeho mínění dědičným titulem. O spojení měl také zájem soudobý papež Klement V., který již byl v důsledku Avignonského zajetí pod silným vlivem Francie. Jiného mínění však byly vedení samotných řádů, které jevily o spojení jen pramalý zájem. Poslední templářský velmistr Jacques de Molay sepsal papeži Klementu V. memorandum, v němž tento návrh odmítl a toto odůvodnil mnoha svými argumenty, které byly ale spíše okrajového charakteru a dnešní historici je nepovažují za příliš významné. Pozdější Filipovo nařčení templářů z kacířství a jejich následné rozpuštění vedlo k nenaplnění této myšlenky. Nezdařilý pokus francouzského krále Filipa ovládnout vlivné vojenské organizace požívající značné autonomie a výhod tak přispěl k definitivní likvidaci nejbohatšího z nich, tj. templářů.\n\n\n"}
{"id": "365655", "url": "https://cs.wikipedia.org/wiki?curid=365655", "title": "Swap", "text": "Swap\n\nSlovo swap může mít následující významy:\n\n"}
{"id": "365660", "url": "https://cs.wikipedia.org/wiki?curid=365660", "title": "Seznam rytířských řádů", "text": "Seznam rytířských řádů\n\nRytířské řády se dělí:\nTento seznam zahrnuje různé řády v jejich historickém vývoji. Mezinárodně uznávané řády současnosti zahrnuje Registr rytířských řádů vydávaný pravidelně Mezinárodní stálou komisí pro rytířské řády; většina ostaních institucí, které se nazývají \"rytířské\" nebo \"vojenské\" \"řády\" spadá do kategorie tzv. samozvaných rytířských řádů. \n\n\n\n\n\n\n\n"}
{"id": "365665", "url": "https://cs.wikipedia.org/wiki?curid=365665", "title": "Bontonfilm", "text": "Bontonfilm\n\nBontonfilm a.s. je českou společností působící v oblasti distribuce filmů v kinech a na nosičích DVD a Blu-ray. Vznikla v roce 1994 a nyní působí v České a Slovenské republice.\n\nV současné době patří Bontonfilm mezi významné distributory filmů v kinech a je největším vydavatelem DVD a Blu-ray, kde zastupuje například hollywoodská studia 20th Century Fox, Universal nebo Sony Pictures. Bontonfilm je zároveň největším distributorem filmů on-line v rámci takzvaných služeb VOD (Video On Demand).\n\nHistorie firmy je spojena s hudebním vydavatelstvím Bonton, které vzniklo v roce 1990. Tato společnost v roce 1991 uvedla na český trh první český porevoluční soukromý film, Tankový prapor. V roce 1992 došlo ve společnosti ke zřízení divize videodistribuce, která od roku 1993 operovala již samostatně pod značkou Bonton Home Video a v té době zastřešovala veškeré aktivity související s výrobou, distribucí a prodejem nosičů VHS. V roce 1998 se společnost začala věnovat i distribuci DVD v České a Slovenské republice.\n\nV roce 1994 vstoupil Bonton do společnosti Lucernafilm Video, což byla privatizovaná Ústřední půjčovna filmů, založená v roce 1957. V roce 1995 získala společnost Bonton stoprocentní podíl v Lucernafilmu a došlo k přejmenování na Bontonfilm. V roce 1998 se součástí holdingu Bonton stalo Centrum českého videa, nezávislá česká distribuční společnost vytvořená v roce 1993.\n\nV roce 2003 pak byly společnosti Bontonfilm, Bonton Home Video a Centrum českého videa spojeny pod jeden název Bontonfilm, a. s. V roce 2011 byla společnost zakoupena společností CME. V roce 2014 CME prodala Bontonfilm firmě jeho dosavadního ředitele Martina Palána.\n\nNejlepší český film:\n\nNejlepší zahraniční film:\n\nDivácky nejúspěšnější film:\n\nOscar za nejlepší film:\n\nHistoricky nejnavštěvovanější film v ČR:\n\nHistoricky nejprodávanější titul na VHS:\n\nHistoricky první vydané české DVD:\n\nHistoricky první vydaný český Blu-ray:\n"}
{"id": "365671", "url": "https://cs.wikipedia.org/wiki?curid=365671", "title": "Vaganski vrh", "text": "Vaganski vrh\n\nVaganski vrh je s nadmořskou výškou 1758 m nejvyšší hora chorvatského pohoří Velebit. Nachází se v jižní části pohoří v blízkosti známých kaňonů Velika a Mala Paklenica. Na vrcholu se nachází malá kamenná pyramida, kříž a vrcholová kniha.\n\nVaganski vrh se nachází v jižní části Velebitu, asi 10 km severozápadně od přímořského letoviska Starigrad. Pohoří Velebit patří z geografického hlediska do střední části rozsáhlého horského systému Dinárských hor.\n\nNejvhodnějším výchozím místem je Starigrad na pobřeží Jaderského moře. Výstup je tak značně náročnou túrou s převýšením téměř 1800 m. Ze Strarigradu vede výstupová trasa přes soutěsku Malá Paklenica a horskou chatu Ivine vodice (1250 m).\n\n"}
{"id": "365689", "url": "https://cs.wikipedia.org/wiki?curid=365689", "title": "SIRIRI", "text": "SIRIRI\n\nSIRIRI je česká rozvojová obecně prospěšná společnost, spolupracující s misií bosých karmelitánů ve Středoafrické republice. Spoluorganizuje zejména projekty zaměřené na školství, zdravotnictví a zemědělství. Vznikla na počátku roku 2006.\n\nCílem činnosti je pomoci obyvatelům této země \"postavit se na vlastní nohy\" a přiblížit obyvatelům Česka africkou kulturu a situaci.\n\nKlub přátel SIRIRI je určen pravidelným přispěvatelům a příznivcům. Jeho členové jsou pravidelně informováni o činnosti organizace.\n\nOficiální stránky organizace SIRIRI\n"}
{"id": "365690", "url": "https://cs.wikipedia.org/wiki?curid=365690", "title": "J Sharp", "text": "J Sharp\n\nJ# (vyslovované anglicky jako J Sharp, ) je programovací jazyk z rodiny jazyků .NET, vyvíjený společností Microsoft jako varianta k multisystémovému jazyku Java. J# je založený na dřívější variantě J++, od nějž se neliší nijak výrazně. Syntaxe je obdobná programovacím jazykům C# a Java a s využitím příslušných knihoven (vjslib.dll) je možné implementovat standardní knihovny Javy a pracovat s nimi v rámci jazyka J#.\n\nV současné době J# nepatří mezi nejpoužívanější programovací jazyky, patří spíš k okraji, ale některé úlohy jsou snadněji řešitelné s využitím tohoto jazyka. Jedná se např. o vytváření Zip souborů.\n"}
{"id": "365698", "url": "https://cs.wikipedia.org/wiki?curid=365698", "title": "Ranč", "text": "Ranč\n\nRanč je označení pro zemědělský statek, který je zaměřen na chov dobytka, zejména chov skotu, popřípadě chov koní.\n\nSlovo je v středoevropském kulturním kontextu spojováno zejména se zemědělskými usedlostmi Severní Ameriky a s prostředím tzv. Divokého západu. Prostředí rančů se stalo námětem mnoha uměleckých děl s westernovou tematikou odehrávajících se na Divokém západě ať už se jedná o díla literární, dramatická či audiovizuální (televize a film) apod..\n\nMajitel ranče bývá označován jakožto rančer, pokud je to žena pak slovem rančerka.\n\nV dnešní době dochází k posunu významu toho slova směrem k agroturistice, westernovému sportu a rekreaci.\n\n"}
{"id": "365700", "url": "https://cs.wikipedia.org/wiki?curid=365700", "title": "Musi", "text": "Musi\n\nMusi ( , , ) je řeka na ostrově Sumatra v provincii Jižní Sumatra v Indonésii. Je přibližně 500 km dlouhá. Povodí má rozlohu přibližně 57 000 km².\n\nPramení v horském hřbetu Barisan. Na středním a dolním toku protéká bažinatou nížinatou rovinou. Ústí do průlivu Bangka, který je součástí Jihočínského moře, přičemž vytváří deltu.\n\nZdrojem vody jsou převážně dešťové srážky. Řeka má velké množství vody po celý rok.\n\nVodní doprava je možná do vzdálenosti 360 km od ústí, přičemž námořní lodě doplují do Palembangu (85 km od ústí). Nížinná část povodí řeky je hlavní zemědělskou oblastí ostrova.\n"}
{"id": "365704", "url": "https://cs.wikipedia.org/wiki?curid=365704", "title": "Catering", "text": "Catering\n\nCatering (psáno též ketering) je specifická služba zákazníkům, většinou se jedná o služby gastronomického charakteru, které je možno realizovat na libovolném místě v libovolném čase. Cateringová firma zajišťuje vše od inventáře, přes personál až po závěrečný úklid.\n\nNěkteré firmy umí zajistit i zábavu, doprovodný program, často se užívá výraz event (tj. událost, zážitek), který vyjadřuje souběh gastronomie a zábavy.\n\n"}
{"id": "365705", "url": "https://cs.wikipedia.org/wiki?curid=365705", "title": "STS-61-C", "text": "STS-61-C\n\nSTS-61-C byla sedmá mise raketoplánu Columbia. Celkem se jednalo o 24. misi raketoplánu do vesmíru. Cílem letu bylo vynesení komunikačního satelitu „Satcom Ku-1“.\n\nNa palubě raketoplánu Columbia, jenž startoval po několika odkladech z kosmodromu na Mysu Canaveral k misi STS-61-C, bylo šest astronautů, které doprovázel senátor Clarence Nelson. Mise byla katalogizována v COSPAR jako 1986-003A. Sebou vezli a na oběžné dráze vypustili telekomunikační družici RCA Satcom Ku-1. Během letu Nelson prováděl připravené biologické experimenty, ale práci nedokončil. Nepříliš vydařený let byl ukončen přistáním na základně Edwards v Kalifornii.\n\n"}
{"id": "365708", "url": "https://cs.wikipedia.org/wiki?curid=365708", "title": "NC", "text": "NC\n\nSpojení písmen N a C může mít různé významy:\n\n\n\n"}
{"id": "365709", "url": "https://cs.wikipedia.org/wiki?curid=365709", "title": "Česko proti chudobě", "text": "Česko proti chudobě\n\nČesko proti chudobě je kampaň českých humanitárních a rozvojových nevládních neziskových organizací, probíhající jako součást celosvětové kampaně Global Call to Action Against Poverty (česky též \"Globální výzva k akcím proti chudobě\"). Vznikla v roce 2005 před světovým summitem OSN v New Yorku (přezdívaným Millennium +5). Jejím cíle je snížení chudoby na globální úrovni na 1/2 a dosažení Rozvojových cílů tisíciletí do roku 2015. Toho chce mj. dosáhnout informováním veřejnosti a navázáním spolupráce s politickou reprezentací ČR (po které požaduje splnění 10 konkrétních požadavků).\n\nV jejím rámci se po celé ČR konala a koná řada přednášek, seminářů a dalších akcí. Symbolem kampaně je bílá páska. Jejím nošením kampaň podpořila řada známých osobností.\n\n\n\n"}
{"id": "365713", "url": "https://cs.wikipedia.org/wiki?curid=365713", "title": "STS-28", "text": "STS-28\n\nSTS-28 byla osmá mise raketoplánu Columbia. Celkem se jednalo o 30. misi raketoplánu do vesmíru.\n\nMise STS-28 byla první pro Columbii po více než třech letech. Po havárii raketoplánu Challenger v roce 1986 prošla columbia důkladnou rekonstrukcí. Technici například vyměnili na nejstarším americkém raketoplánu dlaždice tepelné ochrany, nahradili jich celkem 2390 kusů. Dohromady prodělala Columbia 258 změn a její hmotnost narostla o 860 kg.\n\nSamotné předstartovní přípravy začaly 23. ledna 1989, kdy byly na raketoplán v hale OPF usazeny hlavní motory SSME. Kvůli netěsnosti na vodíkovém čerpadle jednoho z motorů se procedura opakovala třikrát a trvala přes dva týdny. Až začátkem července byl raketoplán převezen do VAB, kde k němu technici připojili pomocné startovací rakety SRB a odhazovací nádrž ET.\n\nRaketoplán odstartoval z odpalovací rampy 39B dne 8. srpna 1989 ve 12:37:00 UTC se zpožděním 40 minut oproti plánu. Na vině byla silná mlha nad Kennedyho vesmírným střediskem. Mise měla vojenský charakter, detaily proto nejsou známy. Užitečným nákladem raketoplánu však byly špionážní družice \"USA-40\" a \"USA-41\" pro pozorování SSSR.\nPrvní z průzkumných družic (USA-40) byla vypuštěna zhruba 7,5 hodiny po startu. Družice USA-41 byla vypuštěna 9. srpna. Další částí mise byl experiment pro sledování absorce záření radiačních pásů (EDS - Energy Deposition Spectrometer). Šlo o autentickou lidskou lebku, v jejíž mozkovně bylo umístěno zhruba 100 různých detektorů kosmického záření, především nukleárních detekčních emulzí. Astronauté také prověřovali nové navigační zařízení, které určovalo okamžitou polohu raketoplánu a jeho orientaci v prostoru s větší přesností. V neposlední řadě měla posádka na starosti monitoring a studium plynů, unikajících z raketoplánu.\n\nBěhem letu musela být kvůli úniku pohonných látek odpojena jedna tryska manévrovacích motorů (RSC). Druhou závadou byl zkrat na přívodním kabelu elektřiny telefaxového zařízení (TAGS). Po výpadků jističů se vznítila izolace a do kabiny se dostal kouř. Požár ale raketoplán neohrozil, nicméně zařízení TAGS zůstalo až do konce letu mimo provoz.\n\nColumbia přistála na Edwardsově letecké základně 13. srpna ve 13:37:06 UTC.\n\n"}
{"id": "365715", "url": "https://cs.wikipedia.org/wiki?curid=365715", "title": "Písně pro V. V.", "text": "Písně pro V. V.\n\nPísně pro V. V. (1988) je 2EP album Jaromíra Nohavici. Je sestavené z písniček nahraných na pražských koncertech, kde se nahrávalo album \"Darmoděj\" (1988), ale které se na LP nevešly. Album obsahuje 8 písniček. Sleeve-note napsal Milan Dvořák.\n\nIniciálami V. V. je myšlen Vladimir Vysockij.\n\n\n"}
{"id": "365721", "url": "https://cs.wikipedia.org/wiki?curid=365721", "title": "Mridanga", "text": "Mridanga\n\nMridanga ( , , , skt. \"mṛd\" hlína, \"anga\" tělo.), jinak také \"mridungam\", \"mritanga\", \"mrdangam\", \"khol\", \"khole\", je\nindický hudební bicí nástroj hojně užívaný v hudbě severní a jižní Indie.\n\nTělo tvaru dvou spojených komolých kuželů s hranou uprostřed nazývanou \"antarnemi\", je vyrobeno z pálené hlíny (na těle jsou pak znatelné rýhy od vytáčení zvané \"rekha\"), vzácněji z mosazi, dnes někdy také ze sklolaminátu osazeno dvěma rozdílně velkými a rozdílně znějícími blánami. Větší blána se nazývá \"bayan\" vydává hlubší tón, přičemž zároveň umožňuje hrát glissanda. Menší blána nese označení \"dayan\" a co do zvuku vydává vyšší tóny. Každá z blan nazývaných jinak \"purí\" je na okraji opatřena obroučkou \"pagri\" neboli \"gajara\", spletenou spirálovitě z kůže a spojenou provleknutím pomocí pásků nazývaných \"tasma\" nebo \"chot\" (v podstatě se jedná o jeden dlouhý pásek) s obroučkou druhé blány. Z obou obrouček vychází očko \"vijaka\" pro uchycení popruhu z bavlny zvaného \"karmapatta\". Vzhledem k velkému počtu provléknutí tam a zpět je tělo z velké části pokryto koženými pásky. Pod obroučkou je vrstva kůže nazývaná \"kinar\" přitlačující vlastní blánu k tělu. Obě blány jsou opatřeny černě zbarvenými disky \"syahi\"/\"ank\"/\"gob\" vytvořenými postupným nanášením soustředných kruhových vrstev pasty vyrobené ze směsi vody, rýžového škrobu, uhlíku, oxidů kovů a dalších přísad. Prostor mezi \"kinarem\" a \"syahi\" se nazývá \"madian\" nebo \"sur\". Veškeré kožené součásti se vyrábějí vždy výhradně z kůže přirozeně uhynulých zvířat.\nHráč má nástroj při hře na klíně tak, že menší blána směřuje doprava a větší doleva, případně pokud hraje vestoje, je nástroj zavěšený na popruhu. Hrají se rytmy dané kombinací slabik definovaných pro každou blánu zvlášť (slabiky \"dayan\": Nak, Ta, Tak, Ti, Tik, Te, Tek, Re, Rek, slabiky \"bayan\": Khi, Ghe, Ghin, Kot, Gi) a dohromady dané \"mantrou\". Z nejčastějších například DhaGi TeTe Nak DheNa Každá ze slabik má určené místo úhozu na \"bayanu\" či \"dayanu\", přičemž vznikají i zvuky složené (např. Dha). Pro úhozy se používá všech prstů, nejméně však malíčku a palce. Ladit lze tak, že přitáhneme pár pásků \"tasma\" k sobě, což provedeno na více místech umožní, i když v menší míře, měnit tón blány.\n\nPodle vaišnavské tradice je mridanga totožná s flétnou Pána Kršny a byla vynalezena a sestavena Pánem Čaitanjou Maháprabhuem. Zmiňují ji však již Bhágavata Purána a Kautilja (Čánakja). Nejpodstatnějšího využití má při doprovodu duchovních písní (\"bhajan\") a při společném zpívání svatých jmen Pána Kršny (\"kírtan\").\n\nVzhledem k nejčastěji použitému materiálu (hlína) je třeba s mridangou zacházet velice opatrně. I malý náraz může způsobit trhlinu ve stěně těla. Mridangu nikdy nepokládáme na velkou blánu, ale vždy vodorovně. Je vhodné umístit ji na místě s nízkou vlhkostí, zároveň však také daleko od zdrojů tepla, tak aby se blány ani nepovolovaly ani nehrozilo prasknutí přepětím. Nikdy ji také nepřekračujeme.\n\n\n"}
{"id": "365726", "url": "https://cs.wikipedia.org/wiki?curid=365726", "title": "STS-32", "text": "STS-32\n\nSTS-32 byla devátá mise raketoplánu Columbia. Celkem se jednalo o 33. misi raketoplánu do vesmíru.Cílem mise bylo vypuštění komunikační družíce Syncom 4 F-5.\n\n"}
{"id": "365728", "url": "https://cs.wikipedia.org/wiki?curid=365728", "title": "Bitweaver", "text": "Bitweaver\n\nBitweaver je svobodný systém pro správu obsahu (open source CMS). Je napsán v jazyce PHP a využívá různé databáze (např. MySQL). Bitweaver je odvozený od systému TikiWiki, je modulární a jako jeden z mála open source systémů obsahuje již v základní distribuci mnoho funkcí, které jsou pro ostatní systémy dostupné pouze jako rozšíření. Mezi základní funkce patří články, blogy, wiki, fórum a galerie.\n\nDemo systému je veřejně dostupné a je nabízen komerční hosting. V systému bylo nalezeno několik chyb. Bitweaver je licencován pod GNU Lesser General Public License.\n\nBitweaver používá Model-view-controller.\n\n"}
{"id": "365730", "url": "https://cs.wikipedia.org/wiki?curid=365730", "title": "Day of the Tentacle", "text": "Day of the Tentacle\n\nManiac Mansion: Day of the Tentacle (zjednodušeně Day of the Tentacle nebo ve zkratce DoTT) je počítačová hra žánru adventure typu point and click, vydaná v roce 1993 firmou LucasArts. V pořadí osmá adventura od LucasArts využívající engine SCUMM.\n\nDěj volně navazuje na hru Maniac Mansion ze které zde figuruje, kromě jiných NPC postav, Bernard Bernoulli. Hra zachovává ovládání 3 postav s přepínáním mezi nimi dle potřeby. Ve hře lze také narazit na Easter egg, kdy je možné si přímo ze hry spustit první díl - Maniac Mansion.\n\n5 let po událostech v Maniac Mansion se obě chapadla (anglicky \"Tentacle\") potulují po zahrádce vily \"Dr. Freda\". Fialové (\"purple tentacle\") se napije toxické vody, vytékající z laboratoře \"Dr. Freda\" a zmutuje. Poté, co mu narostou dvě paže, se rozhodne, že teď může ovládnout svět. \"Dr. Fred\" jej odchytne a obě chapadla zadrží. Hodné, zelené chapadlo (\"green tentacle\") napíše dopis starému příteli Bernardovi.\n\nBernard se vydává s přáteli - studentkou Laverne a rockerem Hoogiem do vily Dr. Freda, kde obě chapadla najde a osvobodí. Fialové chapadlo pak oznámí své plány na ovládnutí světa a odhopsá. Dr. Fred dostane nápad jak této situaci předejít - poslat všechny 3 (Bernarda, Laverne a Hoogieho) jeden den zpět, aby uzavřeli ventil vypouštějící toxickou vodu a zabránili mutaci fialového chapadla.\n\nProtože Dr. Fred použije ve svém stroji času špatný \"diamant\", je Hoogie poslán \"200 let do minulosti\" (doba vzniku ústavy U.S.A) a Laverne \"200 let do budoucnosti\" (kdy svět ovládají chapadla). Společnými, mezičasovými silami pak musí zvrátit celou situaci do původního stavu.\nJednotlivé postavy jsou na sobě přímo závislé. Není tedy možné, stejně jako u Maniac Mansion, hru dohrát pouze s jednou postavou. Navzájem si musí pomáhat a to i se skutečností, že je od sebe dělí vždy 200 let.\n\n"}
{"id": "365733", "url": "https://cs.wikipedia.org/wiki?curid=365733", "title": "Osmá barva duhy", "text": "Osmá barva duhy\n\nOsmá barva duhy (1989) je druhým dlouhohrajícím albem Jaromíra Nohavici. Jde však o nahrávky ze stejných koncertů, kde se nahrávaly písničky, které vyšly rok předtím na LP \"Darmoděj\" a 2EP \"Písně pro V. V.\", většina písniček je tedy totožná s písničkami na těchto albech. Album nahrál Jaromír Nohavica sám s kytarou. V roce 1994 vydal Monitor reedici alba.\n\n\n"}
{"id": "365735", "url": "https://cs.wikipedia.org/wiki?curid=365735", "title": "Kostel svatého Václava (Bohnice)", "text": "Kostel svatého Václava (Bohnice)\n\nKostel svatého Václava se nachází v areálu bohnické psychiatrické léčebny naproti hlavnímu vchodu. Je to významné dílo architekta a projektanta Václava Roštlapila, mimo jiné autora Strakovy akademie - sídla vlády České republiky. Kostel je postaven v secesním slohu. Stavební práce od roku 1906 prováděla firma Václav Nekvasil, na stavbě se podíleli italští a francouzští váleční zajatci. Hrubá stavba objektu byla dokončena roku 1916 a o tři roky později (1919) byl předán ke službě jak pacientům psychiatrické nemocnice, tak všem obyvatelům Bohnic.\n\nKostel byl zasvěcen sv. Václavovi a v roce 1919 byl předán do užívání nejen pro věřící léčící se v psychiatrické léčebně, ale i pro všechny obyvatele Bohnic a okolí.\n\nKopule kostela sv. Václava sloužila ke konci druhé světové války jako orientační bod pro letecké útoky spojeneckých armád. Německé velení mělo v plánu z tohoto důvodu věž zbourat. Ke zbourání věže tehdy nedošlo, skutečná katastrofální devastace čekala kostel sv. Václava v Bohnicích až v letech 1951–1956. Kostel se spolu s dalšími objekty psychiatrické léčebny stal stanovištěm protivzdušné obrany Prahy. Kostel byl odsvěcen, všechen inventář odvezen, co nebylo odvezeno, bylo zcela zničeno. Kupříkladu ze svatých na kostelních oknech si vojáci udělali střelecké terče. Vnitřní zařízení kostela bylo rozvezeno do tří kostelůː socha Madony a hlavní oltář do kostela ve Velkém Oseku u Kolína. Vzhledem k tomu, že kostel ve Velkém Oseku je zasvěcen Božskému Srdci Páně se tam obraz sv. Václava na koni příliš nehodil. Obraz se ztratil neznámo kam. Obrazy věrozvěstů v kostele ve Velkém Oseku zůstaly a visí na postranních zdech kostela. Obrazy křížové cesty, lavice, zpovědnice a kazatelna byly odvezeny do farního kostela sv. Vojtěcha v Praze-Libni. Varhany dostal kostel sv. Jana Nepomuckého v Praze-Košířích.\n\nPo opuštění kostela armádou sloužil kostel jako skladiště, a poté jako depozitář soch památkové péče. V roce 1990 bylo vyhověno žádosti psychiatrické kliniky o vyklizení kostela. Zároveň byla zahájena jeho rekonstrukce. K jeho obnově a provozu napomohla mimo jiné Nadace Bona. V letech 1991 a 1992 byl kostel opraven a stylově zařízen. Po ukončení rekonstrukce byl 11. února 1993 kostel po dohodě s pražským arcibiskupstvím znovu vysvěcen. Toto datum bylo vybráno záměrně, tento den byl papežem vyhlášen Dnem nemocných.\n\nKostel sv. Václava v Bohnicích slouží v současnosti nejen bohoslužby, ale i jako prostor pro pořádání koncertů a dalších programů, určených nejen pro pacienty psychiatrické nemocnice, ale i pro širokou veřejnost. Působí zde i jediný ženatý římskokatolický kněz Jan Kofroň.\n\nNa jeho výzdobě se podílela řada dalších umělcůː vstupní portál z pískovce a štukatury jsou od prof. Celdy (Celestina) Kloučka. Sochy patronů lékařského cechu sv. Kosmy a sv. Damiána vytvořil akademický sochař František Hergesel mladší. Akademický malíř Jindřich Hlavín pro kostel vytvořil barevná figurální okna, stejně jako venkovní obrazy z barevných glazurovaných dlaždic. Křížovou cestu namaloval malíř Rudl. Varhany pro tento kostel pocházely z Krnova a patřily prý mezi troje nejlepší varhany v Krnově vyrobené. Pro hlavní oltář namaloval tři obrazy akademický malíř Jakub Obrovskýː uprostřed obraz sv. Václava na koni a po stranách slovanští věrozvěstové Cyril a Metoděj. Sochu Panny Marie bílého carrarského mramoru vytvořil akademický sochař Franta Úprka, bratr slavného malíře moravského Slovácka Joži Úprky.\n"}
{"id": "365736", "url": "https://cs.wikipedia.org/wiki?curid=365736", "title": "Automobiles Mors", "text": "Automobiles Mors\n\nAutomobiles Mors byl v období let 1895 až 1925 francouzský výrobce osobních a závodních automobilů. Její vozy dosahovaly na přelomu 19. a 20. století velkých úspěchů. V této době byly automobilové závody téměř výlučně soubojem vozů Mors a Panhard. Společnost s názvem \"La Société d'électricité et d'automobiles Mors\" založili v roce 1895 v Paříži bratři Émile a Louis Morsovi. \n\nEmile Mors se vozem vlastní konstrukce poprvé účastnil silničního závodu Marseille-La Turbie v roce 1897. V roce 1886 se hlavním konstruktérem společnosti stal Henri Brasier. Firma jako jedna z prvních používala motory s uspořádáním válců do V. \n\nBelgičan Camille Jenatzy začal svou kariéru závodníka také s vozy Mors, v závodech sezony Tour de France 1899 byl celkově sedmý. \n\nV roce 1898 přešel do týmu Mors Alfred Velghe. Ve 1347 kilometrů dlouhém etapovém závodě Paříž–Toulouse–Paříž, pořádaném jako součást Grand Prix Francie 1900 zvítězil před konkurenty na vozech Panhard. Další důležitá vítězství pro značku přinesl Henri Fournier v závodech Grand Prix Paříž-Bordeaux a Paříž-Berlín v roce 1901 a Fernand Gabriel na trati Paříž-Madrid o dva roky později. Další jezdec továrního týmu, Jacques Salleron, dojel na třetím místě.\n\nMors 60 HP pro Grand Prix byl poháněn čtyřválcem do V o objemu 10 litrů a rozvodem SV, zapalování obstarávalo magneto. Vůz měl ocelový rám, čtyřstupňovou převodovku a řetězem poháněnou zadní nápravu. V roce 1902 dostaly vozy Mors tlumiče, což bylo vzhledem k tehdejší „kvalitě“ povrchu vozovek velkou výhodou. \n\nAutomobil Mors Z řízený Williamem K. Vanderbiltem se 5. srpna 1902 stal prvním vozem osazeným spalovacím motorem, který překonal silniční rychlostní rekord vytvořený elektromobily nebo parními vozy.\n\nCharles Rolls, který byl ve Velké Británii prodejcem francouzských automobilů, se v roce 1903 stal nakrátko držitelem světového rychlostního rekordu, v dublinském Phoenix Parku jel rychlostí 93 mil za hodinu (150 km/h). \n\nPo roce 1906 nastal postupný pokles úspěšnosti týmu Mors, zklamáním byl i neúspěch nového vozu s motorem o objemu 12,8 litru v sezóně 1908, kdy také společnost účast v závodech zastavila. O několik let později plánovaný návrat zmařil začátek první světové války.\n\nV roce 1908 se také ředitelem a předsedou správní rady stal André Citroën.\nDůvodem mělo být zvýšení produkce, což se také podařilo, hned v následujícím roce stoupla produkce z 200 na 2000 vozů ročně. Od roku 1913 byly všechny automobily značky osazovány bezventilovými motory se šoupátkovým rozvodem systému Knight belgické firmy Minerva. V tomto roce André Citroën odešel a pracoval už jen pro svou firmu Citroën, která část firmy Mors vyrábějící automobily pohltila v roce 1919. O šest let později André Citroën veškeré aktivity Mors zastavil a závod vyráběl už jen vozy značky Citroën. Poslední automobily se značkou Mors se tak na trhu objevily ještě v roce 1926. \n\n\nSpolečnost Central Automobile Company, výrobce automobilů v New Yorku používala pro své vozy značku Mors.\n\nSt. Louis Car Company vyráběla vozy American Mors.\n"}
{"id": "365740", "url": "https://cs.wikipedia.org/wiki?curid=365740", "title": "Val-d'Oise", "text": "Val-d'Oise\n\nVal-d´Oise je francouzský department pojmenovaný po řece Oise a umístěný v regionu Ile-de-France. Francouzské hlavní mezinárodní letiště, mezinárodní letiště Charlese de Gaulla, se částečně nachází v Roissy-en-France, tedy v komuně departmentu Val d´Oise.\n\nVal-d'Oise bylo vytvořeno, když se bývalé departmenty Seine a Seine-et-Oise rozpadly v roce 1968 do šesti departmentů.\n\nV sestupném pořadí, jsou největšími komunami (nad 25 000 obyvatel podle sčítaní lidu z roku 1999): Argenteuil, Sarcelles, Cergy, Garges-lés-Gonesse, Franconville, Ermont, Pontoise, Goussainville, Bezons, Villiers-le-Bel, Taverny a Sannois.\n\n\n"}
{"id": "365747", "url": "https://cs.wikipedia.org/wiki?curid=365747", "title": "Ještěrka zelená", "text": "Ještěrka zelená\n\nJeštěrka zelená (\"Lacerta viridis\" (Laurenti, 1768)) je největší ze čtyř druhů ještěrek České republiky, dorůstá délky až 40 cm. Její výskyt je omezen na nejteplejší oblasti země. V Česku je chráněna zákonem jako kriticky ohrožený druh.\n\nDospělí jedinci jsou převážně zeleně zbarvení, samci mají v době rozmnožování tyrkysově zbarvené hrdlo. Mladí jedinci mohou být světle hnědí. Samice jsou zbarveny odlišně (pohlavní dimorfismus) – jsou hnědavé až zelené, s tmavšími skvrnkami podél dvou žlutavých podélných pruhů po stranách hřbetu. Břicho mají bělavé.\n\nNové výzkumy ukázaly, že ještěrka zelená v dřívějším pojetí je tvořena dvěma biologickými druhy. Jedinci z areálu v jihozápadní Evropě patří ke druhu \"Lacerta bilineata\", hybridní zóna mezi oběma druhy leží v severovýchodní Itálii a přilehlé části Slovinska. Populace z chorvatského ostrova Cres jsou reliktní populací \"L. bilineata\". Plodnost kříženců je redukovaná.\n\nJe rozšířená v jihovýchodní Evropě od severozápadní Itálie a Rakouska přes jižní Ukrajinu a černomořské pobřeží Turecka po Kaspické moře. Tři izolované populace žijí v povodí Labe v Braniborsku (Německo).\n\nJeštěrka zelená je teplomilný druh, který se vyskytuje v České republice ve dvou samostatných areálech, oddělených Českomoravskou vrchovinou:\nObě populace spolu podle genetických výzkumů souvisely, k jejich izolaci došlo teprve nedávno.\n\nDává přednost prostředím lesostepního charakteru – obývá suché, výslunné křovinaté stráně, okraje teplých lesů, zaříznutá údolí řek s členitým reliéfem. Vyskytuje se také v krajině přetvořené člověkem, jako jsou železniční a silniční náspy, vinice, opuštěné lomy, zanedbané zahrady a sady atd.\n\n"}
{"id": "365751", "url": "https://cs.wikipedia.org/wiki?curid=365751", "title": "V tom roce pitomém", "text": "V tom roce pitomém\n\nV tom roce pitomém (1990) je koncertní album Jaromíra Nohavici. Obsahuje 13 písní a básničku \"Vlaštovky\". Hudbu všech písní složil Jaromír Nohavica, jeden text je od Bulata Okudžavy, jeden od Vladimira Vysokého.\n\n\n"}
{"id": "365753", "url": "https://cs.wikipedia.org/wiki?curid=365753", "title": "Starověké římské vojenství", "text": "Starověké římské vojenství\n\nStarověké římské vojenství bylo syntézou toho nejlepšího, co na starověkém bojišti vzniklo. Každá část římského vojska prošla mnoha reformami a za největší slávy starověkého Říma nebylo armády, která by síle jeho vojenství dokázala odolat.\n\nNejsilnější, nejdůležitější a nejlepší částí římské armády se nepochybně stala pěchota. Ta římská byla jedinečná. Právě díky její obrovské síle dosáhla Římská říše takové velikosti a udržela si celistvost tak dlouho. Hlavní formací římské pěchoty byla legie a zbraní římských pěšáků byl meč. Římané v něm viděli symbol války a nikdy ho nepřestali používat jako hlavní pěchotní zbraň. Postupem času se kvality římské pěchoty stále zhoršovaly, což mělo neblahý následek. Ke konci Západořímské říše vliv jízdy sice narůstal, pěchota však výsadní postavení hlavní složky římské armády ještě neztratila.\n\nJízdní vojsko bylo na počátku existence římského státu velmi nepočetné a příslušníci jízdy jako jezdci nijak nevynikali. V pozdním období republiky a v raném císařství se římská jízda skládala převážně ze žoldáků či pomocných sborů (auxilia). Tito jezdci dostávali velmi kvalitní výcvik a římská jízda budila stále větší strach. V pozdním období římského císařství si jízda získávala stále větší respekt, což ji předurčilo k tomu, aby se ve středověku stala hlavní složkou armád.\n\nPokud jde o římské obléhací techniky, Římané si osvojil to nejlepší, co bylo ve starověku vynalezeno, a ještě to podstatně zdokonalili. Žádná pevnost se před Římany nemohla cítit v bezpečí a mnoho historiků soudí, že Římská říše byla vybojována spíše rýčem než mečem. A to nejlepší ze starověkého bojiště rovněž převzalo římské námořnictvo.\n\nV době největší slávy Římské říše ovládalo římské námořnictvo celé Středozemní moře, takzvané mare nostrum (naše moře), které římské provincie spojovalo. Z toho všeho lze vyvodit, že starověké římské vojenství bylo velice silné a spolupráce všech jeho složek představovala to nejúčinnější, co bylo do té doby k vidění a co se objevilo znovu až dlouho po pádu Římské říše.\n\nV počáteční existenci byl římský stát ovlivněn keltskou kulturou. Římské armády té doby byly nejspíše složeny z válečníků, kterým více než o blaho státu a boj šlo o vlastní prospěch. Výzbroj těchto vojáků byla stejná jako výzbroj jejich keltských protějšků, tedy dlouhý meč, štít, přilba a velice nekvalitní (či žádné) brnění. Taktika byla velice prostá: armáda zaútočila, a pokud byla odražena, tak prohrála. To vše změnili až Etruskové, kteří si Řím podrobili kolem roku 600 př. n. l. Provedli zde vojenské reformy, díky nimž se Řím zviditelnil a stal se silnějším. Jednou z nejdůležitějších reforem bylo zavedení falangy a všeobecné branné povinnosti. Etruský král Servius Tullius rozdělil římský lid do majetkových tříd odpovídajících bohatství a sociálnímu postavení jejich příslušníků. Nejmajetnější měli hoplítské brnění a nejchudší byli většinou prakovníky nebo příslušníky lehké pěchoty.\n\nŘím si i po vyhnání králů etruskou falangu ponechal. Ukázalo se však, že falanga není vhodná pro válčení v hornatém terénu, proto Římané na konci čtvrtého století př. n. l. zavedli takzvané manipuly. Z toho vzniklo manipulové válečnictví. Nepřátelům se manipulová formace mohla jevit jako šachovnicový vzorec a vojáci v ní se dělili na tři skupiny, hastati, principes a triarii, přičemž hastati byli vpředu, principes uprostřed a triarii na konci. Díky těmto reformám dokázal Řím nepřátele porazit a ovládl celou Itálii. Během punských válek došlo k dalšímu vývoji pěchoty. Vojenská služba se prodlužovala a hlavní jednotkou té doby byla legie, která čítala něco mezi 4200 až 5000 muži. Výzbroj římského pěšáka tehdy tvořil meč, oštěp, štít, přilba a samozřejmě brnění. Meč (gladius) byl dlouhý pŕibližně 50 centimetrů a používal se povětšinou k bodání (typická římská praxe až do pozdního císařství). Oštěp (pilum) byl buď silný, nebo slabý (silným se házelo na kratší vzdálenost, slabším na vzdálenost dlouhou), a pokud se nepřítel přiblížil na určitou vzdálenost, legionáři na něj pila vrhli. Pilum bylo zkonstruováno tak, aby se po nárazu do štítu ohnulo a nebylo ho možné vytáhnout (mělo i zpětné háčky, aby se vytažení ztížilo ještě víc). Štít (scutum) byl z vrstveného dřeva, potažený surovou kůží a po stranách pokrytý kovem. Přilby byly kopie keltských a řeckých kusů, přičemž nejčastěji se používal typ montefortino, přejatý od Keltů. Brnění bylo kroužkové a v menší míře se používal pancíř.\n\nV období rané republiky se začaly využívat pomocné sbory (auxilia), které pomáhaly svým římským pánům v bitvách a musely vykonávat podřadnější práce. V získávání spojenců byli Římané opravdoví mistři a síla římských spojenectví se mnohokrát ukázala. Avšak v tomto období se římská pěchota stále skládala z milice, nikoliv z profesionálů (i když muži v armádě sloužili dlouhou dobu). To se změnilo díky reformám Gaia Maria v období pozdní republiky. Gaius Marius byl římský vojevůdce a státník a v jeho době se římská pěchota stala plně profesionální. Gaius Marius sice provedl zmíněné reformy, ale vývoj římské pěchoty jasně ukazuje, že by k profesionalizaci stejně došlo. Profesionalizace římské pěchoty byla velice účinná, což dokazují četná vítězství a dobytí značného území Římany. Tento krok však měl i svá negativa: římští pěšáci již netíhli tolik k daným zákonům a rozhodnutím senátu, místo toho se více vázali na své vojevůdce, což představuje jeden z důvodů, proč římská republika padla. V tomto období se nové římské zbraně vyvíjely jen omezeně, spíše se zdokonalovaly staré. Gladius a scutum se v podstatě nezměnily, zůstávala helma montefortino (postupně se více používala přilba galského stylu). Zdokonalené pilum se Pilum začalo využívat jako kopí (hlavně proti nepřátelské jízdě). Také se zvětšovala palebná síla pěchoty, což se ukázalo jako velice účinné vůči řeckým falangám. Výcvik římské pěchoty byl opravdu tvrdý. Rekruti původem z venkova vždy dostávali přednost (vesničané totiž byli na dřinu zvyklí). Výcvik začínal tvrdými pochody, většinou s plnou výzbrojí. Kladl se velký důraz na dodržování kázně. Vojáci také museli zvládnout různé manévry, z nichž nejznámější byla formace želva (\"testudo\"). Výcvik se zbraněmi probíhal s výzbrojí dvakrát tak těžkou než ve skutečnosti. Rekrut dostal proutěné scutum (o dvojnásobné váze) a zkoušel s ním různé obranné pohyby. Poté obdržel dřevěný gladius a neustále útočil na dřevěný kůl, na kterém cvičil různé bodné útoky. Hastati, principes a triarii splynuli v jednu jednotku. Důstojníci v římské armádě museli být velice zkušení, aby bylo zajištěno spolehlivé velení.\n\nKdyž vzniklo římské císařství, Augustus, první římský císař, si uvědomil, že předpokladem politické moci je vojenský úspěch. Pokud chtěl být úspěšný a vládu si dlouho udržet, musel nejenže zajistit potřeby armády, ale také se postarat, aby římská armáda vítězila. V této době se (až na některé výjimky) již nepodnikala tak velká dobyvačná tažení jako dříve, římské hranice se spíše opevňovaly, než posunovaly. Pokud byl nepřítel příliš troufalý, byl podniknut demonstrativní nájezd na jeho území, přičemž v některých případech přerostl takový nájezd v dobyvačné tažení. Došlo k zásadním reformám římského vojenství: vojenská služba se prodloužila na 20 let a požadavek vlastnictví půdy byl zrušen. Hlavní formací římské armády zůstávala legie. Stejně jako v pozdní republice se v raném císařství římské zbraně vyvíjely jen omezeně (pokud byly tyto zbraně účinné, nebyl důvod je měnit). Gladius se zkrátil a jeho hrot byl ještě více prodloužen (bodná zbraň). Pilum bylo odlehčeno a stabilizováno olověným závažím. Místo kroužkového se začalo používat typické římské brnění - velice účinné brnění plátové (lorica segmentata). Scutum měl obdélníkový tvar a byl vyroben z vrstveného dřeva. Každý římský pěšák si mohl vybrat jakýkoliv typ helmy, avšak tato helma musela být kvalitní a poskytovat patřičnou ochranu. Nejpoužívanější byla helma galského typu (zdokonalená verze helmy montefortino).\n\nNeodmyslitelnou součástí římské armády se staly auxilia neboli pomocné sbory. Služba u nich byla pro neřímského občana velice lákavá, protože po odsloužení pětadvaceti let dostal voják římské občanství pro sebe i své potomky. Auxilia (jak název napovídá) vystupují jako pomocníci římské armády, hlavní úderné složky. Vykonávají průzkumy, práce v kasárnách a v táborech a podporují římskou armádu v boji. Ze začátku byly jednotky pomocných sborů sestavovány z vojáků jedné provincie, ale v pozdější době se od toho ustoupilo, takže tvořily zajímavou etnickou skupinu. Každá jednotka auxilia měla specifické zaměření. Existovaly jednotky jízdy (ty byly velice ceněny), lučištníků, prakovníků a těžké pěchoty. Pokud jde o římskou pěchotu, ta se zdokonalovala v již zavedených postupech. Její zajímavou, i když nepravidelnou součástí byla pretoriánská garda. Šlo o elitní stráž římských císařů. Právě pretoriáni udržovali pořádek a moc římských císařů, mnohokrát se však proti nim obrátili. Tyto jednotky pěchoty se na rozdíl od jiných pěšáků té doby těšily relativnímu klidu, luxusu, kratší službě, lepšímu žoldu a různým odměnám. Pretoriánská garda však nezůstávala v Římě, často doprovázela císaře na jeho válečných taženích. Stejně jako u normálních pěšáků používal pretorián gladius, scutum (oválný) a ve větší míře kopí. V raném císařství byli k pretoriánské gardě verbováni muži z Itálie, Španělska a Makedonie. Věková kategorie byla od 17 do 23 let. Tito vojáci se však v několika případech ukázali jako nespolehliví a neloajální. Když se k moci dostal Septimius Severus, stávající pretoriány propustil a nahradil je muži ze svých dunajských legií. Od té doby byli do pretoriánské gardy přijímáni pouze muži z méně civilizovaných zemí, které nepodléhaly romanizaci. Pretoriáni se často stávali vyššími důstojníky a v několika případech pronikli až mezi římskou elitu.\n\nOd konce druhého století začaly narůstat výpady barbarů na římské území. Zpočátku byly rychle poraženy, ale postupem času stále sílily a pro římskou armádu bylo velice těžké jim čelit. Právě kvůli nim se římská armáda podstatně zvětšila. S nárůstem počtu mužů v armádě však kvalita římského pěšáka klesla. Mnoho římských císařů se pokoušelo provést vojenské reformy, které by římskou říši zachránily. Konstantin Veliký vytvořil síť mobilních záloh a pohraničních jednotek, které měly každého útočníka ihned porazit. Vzhledem k potřebě na nepřítele rychle zaútočit byly zvyšovány stavy jízdy. V pohraničí pak bylo až 200 000 příslušníků jízdy připravených případného útočníka okamžitě odrazit. Nejradikálnější reformu provedl císař Diocletianus; vydal nařízení, které vojenskou službu přikazovalo. Po něm však kvalita římského pěšáka silně poklesla. Velmi často zbíhaly celé jednotky a disciplína, vlastenectví a výcvik dřívějších římských pěšáků se staly dávnou minulostí. Vzhledem k tomu, že bylo nutné udržovat stále větší armády, k vojsku verbovali i barbary. To způsobilo barbarizaci římských zbraní i taktik. Hlavní zbraní pěšáka té doby byl meč spatha o délce 70,5 centimetrů, který vzhledem k tomu, že neměl skoro žádný hrot, byl určen k sekání. Místo oštěpu pilum používali oštěpy spiculum a vericulum. Byly ale kvůli špatné kvalitě méně účinné. Pěšák měl nekvalitní brnění, pokud ho vůbec používal, a nespolehlivá přilba se vyráběla sériově. Od používání manipulů se opustilo, dokonce se přestaly používat i římské legie. Po pádu římské říše na západě se však tradiční římské válečnictví zachovalo v Byzantské říši.\n\nJak už bylo řečeno, římské vojenství se více než na jízdu spoléhalo na svou pěchotu. I když tomu tak bylo, v období pozdní republiky a celého císařství se jízda stala pravidelnou částí armády a mnohokrát prokázala své kvality. Až do druhé punské války (218 př. n. l. - 201 př. n. l.) měli Římané jízdu složenou z italických spojenců a římských šlechticů. Tito vojáci byli schopni jízdy na koni, ale boj zblízka jim dělal velké potíže. Slabost římské jízdy se plně projevila v bitvě u Kann. V této bitvě porazili Hannibalovi jezdci (Numiďané, Iberové, Galové) římskou kavalérii na hlavu. Od konce druhé punské války (už během ní) začali Římané využívat jako kavalérii různé žoldnéře ze svých provincií či spřátelených zemí. Můžeme tedy říct, že římská jízda se skládala z nejlepších jezdců celého Středomoří. Mezi nimi byli i Numiďané. Numiďané, kteří sloužili v Hannibalově armádě a v rozhodující bitvě u Zamy bojovali za Řím, byli proslulí svou hbitostí a rychlostí. Každý Numiďan se už od dětství učil jízdě na koni, takže byl zvyklí na každou situaci a dokázal na koňském hřbetě skoro cokoliv. Numidská kavalérie se využívala jako lehká jízda, přičemž Numiďané neměli skoro žádné brnění (vyjma štítu) a k boji používali kopí a oštěp (nejspíše i dýku pro případ nouze). Jak už jejich výzbroj napovídá, nebyli Numiďané příliš vhodní pro přímý útok na nepřátelskou kavalérii, ale v čem více vynikali, bylo pronásledování poraženého nepřítele. Numidská kavalérie byla nejspíše nejlepší lehkou jízdou celého starověku. Další jízdní jednotkou, která sloužila v Hannibalově armádě a rovněž jí převzali Římané, byli Iberové (či Keltiberové).\n\nIberové, kteří pocházeli ze Španělska, byli příslušníci střední kavalérie. Španělsko bylo od pradávna známo svým chovem koní, kteří byli rychlí a velice vytrvalí. Ve Španělsku se rovněž vyskytovalo to nejkvalitnější železo, díky němuž měla iberská kavalérie smrtící zbraně. Iberská kavalérie byla vyzbrojena kroužkovým brněním, štítem (caetrati), kopím a buď rovným mečem (známým jako gladius hispaniensis) a nebo zahnutým typem zvaným falcata. Iberové uctívali koně jako božstvo a měli ke koním velkou úctu (většinou koně zdobili). Proslulá byla vycvičenost iberských koní, kteří dokázali i za bitvy čekat na jednom místě na svého pána. Je zajímavé, že v iberské armádě tvořila kavalérie skoro čtvrtinu armády, což je na evropském kontinentě ojedinělý jev. Jezdci používali sedlové deky vyrobené z vlny, kůže nebo plátna. Byli také jedni z prvních, kteří využívali podkovy. V římské kavalérii sloužili i příbuzní Iberů, Galové. Galská jízda se začala používat až v pozdní republice a její kvality objevil Gaius Julius Caesar při svém dobyvačném tažení. Stejně jako jízda iberská, i galská kavalérie byla povětšinou střední. Mezi galskou a iberskou jízdou nebyl skoro žádný rozdíl, avšak zdá se, že galská kavalérie byla ještě více obrněna než iberská. Její příslušníci nosili kroužkové brnění (někdy také vyztužené), přilbu a štít (větší a silnější než iberský). Hlavní zbraní galského jezdce byl nepochybně meč, kopí a oštěp. Galská kavalérie byla v římské armádě velice využívána.\n\nDalší jízdou v římské armádě byli Germáni. Germánská jízda nejdříve proti Římanům bojovala a pak z nich Římané udělali spojence. Nejproslulejší byla jízda Vizigótů. Vizigóti byli nejspíše ovlivněni sarmatskou kavalérií, která byla masivně obrněna a používala obouruční kopí. Vizigóti byli příslušníci střední a těžké kavalérie a využívali ohlávku, podkovu a zakřivené sedlo (někteří historikové tvrdí, že jako první využívali třmeny). Nejspíše nejsilnější a nejlépe obrněná byla jízda katafraktů. Katafrakty používali Parthové a po nich i Sasánovští Peršané. K boji využívali obouruční kopí (kontos) a jen velmi zřídka nosili štít. Jak už bylo řečeno, byla jízda katafraktů silně obrněna. Jezdci využívali kovové přilby, kovové chrániče krku a obličejové masky. Tělo měli jezdci chráněni plátovým, řetízkovým nebo lamerálním brněním. K výrobě brnění se více než železo využíval bronz, protože se jezdec a kůň často potili a tím docházelo k reznutí železného brnění. Samotný kůň byl rovněž chráněn takovýmto brněním a katafrakté můžou být po právu považováni za předchůdce středověkých rytířů. Poslední jízdní jednotku, kterou Římané používali byli jízdní lučištníci (Skythů, Hunů, Peršanů). Jízdní lučištníci byli ceněni pro svoji rychlost a přesnost. Porazit kavalerii složenou z jízdních lučištníků bylo velice těžké, protože jejich hbitost a rychlost způsobovaly, že byli jen těžko k dostihnutí. Síla jízdních lučištníků se projevila v bitvě u Karrh. Hlavní zbraní jízdního lučištníka byl samozřejmě luk. Luk byl většinou kompozitní a jeho natažení na koňském hřbetu bylo velice těžké. Využívána byla taktika „vystřel a uteč“. V této taktice šlo o to, aby se jízdní lučištníci dostali k nepřátelům na dosah svých luků a vypálili své šípy. Pokud byli jízdní lučištníci napadeni nepřátelskou jízdou, okamžitě se rozprchli. Když jízdní lučištník prchal, mohl se na koňském hřbetu otočit a vypálit šíp na své pronásledovatele (tzv. parthská střela) a přitom se nedostal do nebezpečí. Byla to velice účinná taktika, se kterou vyhrávali bitvy Skythové, Hunové, Parthové a ve středověku i muslimové.Všechny jízdní složky všech těchto národů, které sloužily v římské kavalérii, byly velice ceněny a byly nedílnou součástí římského vojska.\n\nO tom, že Římané byli nejlepšími obléhateli starověkého světa, není pochyb. Římané zvládli obléhací techniky vskutku mistrně a v jejich největším rozmachu nebyla pevnost, která by před nimi byla v bezpečí. Římané ale nebyli prvními, kdo využíval techniky obléhání. Před nimi to byli Asyřané a pak Řekové. Římané převzali to nejlepší, co tehdy existovalo a sami to ještě zdokonalili. Stroje jako Balista a Scorpio byly kopiemi řeckých dělostřeleckých kusů, které Římané zdokonalili a vylepšili. Na začátku své existence nedisponoval Řím žádnými obléhacími technikami. Ani je nepotřeboval, města v severní a jižní Itálii nebyla příliš opevněna a stačilo je buď po dlouhou dobu blokovat a nebo jen zaútočit.\n\nVe třetím století př. n. l. se Římané dostali do kontaktu s řeckými městy v jižní Itálii a Sicílii. Tato města byla silně opevněna, byla schopna odolávat ostřelování obléhacími stroji a jejich hradby byly dost vysoké, aby je nebylo možné dobýt útokem pěchoty. Římané byli zpočátku zaskočeni, nebyli zvyklí na takto opevněná města. Avšak po krátké době dokázali kopírovat řecké obléhací techniky a podařilo se jim dobývat silně opevněná města. Při používání těchto strojů si je Římané přisvojili, zdokonalovali je a dávali jim vlastní jména. K dobývání pevností se ale nepoužívala pouze artilerie, využívalo se i blokády. Pokud se nepodařilo dobýt město útokem pěchoty či zničit hradby pomocí strojů, byly vybudovány stavby, které měly zajistit blokádu města. Povětšinou to byla dřevěná hradba, která byla na důležitých místech vyztužena kamenem. Samozřejmostí byly věže, pevnůstky, pasti a příkopy (klasickým případem je bitva o Alesii). V případě ohrožení bylo vybudováno opevnění vně hradeb, aby byla zajištěna ochrana římské armády. Dalším důležitým faktorem byla nadvláda nad mořem. Mnoho velkých měst té doby mělo přístup k moři, takže blokáda těchto měst by nebyla úplná, kdyby neměli Římané naprostou nadvládu nad mořem. Římské armády byly mimořádně trpělivé, což dosvědčují mnohá obléhání, která trvala celé roky. K dobývání měst se používaly i jiné stroje a postupy, byť ne tak často. Římská armáda disponovala i obléhacími věžemi a žebříky a stále se využívala technika podkopání hradeb, přičemž, pokud se obléhatel dostal pod hradby protivníka, buď je strhnul, nebo kopal dál až za hradby a jeho vojáci se vynořili uprostřed opevnění.\n\nJak už bylo řečeno, Římané převzali ve třetím století př. n. l. řeckou obléhací techniku a dále jí zdokonalovali. Jednou z nejznámějších zbraní byla balista. Balista byla obléhací zbraň na vrhání kamenů a představovala zdokonalenou verzi řecké zbraně lithobolos. Balista se vyznačovala zlepšenou přesností a dostřelem, hlavně díky tomu, že rám a základna této zbraně byly pevnější a jako pružiny byly používány šlachy místo koňských žíní. Další typickou římskou zbraní byl scorpio. Scorpio byl stejně jako u balisty vylepšenou verzí řecké zbraně a to oxybeles. Jednalo se o populární, přesnou a účinnou zbraň. Všechny tyto změny vedly k vynalezení cheiroballistry, která vznikla ze zbraní balista a scorpio. Cheiroballistra vystřelovala šipky a bezpochyby šlo o nejlepší dělostřelecký kus starověku. I když byla na tomto stroji stále patrná řecká konstrukce, jednalo se již o velice pozměněnou zbraň a s trochou nadsázky můžeme říci, že šlo o první originální římský obléhací stroj. Hlavice této zbraně byla vyrobena z kovu, rám byl pevnější a pružiny byly umístěny v bronzových válcích, což zvětšovalo životnost této zbraně. Stroj byl zaměřován pomocí obloukového hledí, které bylo umístěno mezi dvě pružiny Všechny tyto popisované zbraně byly dvojramenné katapulty, což znamená, že jejich výroba byla složitější, ale byly o dost přesnější.\n\nŘímané nepřevzali od Řeků pouze jejich útočnou techniku, ale i techniku řeckých opevnění. Každá legie si na nepřátelském území vytvořila svůj tábor, do kterého se mohla v případě ohrožení vrátit a odkud byla i zásobována. Postupem času se z těchto táborů vyvinula celé města (př. Manchester). Po celém území římské říše vyrůstala opevnění, přičemž nejznámější bylo limes Romanus a Hadriánův val. Limes Romanus byl vlastně celý systém opevnění, který měl chránit Římskou říši před barbary. Hadriánův val byl takovou římskou \"Velkou čínskou zdí\". Ohraničoval území římské říše v Anglii a odděloval jí od Keltů ze Skotska. Tato opevnění byla tak účinná, protože se při jejich stavbě používal ten nejlepší kámen a také nový římský vynález, beton. Římané používali u pevností vodní příkop, padací most, padací mříže a přepdršně. Tyto opevňovací stavby jsou většinou laické veřejnosti považovány za středověké vynálezy a zapomíná se na to, že Římané je již dávno používali. Římské opevňovací techniky velice ovlivnily středověké stavitele, kteří je postupem času začali používat u hradů. Od konce třetího století n. l. začíná římská říše upadat a s ní i obléhací techniky. V této době začínají ubývat zkušení řemeslníci a technici, což mělo za následek zjednodušení a kvalitativní zhoršení římských obléhacích strojů. Místo dvouramenných katapultů začíná být využíváno katapultů jednoramenných, přičemž nejznámější je onager, neboli divoký osel (název byl odvozen od silného zpětného rázu stroje). Onager se stal prazákladem středověkých katapultů. Pokud jde o dvojramenné katapulty, ty se na západní Evropě přestaly používat už kolem roku 500. Na východě je stále používala Byzantská říše, od které je poté převzali i Arabové. V Evropě se však dvojramenné katapulty již nikdy nepoužívaly.\n\nStejně jako obléhací techniky, i válečné námořnictvo začal římský stát používat až ve třetím století př. n. l. Ve čtvrtém století př. n. l. vypravil Řím malé válečné námořnictvo do Tyrrhenského moře, ale bylo tak drtivě poraženo, že Řím zanechal dalších pokusů o vytvoření válečného loďstva. Když vypukla první punská válka, zjistil Řím s hrůzou, že nemá absolutně žádnou možnost jak ohrozit Kartágo. Vzhledem k tomu, že válka probíhala mimo Apeninský poloostrov, bylo zapotřebí loďstva, které by dopravilo římské legie na Sicílii. Římané zabavili lodě svých spojenců a nakonec se jim podařilo přepravit vojsko na Sicílii (vojsko bylo přepravováno za noci, ve dne zde hlídkovaly kartaginské lodě). V bojích na Sicílii si římská armáda vedla dobře, ale bez válečného loďstva hrozilo, že válku nebude možno ukončit v její prospěch. Na Sicílii byly silné kartaginské pevnosti, které mohly být zásobovány z moře, takže je nebylo možné dobýt. I když se římské vojsko živilo loupením a drancováním, stejně nemělo mnoho potravin a zásobování z Itálie bylo neproveditelné. Samotní Kartáginci prováděli nájezdy na území Itálie, aby odradili Řím od dalšího postupu. V roce 261 př. n. l. odhlasoval senát římský výstavbu námořnictva o síle 100 quinquerém a 20 trirém. Triréma byla všeobecně známá loď řeckého původu a quinqueréma byla kartaginská loď. Římské quinquerémy byly postaveny podle vraku kartaginské lodi, která v roce 257 př. n. l. najela na italské pobřeží. Výstavba této flotily trvala 60 dní. I když měli Římané loďstvo a i vycvičenou posádku, stále věděli, že nemají žádnou šanci proti skvěle vycvičeným a zkušeným kartaginským námořníkům. Proto vynalezli tzv. corvus (havran). Corvus byl můstek dlouhý 11 metrů a široký 1,2 metru, který byl umístěn na přídi lodi. Corvus mohl být libovolně otáčen a na spodní straně tohoto zařízení byl umístěn kovový hrot, který se měl zaklesnout do nepřátelské lodi. Pokud se tak stalo, přešli římští legionáři po můstku a napadli nepřátelskou loď. Loď vybavená corvem byla vlastně plovoucí plošina. Římané využili corvus v mnoha bitvách a v každé bitvě ve které byl corvus využit, Římané zvítězili. Corvus byl mimořádně těžké zařízení, které přispívalo k nestabilitě lodi. Římská flotila přišla o 284 lodí a o více jak 100 000 mužů a to hlavně kvůli corvu. Po těchto událostech přestali Římané corvus využívat. I tak se Římanům nakonec podařilo porazit Kartágince a nepotřebovali k tomu žádný corvus. Díky tomuto vítězství se Římané stali pány západního středomoří.\n\nPoté následovaly války s Makedonií a se Seleukovci, kde se římské námořnictvo ukázalo jako velice účinné. Po těchto válkách nechali Římané své loďstvo rozpustit. To byl čin velice osudný, protože se ve Středozemním moři začali vyskytovat piráti. Piráti zamořili celé Středozemní moře a neexistovala síla, která by je porazila. Pirátské lodě neoperovaly samy, sdružovaly se do celých flotil, přičemž nejnebezpečnější byli kilikijští piráti. Piráti začali využívat nové typy lodí, které později převzali i Římané. Tyto lodě se nazývaly liburny a hemioli. Jejich rychlost byla pozoruhodná a manévrovací schopnosti byly taktéž výborné. V roce 67 př. n. l. odhlasoval římský senát výpravu proti pirátům, přičemž velitelem této výpravy byl Gnaeus Pompeius Magnus. Tomu se podařilo buď porazit nebo zajmout všechny piráty. Po těchto výpravách se začala ve větší míře využívat lehká plavidla, i když se stále používaly lodě helénské konstrukce (těžká plavidla, na kterých se používaly i katapulty). K další důležité a zároveň rozhodující bitvě, která rozhodla o osudu římské republiky došlo u Actia. V této bitvě se střetl Octavianus (pozdější císař Augustus) se svým rivalem Antoniem. Loďstvu Octaviana velel Marcus Vipsanius Agrippa, jeden z nejlepších římských admirálů (byl také posledním známým Etruskem).. Antonius velel svému loďstvu sám spolu s Kleopatrou. Agrippa měl loďstvo složené z lehkých plavidel, zatímco Antonius měl loďstvo složené z těžkých plavidel. V této bitvě vyhrál Augustus, což dokazuje sílu lehkých plavidel. V době raného císařství bylo zřízeno válečné loďstvo, které sloužilo jako hlavní síla středomoří. Sloužilo k potlačování pirátství, přepravovalo celé armády a doručovalo zprávy. Během této doby neměl Řím žádného nepřítele a nedochází skoro k žádné bitvě. Jediná důležitá bitva byla svedena v roce 323 n. l. a bojovalo zde loďstvo Konstantina a jeho rivala Licnia. V této bitvě zvítězilo Konstantinovo loďstvo, které bylo složeno z lehkých plavidel a bylo v početní nevýhodě. V rozvíjení lodní techniky pokračovala Byzantská říše, která vytvořila loď dromón, jednu z nejlepších lehkých plavidel, která kdy existovala.\n\n\n"}
{"id": "365759", "url": "https://cs.wikipedia.org/wiki?curid=365759", "title": "HC Čerti Ostrov", "text": "HC Čerti Ostrov\n\nHC Čerti Ostrov (celým názvem: Hockey Club Čerti Ostrov, z.s.) je český klub ledního hokeje, který sídlí v Ostrově nad Ohří v Karlovarském kraji. Především se zaměřuje na výchovu hokejové mládeže. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou bílá a červená.\n\nJedná se o klub, který vznikl v roce 2008 a navázal na kroužek ledního hokeje organizovaný při MDDM Ostrov. V krátké historii klubu došlo k dynamickému růstu členské základny a kvalitní prací trenérů i k růstu individuálních dovedností hráčů. \n\nSvé domácí zápasy odehrává na zimním stadionu Ostrov, který byl otevřen v listopadu 2006.\n\n\nZdroj: \n\n\n\nZdroj: \n\n"}
{"id": "365760", "url": "https://cs.wikipedia.org/wiki?curid=365760", "title": "Slepá skvrna", "text": "Slepá skvrna\n\nSlepá skvrna je místo na sítnici, kde zrakový nerv ústí do oční bulvy a ještě není rozvětven na jemná nervová vlákna opatřená elementy citlivými ke světlu. To znamená, že tam nejsou světločivé buňky. Objevil ji fyzik Edme Mariotte v roce 1668. Pobavil tím dvořany Ludvíka XIV. Postavil dva velmože dva metry od sebe a požádal je, aby se dívali jedním okem na jistý bod ležící trochu stranou. Pak se každému z nich zdálo, že jeho protějšek nemá hlavu.\n\nČlověk slepou skvrnu obyčejně nevnímá. Má to dva důvody. První je, že mozek slepé místo obrazu pro každé oko doplňuje pozadím vytvořeným z obrazu v blízkém okolí slepé skvrny tak, že skvrnu nechá splynout s okolím, aby v zorném poli nerušila. Je to podobný případ jako u elektronické retuše skvrn na fotografii (fotomanipulace). Retuš se obvykle provádí kopírováním rozostřené plošky vzaté z blízkého okolí skvrny. Kopíruje se přes samotnou skvrnu, která má zmizet. Že slepou skvrnu mozek při monokulárním vidění jen překrývá a nenahrazuje ji skutečným viděním se lze přesvědčit pomocí praktického testu slepé skvrny, jenž je popsán dole. \n\nDruhým důvodem potlačeného vnímání skvrny je, že slepé skvrny levého a pravého oka jsou v zorném poli člověka každá na jiné straně. Při pohledu oběma očima současně není žádné místo v zorném poli skutečně slepé. Slepá skvrna pravého oka je vykryta vnímáním objektů levým okem a podobně slepá skvrna levého oka je vykryta vnímáním objektů prostřednictvím oka pravého. Proto při testu slepé skvrny je nutné mít zakryté nebo zavřené jedno oko, viz instrukce k provedení testu zde dole.\n\nVezměte bílý list papíru a nakreslete černý bod. Asi 5 cm napravo od něho černý křížek. Zavřete levé oko a pravým se upřeně dívejte na černý bod. Nyní zvedejte list papíru a pomalu jej přibližujte k oku. Přitom neustále sledujte černý bod. Zjistíte, že v určité vzdálenosti papíru od oka přestanete křížek vidět, jeho obraz právě dopadl na slepou skvrnu oka.\n\n"}
{"id": "365762", "url": "https://cs.wikipedia.org/wiki?curid=365762", "title": "Manley Carter", "text": "Manley Carter\n\nManley Lanier Carter (15. srpna 1947 Macon, Georgia, Spojené státy americké – 5. dubna 1991 Brunswick, Georgia) byl americký astronaut, který se zúčastnil letu raketoplánem Discovery.\n\n\nNa podzim roku 1989, kdy bylo Carterovi 42 roků, se dostal do vesmíru na palubě raketoplánu Discovery. Mise STS-33 byla vojenského charakteru a proto byla dosti utajována. Kolegy mu na cestě byla tato čtveřice astronautů: Frederick Gregory, John Blaha, Franklin Musgrave a Kathryn Thorntonová. Vezli sebou špionážní družici typu Magnum a její urychlovací raketu IUS. Krátce po zaujmutí pozice na orbitální dráze kolem naší planety je vypustili. Její ovládání převzala ihned poté armáda. Raketoplán odstartoval na Floridě z rampy 39B na mysu Canaveral, přistál po pěti letových dnech na základně Edwards v Kalifornii. \n\nSonny Carter je registrován jako 221. člověk ve vesmíru s 5 dny strávenými v kosmu. Mise STS-33 byla katalogizována v COSPARu pod číslem 1989-090A.\n\n\n"}
{"id": "365763", "url": "https://cs.wikipedia.org/wiki?curid=365763", "title": "Odlakovač", "text": "Odlakovač\n\nOdlakovač na nehty slouží k odlakovávání nehtů.\n\nJedná se o organické rozpouštědlo na bázi acetonu, ethylacetátu nebo dříve také acetonitrilu. Lak se z nehtů odstraňuje odlakovačem naneseným na vatu. Zakoupit ho lze v drogeriích.\n\n"}
{"id": "365766", "url": "https://cs.wikipedia.org/wiki?curid=365766", "title": "Babočkovití", "text": "Babočkovití\n\nBabočkovití (Nymphalidae) je čeleď celosvětově rozšířených motýlů, která je na světě zastoupena přibližně 5000 druhy (z toho na území Česka se vyskytuje 41 druhů, z nichž už 4 druhy vyhynuly). Babočkovití dosahují rozpětí křídel až 200 mm, ale na území Česka největší pouze 85 mm. Jedná se o nejhojnější čeleď denních motýlů. Motýli mají charakteristické základní kresby na křídlech.\n\nPodčeledi dle BioLib:\n\n"}
{"id": "365772", "url": "https://cs.wikipedia.org/wiki?curid=365772", "title": "Juda", "text": "Juda\n\nJuda ( יְהוּדָה, moderní přepis: \"Jehuda\"; fonetický přepis: \"Jəhûḏā\", „Ten, který chválí“) je hebrejské jméno s variantami \"Judah\", \"Judas\" a \"Jude\". V civilním kalendáři toto jméno není, v katolickém připadá svátek na 28. října spolu s Tadeášem.\n\n\n\n"}
{"id": "365773", "url": "https://cs.wikipedia.org/wiki?curid=365773", "title": "Audioreflektor", "text": "Audioreflektor\n\nAudiorefektor je ultrazvukový směrový zářič, který umožňuje přesné řízení zvukového signálu. Jedná se o nový přístup k tvorbě a distribuci zvuku, který umožňuje pracovat se zvukem podobně jako se světlem. Díky tomuto vynálezu je poprvé v historii možno ovládat a řídit zvuk v jeho šíření a lokalizaci.\nTato technologie nemá nic společného s klasikou koncepcí distribuce zvuku, jak ji dnes známe. \nPrůkopníkem a vynálezcem této technologie je Dr. F. J. Pompei z firmy Holosonic.\n"}
{"id": "365776", "url": "https://cs.wikipedia.org/wiki?curid=365776", "title": "Ondřej I.", "text": "Ondřej I.\n\nOndřej I. Bílý nebo také Katolický (maďarsky: \"I. (Fehér/Katolikus) András/Endre\") (asi 1015 – před 6. prosincem 1060, Zirc) byl uherským králem z mladší větve Arpádovské dynastie. Za své vlády posílil pozici křesťanství ve svém království a podařilo se mu uchránit nezávislost uherského království proti Svaté říši římské.\n\nUherská kmenová společnost neuznávala prvorozenství, místo toho favorizovala věk pro určení pořadí nástupnictví. To udělalo z ostatních mužských členů arpádovské dynastie nebezpečné konkurenty pro úřadujícího krále. Ondřejova větev dynastie dlouho soupeřila se starší větví, ke které patřili Štěpán I. Uherský a jeho otec. V předešlém půlstoletí se rodinná rivalita soustředila většinou na spor mezi pohanstvím a křesťanstvím, představovaným mladší a starší větví. Starší větev vymřela po meči v roce 1038, což otevřelo nové příležitosti pro mladší přeživší větev.\n\nOndřej byl druhým synem vévody Vazula, bratrance Štěpána I., prvního krále Uher. Jeho matka byla pravděpodobně konkubína, dcera člena uherského rodu Tátonyů.\n\nJediný přeživší syn krále Štěpána Emeric byl 2. září 1031 zabit divočákem při lovu. Král chtěl pojistit pozici křesťanství v polorozvráceném království; z toho důvodu plánoval jmenovat svého synovce Petra Orseola, syna benátského dóžete, svým nástupcem. Vévoda Vazul, který byl považován za ctitele pohanských zvyků, se zúčastnil konspirace s cílem zabít krále. Atentát se nezdařil. Vazul byl oslepen, do uší mu bylo nalito roztavené olovo a jeho tři synové byli vyhnáni do exilu.\n\nNejprve prchli do Čech a pokračovali do Polska, kde se Béla oženil s Ryksou z dynastie Piastovců. Ondřej a Levente se pravděpodobně cítili zastíněni svým bratrem, pokračovali v cestě a usídlili se v Kyjevě. Preláti, vedení biskupem Gerardem ze Csanádu, se rozhodli povolat Vazulovy syny zpět do Uher a napsali jim dopis. V době, kdy se Ondřej a Levante vrátili do Uher, rozpoutalo se obrovské bogomilské povstání. Oba bratři vytvořili v Abaújváru alianci s pohanskými rebely, kteří je přijali jako své vůdce. Petr Orseolo se pokusil uprchnout na dvůr císaře Jindřicha III., ale byl uvězněn a oslepen a vykastrován.\n\nOndřej byl korunován roku 1047. Pokračoval v politice christianizace, po korunovaci potvrdil dekrety krále Štěpána a pozval do Uher cizí kněze, protože bogomilové zabili několik členů křesťanských duchovních.\nVztahy se Svatou říší římskou zůstaly napjaté, protože Petr Orseolo byl nejenom blízkým spojencem císaře Jindřicha III., ale také vazalem Svaté říše římské. Ondřej poslal k císařskému dvoru diplomaty s nabídkou, že bude akceptovat císařovu nadřazenost, ale císař smír odmítl; proto se Ondřej musel začít připravovat na hrozící válku. Roku 1048 pozval ke svému dvoru mladšího bratra Bélu.\n\nBratrovi daroval knížecí úděl, který se skládal z Nitranska a Biharska.Zároveň určil Bélu svým nástupcem, protože mu první manželka stále nedala dědice.\nV roce 1051 podnikl Jindřich III. útok na Uhry, ale císařské vojsko bylo poraženo v kopcích Vértes, zatímco císařská flotila byla donucena na základě zfalšovaného listu k návratu. Koncem roku jednal mezi vládci opat Hugo z Cluny, ale císař opět odmítl mír přijmout. Další rok vedl císař svoji flotilu proti pohraničnímu hradu v Prešpurku (Bratislavě), ale díky diverzní akci obránců, kteří potopili císařské lodě, se Uhry říšskému nájezdu opět ubránily. V tomto období se pokusil papež Lev IX. zprostředkovat mír, ale císař opět nepřijal. Po odchodu císařských vojsk Ondřej vytvořil v roce 1053 alianci s bavorským vévodou Konrádem II., který podporoval císařskou opozici. V roce 1055 založil Ondřej na březích Balatonu benediktýnské opatství Tihany a dosadil tam konvent ortodoxních jeptišek.\n\nZřejmě roku 1053 se Ondřejovi v druhém manželství konečně narodil vytoužený syn, jehož matkou byla Anastázie, dcera kyjevského velkovévody Jaroslava. Roku 1058 se Ondřej I. pokusil zajistit nástupnictví své krve tím, že nechal ve Stoličném Bělehradě korunovat svého pětiletého syna Šalamouna.\nNečekaná korunovace porušila předchozí domluvu a zkazila dosud dobré bratrské vztahy. Nespokojený Béla opustil královský dvůr a odešel do své země. V září 1058 se Ondřej v tu dobu již ochrnutý po mrtvici osobně setkal na Moravském poli s novým německým králem Jindřichem IV. Uzavřeli mírovou smlouvu stvrzenou zásnubami Šalamouna a Jindřichovy sestry Judity Švábské.\n\nPo dosažení míru s říší se Ondřej snažil přesvědčit Bélu, aby se smířil s Šalamounem na uherském trůně. Béla se nechtěl vzdát nároku na korunu a proto se v roce 1059 rozhodl hledat pomoc u svého švagra Boleslava Smělého. Ondřej poslal rodinu do Rakouska a připravil se na válku, ačkoliv byl tak nemocný, že nebyl ani schopen chodit. Na jaře 1060 vpadl Béla s polským vojskem do Uherska. Vojska obou bratrů se střetla v bitvě u řeky Tisy, ze které Béla i přes Ondřejovy posily z říše, odešel jako vítěz. Ondřej se spolu s míšeňským markrabětem Vilémem snažil utéct do Německa, ale Bélovi vojáci je chytili u Mošenského hradu, kde Ondřej v Thébském průsmyku spadl z koně. Byl odvezen do Zircu, kde krátce nato zemřel. Byl pohřben v opatství Tihany.\n\nVévoda Béla byl 6. prosince 1060 korunován uherským králem a pokračovaly další boje o uherské království.\n\n"}
{"id": "365782", "url": "https://cs.wikipedia.org/wiki?curid=365782", "title": "ExFAT", "text": "ExFAT\n\nexFAT (, někdy označovaný jako FAT64) je proprietární souborový systém. Poprvé jej představila společnost Microsoft v listopadu 2006; v lednu 2009 si jej nechala patentovat.\n\nexFAT je vhodný hlavně pro flash disky, očekává se nebo již započala implementace též pro vyměnitelná paměťová média jako např. vysokokapacitní paměťové karty (SDXC) nebo SSD disky.\n\nVyužití exFAT nachází tam, kde stávající souborové systémy přestávají stačit nárokům na ukládání souborů (zejména co do kapacity, ale i počtu souborů, velikosti clusterů), přináší i několik nových funkcí (přidělování nového místa, transakce). V několika ohledech mu konkuruje systém NTFS, který taktéž vyhovuje nárokům vysokokapacitních úložných prostorů a data ukládá do struktury B+ strom, která oproti prosté tabulce u exFAT vykazuje lepší výkon při hledání fragmentovaných souborů. NTFS je ale značně složitější na implementaci, a lze obecně říci, že zatímco NTFS má nejlepší využití v „pracovních“ harddiscích s operačním systémem, exFAT bude zase vhodnější pro disky a média pro archivaci většího množství souborů, které se v něm příliš často nepřepisují. exFAT je tedy navrženo jako souborový systém s podporou velké kapacity a současně jednoduché implementace, což s výhodou využijí různá elektronická zařízení (digitální fotoaparáty, MP3 přehrávače, smartphony, …) pro jeho podporu.\n\nVýhody oproti systému FAT a FAT32 jsou: \n\n\n\nJako první paměťová karta s tímto formátem byla SDXC od společnosti Pretec s kapacitou 32 GiB, vyrobená v březnu 2009 jako prototyp. Na trh se dostaly až o několik měsíců později a v roce 2010 i ve verzi s 64 GiB. První čtečky SDXC představily až v únoru 2010 firmy Elecom a Panasonic.\n\n\n"}
{"id": "365783", "url": "https://cs.wikipedia.org/wiki?curid=365783", "title": "Werneuchen", "text": "Werneuchen\n\nWerneuchen je obec v německém spolkovém státě Braniborsko, leží východně od Berlína.\n\nSousední obce: Ahrensfelde, Bernau bei Berlin, Biesenthal, Altlandsberg, Panketal a Prötzel.\n\nČásti obce:\n"}
{"id": "365785", "url": "https://cs.wikipedia.org/wiki?curid=365785", "title": "Šídlice", "text": "Šídlice\n\nŠídlice (Anisozygoptera) jsou malým reliktním podřádem hmyzího řádu vážek (Odonata). Tento podřád byl nejvíce rozšířen v druhohorách. Dnes přežívají už jen dva druhy ve východní Asii (Japonsko, Himálaj). Tvoří přechod mezi motýlicemi a šídly. Mají odlišné přední a zadní křídlo jako šídla, zatímco křídelní žilnatinou připomínají spíš motýlice. Nymfy připomínají spíš šídla.\n\n"}
{"id": "365790", "url": "https://cs.wikipedia.org/wiki?curid=365790", "title": "Seznam souborových systémů", "text": "Seznam souborových systémů\n\n\n\n\n"}
{"id": "365791", "url": "https://cs.wikipedia.org/wiki?curid=365791", "title": "Chu Ťia", "text": "Chu Ťia\n\nChu Ťia (25. července 1973 Peking) je známý čínský disident a aktivista upozorňující na porušování lidských práv a ničení životního prostředí v Číně. Za svou činnost byl v říjnu 2008 oceněn Sacharovovou cenou.\n\nV roce 2000 Chu Ťia zanechal studia na Pekingské univerzitě a začal se věnovat upozorňování na porušování práv rolníků a nemocných AIDS.\n\nOd 17. února 2006 do března 2007 byl držen v domácím vězení ve svém pekingském bytě. Byl hlídán 24 hodin denně policisty v civilu, kteří mu neumožnili opustit byt a současně sledovali jeho ženu. Z tohoto období pochází dokumentární film \"Prisoners in Freedom City\", který zaznamenává průběh sledování.\n\nByl také kritikem přípravy olympiády v Pekingu, kterou měli připravovat lidé mající na svědomí potlačování lidských práv. Před začátkem olympiády byl v prosinci 2007 zatčen a následně v dubnu 2008 odsouzen „za protistátní činnost“ na tři a půl roku vězení. Jeho manželka Ceng Ťin-jen (*1983), disidentka a známá čínská blogerka, s dcerou jsou drženy v domácím vězení.\n\n\n"}
{"id": "365792", "url": "https://cs.wikipedia.org/wiki?curid=365792", "title": "Walter Becker", "text": "Walter Becker\n\nWalter Carl Becker (20. února 1950, Queens, New York – 3. září 2017) byl americký hudebník a producent. Proslul jako spoluzakladatel, kytarista, basista a polovina dua, které tvořilo rockovou kapelu Steely Dan.\n\nBecker vyrostl ve Westchester County a Forest Hills a je absolventem Stuyvesantské střední školy na Manhattanu (ročník 1967). Poté, co začal hrát na saxofon, přešel ke kytaře a dostal lekce z techniky blues od souseda Randyho Wolfeho, který (pod jménem Randy California) hrál s Jimim Hendrixem a brzo založil kapelu Spirit.\n\nSvého dlouholetého hudebního partnera a druhou polovičku Steely Dana, Donalda Fagena, potkal na Bardově univerzitě v Annandale on Hudson ve státě New York. Becker a Fagen spolu v současné době známým hercem a komikem Chevy Chasem vytvořili univerzitní kapelu známou jako The Leather Canary. V té době nazýval Chase skupinu \"kapela špatného jazzu\". Raná kariéra Beckera a Fagena zahrnovala také štaci pod pseudonymy Jay and the Americans a počátkem 70. let začali psát popové písně, předtím než vytvořili kapelu Steely Dan.\n\nSteely Dan se rozpadla v roce 1981 a poté se Becker přestěhoval na Havaj a začal kariéru nahrávacího producenta. Produkoval různé umělce, např. Rickie Lee Jonese, China Crisis a Michaela Frankse. Becker je v současné době oceňován jako jeden z pěti členů China Crisis, kteří jsou na obalu jejich alba z roku 1985 nazvaného \"Flaunt the Imperfection\", které rovněž produkoval. Také produkoval stopy na jejich albu z roku 1989 \"Diary of a Hollow Horse\", ačkoliv na této nahrávce není uváděn jako člen kapely.\n\nBecker se vrátil krátce ke spolupráci s Fagenem na debutovém albu americké zpěvačky, bývalé modelky, Rosie Velové. Jejich partnerství vyústilo v polovině 90. let, když podnikli v roce 1993 turné pod jménem Steely Dan, a Becker v tomtéž roce také produkoval Fagenovo album \"Kamakiriad\". Na oplátku byl Fagen koproducentem Beckerova pozdního sólového debutového alba \"11 Tracks of Whack\".\n\nV roce 2000 se Becker a Fagen opět spojili a vytvořili první studiové album Steely Danu za poslední dvě desetiletí, \"Two Against Nature\", které vyhrálo cenu Grammy za album roku. V roce 2003 následovalo \"Everything Must Go\".\n\nBecker byl v roce 2007 uveden do hudební síně slávy na Long Islandu. Jeho druhé sólové album, \"Circus Money\", vyšlo 10. června 2008.\n\n\nBecker v roce 1987 produkoval norský singl Fra Lippo Lippiho nazvané \"Angel\", stejně jako album China Crisis z roku 1985 nazvané \"Flaunt the Imperfection\". V roce 2005 Becker koprodukoval a hrál na basovou kytaru na albu Krishny Das nazvaném \"All One\". Na albu \"Tough on Crime\" Rebeccy Pidgeon z roku 2005 hrál Becker sólovou kytaru u titulní písně. Album Madeleine Peyrouxové z roku 2006 nazvané Half the Perfect World obsahuje singl \"I'm All Right\", který Becker napsal spolu s Peyrouxovou a produkoval spolu s Larry Kleinem.\n\nV roce 2001 získali jak Becker, tak Fagen, čestný doktorát z hudby od Hudební univerzity v Berklee. Oba převzali cenu osobně.\n\n"}
{"id": "365794", "url": "https://cs.wikipedia.org/wiki?curid=365794", "title": "Albalate de Cinca", "text": "Albalate de Cinca\n\nAlbalate de Cinca je obec ve Španělsku.\n\nLeží v provincii Huesca, v Aragonii.\n\n"}
{"id": "365796", "url": "https://cs.wikipedia.org/wiki?curid=365796", "title": "Visa Waiver Program", "text": "Visa Waiver Program\n\nVisa Waiver Program (VWP) je program Spojených států amerických, který umožňuje občanům některých zemí vycestovat do USA za účelem turistiky nebo obchodu po dobu nepřesahující 90 dnů bez nutnosti vyřízení víza. Země, které jsou členy tohoto programu pak mají vysoký Index lidského rozvoje a jsou chápány jako vyspělé země.\n\nTento program byl poprvé představen v roce 1986. V listopadu 2006 byl představen tzv. \"Electronic Travel Authorization\", který by umožňoval cestujícímu poskytnout více informací o jeho cestě do USA. Následně by mu pak byla elektronicky i doručena odpověď, zda může do USA vycestovat. Inspirací pro tento program je tzv. \"Electronic Travel Authority\", jenž už je úspěšně používán řadu let v Austrálii. V říjnu 2008 prezident Bush oznámil, že tento program bude rozšířen o Českou republiku, Estonsko, Jižní Koreu, Maďarsko, Litvu, Lotyšsko a Slovensko. Občané těchto zemí pak od 13. listopadu 2008 přestali potřebovat k cestě do USA vízum, 30. prosince téhož roku byla do programu zařazena Malta. K 5. dubnu 2010 bylo do programu zařazeno Řecko.\n\nAby mohl člověk vycestovat do USA v rámci tohoto programu, pak musí být občanem země, která je členem programu. Osoby s trvalým pobytem se do tohoto programu nepočítají.\n\n\n\n\n\nÚčast na tomto programu může být kdykoli zrušena. Obvykle se to stává v případech, kdy americká strana cítí, že občané dané země porušují pravidla VWP (pracují bez povolení, zůstávají na území USA delší dobu než to VWP povoluje). Například Argentina byla v roce 2002, během velké finanční krize, ze seznamu vyškrtnuta jako opatření před případnou vlnou nelegálních přistěhovalců v rámci programu VWP. To samé v roce 2003 postihlo i Uruguay.\n\nSlovinsko bylo první ze zemí EU přistoupivší k 1. květnu 2004, jejíž občané byli oprávněni cestovat do USA bez víz.\n\nCestující v rámci VWP musí mít:\n\nKaždý cestující musí mít svůj vlastní pas, takže například děti nemohou být zapsány v pase svých rodičů, ale musí cestovat se svým pasem.\n\nPasy musí mít tyto náležitosi:\n\n\nK tomu, aby člověk mohl cestovat pod VWP musí splnit i tyto podmínky:\n\nPokud osoba nesplňuje výše uvedené podmínky, je nucena si požádat o vízum na příslušném americkém velvyslanectví.\n\nOsoba rovněž musí být pojištěna po celou dobu pobytu na území USA.\n\nOd ledna 2009 jsou všichni cestující v rámci programu VWP nuceni vyplnit online formulář, na jehož základě jim buďto bude nebo nebude cesta do USA umožněna. Toto opatření bylo oznámeno 3. června 2008 a má za úkol podpořit bezpečnost USA.\n\nSchválená registrace je platná po 2 roky, nebo do doby vypršení platnosti pasu, a opravňuje k neomezenému počtu vstupů jakýmikoliv legálními cestami po celou dobu svojí platnosti. I přes vyplnění online dotazníku a kladné odpovědi, poslední slovo, zda bude cestujícímu umožněn vstup na území USA má úředník CBP.\n\nVšichni cestující, kteří přijíždějí do Spojených států (jak s vízem tak i cestující v rámci VWP s povolením ESTA), musí také vyplnit formulář I-94, který obsahuje informace o příjezdu a odjezdu do USA a také formulář CBP (Celní deklarace). Oba formuláře zpravidla obdrží od palubního personálu v letadle či na lodi.\n\nV případě, že konečná destinace cesty nejsou Spojené státy americké, ale na tomto území například přestupujete, je nutné si povolení ESTA taktéž zařídit. Při přestupu zkontroluje úředník CBP povolení a všechny náležité doklady, jako při cestě na americké území. Pokud jsou účelem cesty služební povinnosti, je nutné si i pro přestup na americkém území vyřídit vízum.\n"}
{"id": "365800", "url": "https://cs.wikipedia.org/wiki?curid=365800", "title": "Newton OS", "text": "Newton OS\n\nNewton OS byl operační systém používaný PDA Apple Newton vyráběným v letech 1993 – 1997 společností Apple Inc.. Byl kompletně napsán C++ a ořezaný a optimalizovaný pro co nejmenší náročnost výkon a efektivní využití paměti. Obdobně jako první Apple Macintosh měl některé aplikace nahrané přímo v paměti ROM pro ušetření místa pro programy uživatele.\n\nSystém se přestal vyvíjet s ukončením výroby Newtonů.\n\nSystém mimo jiné obsahoval některé vlastnosti, které se na Macintoshích objevily až s příchodem Mac OS X, například rozpoznávání psaní rukou.\n\n\nNewton OS používá aplikace v C++ spolu s uživatelsky přátelským jazykem NewtonScript. Tyto aplikace jsou uloženy v balíčcích. NewtonScript je stejně snadný jako AppleScript a obsahuje několik funkcí, které ho tvoří mnohem schopnější než AppleScript.\n\n\n"}
{"id": "365808", "url": "https://cs.wikipedia.org/wiki?curid=365808", "title": "Adam Václav Michna z Otradovic", "text": "Adam Václav Michna z Otradovic\n\nRytíř Adam Václav Michna z Otradovic (asi 30. června 1600, Jindřichův Hradec – 16. října 1676, Jindřichův Hradec ) byl český raně barokní básník, hudební skladatel, sbormistr a varhaník. Jeho jméno je známo též ve zjednodušené formě Adam Michna a on sám podepisoval svá díla jako \"Adamus Wenceslaus Michna de Ottradowicz\". Byl jedním z nejvýznamnějších českých skladatelů a básníků 17. století, iniciátorem rozmachu české barokní hudební kultury a stal se inspirací mnoha dalších generací skladatelů pro rozvoj tradice české národní hudby.\n\nAdam Michna pocházel ze staré, i když nepříliš významné aristokratické rodiny vladyků, a jeho šlechtický titul byl rytíř. Jeho otec Michal Michna byl rovněž varhaníkem a jak bylo v jejich rodině tradicí, též trumpetistou. Ve druhé dekádě 17. století bylo zásluhou kancléře Viléma Slavaty obnoveno literátské bratrstvo, a tato skutečnost, spolu s aktivitou místní jezuitské koleje, přispěla významně k rozvoji kulturního života v regionu. Adam Michna se stal vůbec prvním frekventantem školy Řádu Tovaryšstva Ježíšova, kde studoval v letech 1611–1612 a 1615–1617. Mnoho Michnových skladeb bylo později tisknuto právě jezuity v jejich pražském nakladatelství. Úpadek všeho národního života po bitvě na Bílé hoře, a zvláště také pokleslost umění, se jej bolestně dotýkaly a povzbudily ho k napsání jeho nejslavnějších děl. O jeho osobním životě víme málo, pouze skutečnost, že byl dvakrát ženat. Nemáme žádné zprávy o jeho potomcích. Kromě svých profesí uměleckých provozoval též obchod s vínem, byl velmi váženým občanem a majitelem domu ve městě.\n\nV roce 1633 se Michna stal varhaníkem a sbormistrem proboštského chrámu v Jindřichově Hradci a tyto funkce vykonával téměř po celý život. Stal se též členem zmíněného literátského bratrstva a po konci třicetileté války i místní mariánské družiny Výrazně přispěl k aktivitám místního hudebního života. V roce 1673 založil Nadaci pro výchovu mladých hudebníků a odkázal jí také část svého jmění. Zemřel v roce 1676.\n\nAdam Michna byl velmi plodným skladatelem, nicméně zdaleka ne všechny jeho skladby se zachovaly do dnešní doby. Známe 230 jeho kompozic, soustředěných do pěti sbírek, tří českých a dvou latinských. Jeho tvůrčí aktivita byla soustředěna především na hudbu duchovní. Nejznámějšími jsou jeho tři cykly hymnických skladeb, Česká mariánská muzika, Loutna česká a Svatoroční muzika. Komponoval vokální a vokálně-instrumentální hudbu s vlastními básnickými texty. Napsal mnoho českých duchovních písní, z nichž některé, především písně vánoční, jsou oblíbené dodnes. K nim patří např. „Vánoční noc“, známá spíše jako Chtíc, aby spal, která je v Česku i dnes jednou z nejčastěji hraných koled. Je pravděpodobné, že Michna velmi dobře znal raně barokní italské kompoziční techniky a některé jeho práce nesou i známky reminiscence renesančního období.\n\nHudební odkaz Adama Václava Michny lze rozdělit do dvou částí:\n\nDuchovní hudba na latinské liturgické texty. Je melodicky velmi nápaditá a členitá, využívá polyfonie a je psána většinou pro varhany, smyčcové nástroje a dechové nástroje. Vokální party jsou založeny na kontrastu mezi barevnými odstíny sólových a sborových hlasů.\n\n\nPísňová tvorba, což jsou převážně homofonické hymny a písně s vlastními českými texty, koncipované jako hudebně aranžovaná poezie.\n\n\nV únoru 2014 nalezl muzikolog Petr Daněk v historické knihovně Vlastivědného muzea ve Slaném kompletní houslový part \"Loutny české\". Tímto objevem se podařilo zrekonstruovat lépe doprovod k písním a doplnit instrumentální ritornely, které písně spojovaly.\n\nPoprvé byla \"Loutna česká\" v rekonstruované podobě provedena dne 23. prosince 2014 orchestrem Ensemble Inégal pod vedením Adama Viktory a to v rámci koncertního cyklu \"České hudební baroko - objevy a překvapení\". Koncert proběhl v Rytířském sále Velkopřevorského paláce v Praze.\n\nMichnova poezie je založena na zvukomalbě řeči, rýmech a na metaforické povaze textu. Jeho slovní obrazotvornost je velmi imaginativní a emocionálně bohatá. Jeho oblíbenými tématy jsou vnitřní osobní souboj Boha a ďábla v člověku, pohybující se od ideálních obrazů ráje na jedné, až k děsivým pekelným mukám na druhé straně, charakteristické specifickou noblesou vyjadřování (i když mnohdy s užitím vysloveně lidového jazyka), filosofickým nadhledem, občas obohaceny jemným humorem, prozrazujícím kritický, avšak tolerantní pohled na společnost. Dalšími tématy jsou malebné obrazy přírody a oslavné duchovní písně. Seznam jeho básní je prakticky totožný se sbírkami písní, uvedenými výše.\n\n\"...Michnova genialita spočívá v jeho brilantních rytmických strukturách. Jeho dílo je charakteristické vytříbeným smyslem pro variace a komplexní stavbu skladby, s rytmickými figurami, které se často mění ze tříčtvrťového do dvoučtvrtinového taktu v jedné jediné skladbě. Mistrovské ovládání rytmu a šíře a bohatost škály hudebních barev ho staví na špičku tehdejší hudební produkce. Michna je pro Čechy stejně důležitý jako Heinrich Schütz pro Němce či Claudio Monteverdi pro Italy...\" \n\n\n\n\n"}
{"id": "365815", "url": "https://cs.wikipedia.org/wiki?curid=365815", "title": "Belleville Bulls", "text": "Belleville Bulls\n\nBelleville Bulls byl kanadský juniorský klub ledního hokeje, který sídlil v Bellevillu v provincii Ontario. V letech 1981–2015 působil v juniorské soutěži Ontario Hockey League (dříve Ontario Hockey Association). V roce 2015 byli Bulls přestěhování do Hamiltonu v Ontariu. Své domácí zápasy odehrával v hale Yardmen Arena s kapacitou 4 400 diváků. Klubové barvy byly černá, červená, zlatá a bílá.\n\nNejznámější hráči, kteří prošli týmem byly např.: Radim Bičánek, Marty McSorley, Branislav Mezei nebo Jason Spezza.\n\n\nZdroj: \n\n\n\n"}
{"id": "365819", "url": "https://cs.wikipedia.org/wiki?curid=365819", "title": "Železniční trať Studénka–Veřovice", "text": "Železniční trať Studénka–Veřovice\n\nŽelezniční trať Studénka - Veřovice (v jízdním řádu pro cestující je uvedená v tabulce označené číslem 325, do roku 1998/1999 byla uvedená v tabulce označené číslem 304) je jednokolejná železniční trať, propojující hlavní trať Česká Třebová - Přerov - Bohumín s hlavní tratí Ostrava - Valašské Meziříčí. Trať vede malebnou krajinou přírodního parku Podbeskydí. Trať je zde kategorizována jako regionální dráha. Trať je dlouhá 27 km.\nPo trati jezdí pravidelné osobní vlaky (v nepravidelném taktu) Českých drah v celém úseku a nákladní vlaky různých dopravců. Trať je začleněna do systému Esko v Moravskoslezském kraji jako linka osobních vlaků S8.\n\nProvozování dráhy na této trati zajišťuje Správa železnic.\n\nTrať byla vybudována ve dvou etapách od 19. prosince 1881 do 25. července 1896. Na trati na úseku Studénka - Štramberk byl provoz zahájen 19. prosince 1881 a na úseku Štramberk - Veřovice byl provoz zahájen 25. července 1896.\n\nDále na tuto trať navazuje Trať 270 (Bohumín - Ostrava - Přerov - Olomouc - Zábřeh na Moravě - Česká Třebová - (Praha)) + větev do Mošnova, následuje Trať 279 (Studénka - Bílovec) a nakonec Trať 323 (Ostrava hlavní nádraží - Frýdek-Místek - Frýdlant nad Ostravicí - Valašské Meziříčí).\n\nZajímavostí na této trati je, že trať byla dvakrát přeložena do nové polohy ve dvou úsecích. Prvním přeloženým úsekem je úsek Studénka - Sedlnice přeložený v roce 1959 v rámci výstavby Letiště Leoše Janáčka Ostrava. Druhým přeloženým úsekem je úsek Příbor - Kopřivnice zastávka přeložený v roce 1979 v rámci výstavby továrny Tatra. Viz průběh trati v pravém sloupečku.\n\nZa stanicí Studénka se nachází několik mostů přes řeku Odru a její zátopové oblasti. Mosty jsou propojeny náspy. Celková délka soustavy mostů byla téměř 200 m. Za mosty vedla dráha na hrázi mezi rybníky Kačák a Kotvice. Za rybníky následovalo prudké stoupání, které mělo protisměrné oblouky (esíčka). Proto se často ze Studénky používal postrk, aby vlak toto stoupání vyjel. Na konci stoupání byl přejezd a nedaleko něj byla zastávka Albrechtičky. Po několika kilometrech byla zastávka Sedlnice. Zastávka se změnila na stanici až v roce 1911 (v tomto roce byla postavená nádražní budova), aby se zvýšila propustnost tratě. Po roce 1959 se stanice stala součástí letiště Mošnov, nádraží bylo využíváno jako vlečka k letišti. Byly zde vybudovány zařízení pro stáčení leteckého paliva z cisteren. Trať směrem na Studénku byla zlikvidována, protože překážela stavbě letiště. Koleje zůstaly jen na soustavě mostů. Za posledním z nich bylo zarážedlo. Tyto koleje byly zlikvidovány v roce 2014. \n\n\n\n"}
{"id": "365820", "url": "https://cs.wikipedia.org/wiki?curid=365820", "title": "Darmoděj a další", "text": "Darmoděj a další\n\nDarmoděj a další (1995) je druhé studiové album Jaromíra Nohavici. Ten se rozhodl, že své první album \"Darmoděj\" (1988) nebude vydávat v reedici na CD a místo toho natočí stejné písničky znovu ve studiu. Album, které obsahuje 15 autorských písní, nahrál sám s kytarou ve studiu u Karla Plíhala. Výběrem písní se však s \"Darmodějem\" zcela neshoduje, chybí zde \"Ahoj slunko\", \"Husita\" a \"Ukolébavka pro Kubu a Lenku\", která vyšla rok předtím na albu \"Tři čuníci\". Jsou zde však jiné písně z 80. let, které na \"Darmodějovi\" nevyšly (\"Mladičká básnířka\", \"Robinzon\", \"Zatímco se koupeš\", \"Svátky slunovratu\", \"Na dvoře divadla\" a \"Bláznivá Markéta\"). Album vyšlo s podobným bookletem jako \"Darmoděj\", na titulu je použita stejná fotografie Jaromíra Nohavici od Karla Prokeše.\n\n\nAlbum vyšlo v reedici v roce 2007 v rámci \"Boxu 4 CD\".\n\n"}
{"id": "365823", "url": "https://cs.wikipedia.org/wiki?curid=365823", "title": "Francisco de Orellana", "text": "Francisco de Orellana\n\nFrancisco de Orellana (narozen mezi lety 1490–1511 Trujillo, Španělsko – listopad 1546 v povodí Amazonky) byl španělský dobrodruh a conquistador, který v roce 1541 dal jméno řece Amazonce podle bájného národa Amazonek. Byl přítelem (a snad i příbuzným) conquistadora Francesca Pizarra. Založil město Guayaquil v Ekvádoru. Zemřel během své druhé výpravy do povodí řeky Amazonky.\n\nSpolu s Franciscem Pizarrem se účastnil dobytí Peru, později se přidal na stranu Pizarrova nejmladšího bratra Gonzala Pizarra, který se v roce 1541 vypravil z Quita, aby na východě hledal bájnou zlatou zemi Eldorado. Expedice dospěla do povodí Amazonky u  řeky Napo. Na konci roku 1541 byl Orellana poslán s 57 muži pro potraviny po proudu řeky Napo na lodi kterou vystavěli. Teprve po proplutí několika set kilometrů se oddíl dostal do obydlených končin na řece Amazonce, kde postavili druhou loď. Při další plavbě si opatřovali potraviny olupováním domorodých Indiánů, s nimiž často docházelo k bojům. Za soutokem s Rio Negro se prý dostali do boje s kmenem vedeným ženami, což na něho zapůsobilo tak, že dal řece název \"Rio das Amazonas\" (řeka Amazonek). Po 172 dnech plavby, v srpnu 1542 dorazili k ústí řeky Amazonky, kde obě lodě opravili. V září pak pokračovalo podél pobřeží k ostrovu Isla de Margarita při pobřeží Venezuely, kde byla první španělská sídla.\n\nTouto plavbou byl již krátce po objevení Jižní Ameriky poznán největší tok světadílu od pramenů až k ústí a prakticky dokázáno, že na rovníku měří šíře kontinentu několik tisíc kilometrů. Orellana rovněž zjistil, že \"Sladké moře\" objevené Vincentem Pinzónem, je ústím Amazonky. Po návratu do Španělska získal od koruny právo na kolonizaci objevených zemí.\n\nV roce 1544 se znovu vrátil na 4 lodích k ústí řeky Amazonky, z nichž pouze 2 lodě dosáhly cíle. Pokusil se proniknout proti proudu, kde znovu hledal bájné Eldorado, avšak krátce poté zemřel, stejně jako většina jeho mužů, na zimnici.\n\n\n"}
{"id": "365824", "url": "https://cs.wikipedia.org/wiki?curid=365824", "title": "Gaston de Chasseloup-Laubat", "text": "Gaston de Chasseloup-Laubat\n\nGaston de Chasseloup-Laubat (7. června 1866, podle jiných zdrojů 1867 Paříž – 20. listopadu 1903, Le Cannet) byl francouzský šlechtic a automobilový závodník.\n\nGaston de Chasseloup-Laubat v roce 1895 koupil parní vůz firmy \"Trépardoux & Cie.\" z Paříže, předchůdce firmy De Dion-Bouton, a účastnil se s ním několika „jízd spolehlivosti“ v pionýrské éře automobilismu. V počátcích automobilových závodů patřil mezi přední jezdce, jeho největším úspěchem je vítězství v závodě Marseille–La Turbie, jednom ze tří podniků Grand Prix Francie v roce 1897 a třetí místo v 2172 kilometrů dlouhém etapovém závodě \"Tour de France\" o dva roky později. Zatímco první závod absolvoval ve voze De Dion-Bouton, druhý jel s vozem Panhard & Levassor. \n\nFrancouzský šlechtic byl také prvním člověkem, který zajel se silničním vozidlem zaznamenaný rychlostní rekord: 18. prosince 1898 v soutěži vypsané týdeníkem \"La France Automobile\" projel s elektromobilem Jeantaud v Achères kilometr s letmým startem za 57 sekund průměrnou rychlostí 63,13 km/h. O měsíc později 17. ledna opět v Achères hodnotu rekordu zvýšil na 66,65 km/h, stalo se tak v prvním ze série duelů s belgičanem Jenatzym. O deset dní později jel Camille Jenatzy rychlostí 80,35 km/h.\n\nChasseloup-Laubat svůj výkon v duelu 4. března 1899 zlepšil na 92,16 km/h. Svými výkony si získal přezdívku \"Elektrický hrabě\". Tento jeho rekord 29. dubna 1899 ve vlastnoručně postaveném elektromobilu La Jamais Contente („Věčně nespokojená“) překonal opět Camille Jenatzy, který jako první člověk na světě překonal hranici 100 km/h (105,3 km/h).\n\nHrabě Gaston de Chasseloup-Laubat zemřel v Le Cannet u Cannes 20. listopadu 1903 po dvouleté nemoci.\n\n"}
{"id": "365831", "url": "https://cs.wikipedia.org/wiki?curid=365831", "title": "Epidexipteryx", "text": "Epidexipteryx\n\nEpidexipteryx byl malým maniraptorním dinosaurem, který žil v období před zhruba 152 až 168 miliony let (na přelomu jury a křídy) na území dnešní Číny.\n\nByl popsán v roce 2008 podle dobře zachované nekompletní kostry. Součástí této fosílie byly také pernaté struktury, vytvářející u živého tvora jednoduché opeření. Zajímavostí jsou dlouhá \"ocasní\" pera, která zřejmě sloužila k imponování při pářícím chování. Tento druh byl dlouhý pouze kolem 25 až 30 cm a vážil zhruba jen 220 gramů (podle jiného odhadu 470 gramů), patřil tedy k nejmenším známým dinosaurům vůbec. Je jedním ze zhruba 20 dnes známých opeřených dinosaurů.\n\nS publikací objevu se pojí menší skandál. Místo řádné publikace byl rukopis studie koncem září 2008 zveřejněn na předpublikačním webovém portálu. Dostal se tedy k veřejnosti zhruba o měsíc dříve, než byl publikován oficiálně (23. října).\n\nEpidexipteryx byl nelétavý, zuby byly poněkud zahnuté dopředu, aby mohl vytahovat larvy hmyzu ze stromů. Přední končetiny měl bez letek, ale měl dlouhé prsty jako ksukol a používal je podobným způsobem, ale bez poklepávání prstem do stromů.\n\nEpidexipteryx se vyskytuje v druhém dílu seriálů Planet Dinosaur v epizodě \"Feathered dragons\". Zde je zobrazován jako kořist pro většího teropoda sinraptora a svými ocasy se snaží zastrašit jiné zástupce svého druhu.\n\n"}
{"id": "365832", "url": "https://cs.wikipedia.org/wiki?curid=365832", "title": "Elektronický sport", "text": "Elektronický sport\n\nElektronický sport (esport, progaming) je soutěžní klání hráčů počítačových her. Soutěží se formou hry pro více hráčů v různých turnajích a ligových soutěžích, které mají stanovená pravidla hry. Elektronický sport je možné provozovat na všech populárních platformách – PC, XBOX a Playstation. Většina států, jejich sportovní svazy, Evropská unie a veřejnost dosud neuznaly kompetitivní hraní počítačových her jako sport.\n\nSamotný vývoj elektronického sportu lze pozorovat souběžně s rozvojem počítačových her. První náznaky kompetitivního hraní jsou známy již v dobách arkádových her po roce 1980 na počítačích Atari. Další velká vlna přišla s rozvojem počítačových sítí v systému Unix, který položil základ pro internetové hraní počítačových her. Pro PC hraní bude nejdůležitější nástup hry Doom a Quake. Právě tyto položily pevné základy a stály u nadcházejícího rozmachu elektronického sportu. Například Quake je hlavní hrou populárního turnaje QuakeCon v americkém Dallasu, kde se již od roku 1996 setkávají hráči této hry a soutěží o hodnotné ceny.\n\nKe konci 90. let po celém světě vznikaly první velké mezinárodní turnaje. Mezi nejznámější patří \"Cyberathlete Professional League\", kterou založil Angel Munoz a spustil boom nového průmyslového odvětví. Soutěž, která se odehrávala v městech USA i Evropy, byla skvělou příležitostí pro počítačové hráče, jak získat velké finanční odměny. Jednotlivá klání navíc mohly sledovat tisíce diváků přímo v turnajových halách na promítacích plátnech nebo skrze přes internete streamované vysílání. Opravdový elektronický sport se však začal rozvíjet zejména v 90. letech a pomyslné pevné základy získal až v roce 2000, kdy se korejská společnost ICM rozhodla po vzoru olympijských her vytvořit olympiádu elektronického sportu, která nesla jména \"World Cyber Games\". Od roku 2002 se jí účastní také čeští reprezentanti. Zatímco WCG je hráči bráno jako herní olympiáda, pomyslné mistrovství světa je přidělováno \"Electronic Sports World Cup\". Tento turnaj se od roku 2003 koná ve Francii a účastní se ho vítězové národních kvalifikací účastnících se zemí. Hráči soupeří v několika vybraních herních titulech o statisíce Dolarů. Podobně jako u WCG, i zde se turnaje účastní čeští hráči. Další významnou soutěží je \"Major League Gaming\", která se pořádá v severní Americe. Jedná se prakticky o tamní největší ligu, do které se zapojují statisíce hráčů. MLG je také spjata s podporou konzolových her. V současnosti mezi podporované hry patří mimo jiné , v budoucnosti by se do popředí mohou dostat také mobilní hry. Mezi světové soutěže lze zařadit také \"World Series of Video Games\", která se skládala ze série LAN turnajů pro hry Counter Strike, Quake 4 a Warcraft 3. Unikátní turnaj měl navázat na úspěch CPL. Mezi světové turnaje, které daly věhlas elektronickému sportu se řadí také \"World e-Sports Games\". Ta vznikla podobně jako WCG v Jižní Koreji a měla být naplňována pravidelnými a divácky atraktivními LAN turnaji. Začalo se soutěžit v Counter Striku a Warcraft 3. Mezi přelomový turnaj lze řadit také \"Championship Gaming Series\". V počátku ryze severoamerická soutěž, která se rozšířila do celého světa, který byl rozdělen do několika regionů, jenž reprezentovalo několik profesionálních týmů. Turnaj byl ve své době hodnocen jako nejvíce dotovanou progamingovou akcí všech dob a získal si takovou popularitu, že jednotlivé zápasy byly vysílány na sportovní televizi Eurosport.\n\nHistorie kompetitivního hraní počítačových je spjata s vývojem telekomunikačních technologií, převážně pak počítačů, šířením internetového připojení a rozvojem počítačových her. Další základy položil rozvoj organizací sdružující počítačové hráče. Vůbec prvním takovým sdružením v České republice byl tým The NecroRaisers, jehož vznik se datuje k 1.1.1997.\n\nHraní počítačových her na profesionální úrovni se řadí mezi činnosti, které nejsou fyzicky náročné a nesplňuje tedy definici sportu. Soutěžní klání mají jasná pravidla a soutěžní charakter. V elektronickém sportu existoval do roku 2010 Českomoravský svaz progamingu. Ten měl za úkol zvyšovat úroveň profesionálního hraní v České republice. Jedním z hlavních cílů tohoto sdružení bylo také pořádání vyvrcholení celého roku v podobě Mistrovství České republiky v počítačových hrách, které se od roku 2002 konalo na brněnské výstavě INVEX, později známé jako DIGITEX. Mezi roky 2008 až 2011 se MČR nepořádalo. Od roku 2011 se však znovu pořádá v Seči. I když vlastní svaz přestal fungovat, většinu jeho funkcí převzal komunitní portál PLAYzone.cz.V letech 2013 a 2014 dostalo MČR ještě větší punc, když bylo z Jezerky přesunuto na pražské výstaviště v Letňanech jako součást u nás největšího herního veletrhu FOR GAMES. Od roku 2015 se finálový turnaj Mistrovství ČR v počítačových hrách koná na Brněnském výstavišti BVV v rámci veletrhu IN-JOY, která láká stále větší masy fanoušků profesionálního a poloprofesionálního hraní počítačových her.\n\nOpravdový profesionální hráč vlastní profesionální smlouvu se svým zaměstnavatelem. Zpravidla jím je nějaký tým sdružující další hráče počítačových her, ale může to být i společnost, které tento hráč svým hraním zprostředkovává reklamu. V minulosti se profesionální smlouvou mohli pyšnit například hráči AMD Cyber Team. V současnosti je to například Erik \"hakkiJunior\" Leštach, který se stal reprezentantem výrobce energetických nápojů RedBull. Mezi povinnosti takového hráče je především poctivá příprava na jednotlivé zápasy, zajištění účasti v nejprestižnějších soutěžích a loajální reprezentace svého zaměstnavatele.\n\nAktuálně je však českých profesionálních hráčů velmi málo. Existuje tu však velká skupina lidí, která splňuje některé vlastnosti profesionálního hráče. I když tito hráči nevlastní profesionální smlouvu, snaží se trénovat a účastní se soutěží.\n\nMezi základní předpoklady profesionálního hráče patří bezesporu i talent a v týmových hrách i velice dobré komunikační schopnosti, silná vůle, píle a v neposlední řadě schopnost maximálně se soustředit v průběhu až několik hodin trvajících zápasech.\n\nKe hraní na vrcholové úrovni potřebují hráči špičkové hardwarové vybavení. Nejdůležitější roli hraje kvalitní počítačová myš, podložka, sluchátka a monitor. Ryze speciálizovaná vybavení vyrábí firmy SteelSeries, Razer, Asus nebo Roccat. Světové značky jako Logitech či Benq pak mimo jiné vydávají série výrobků určené výhradně pro počítačové hráče. Některé firmy vsadily na spolupráci s hráči a vznikly tak velice úspěšné herní produkty. Například série periférií Fatal1ty firmy Creative Technology. Dalším nedílnou součástí pro vrcholové hraní je typ připojení, které je zpravidla dvojího druhu Internet a LAN.\n\nInternetové připojení plní roli nejjednodušší možnosti, jak se účastnit nejrůznějších klání. Dostupnost internetu se neustále zvyšuje. Pro počítačové hráče je důležitá zejména rychlost a doba odezvy. Čím kvalitnější internetové připojení hráč má, tím výhodnější postavení v zápasech získá. Otázka internetu bývala v minulých letech dost řešena, jelikož jeho kvalita nebyla velká a řadě hráčům se hra sekala (v hráčském slangu lagovala). S rostoucí kvalitou však tyto problémy ustávají. Potíže u internetového připojení však nastavají. Metody obcházení pravidel se zdokonalují a je stále těžší odhalit případného podvodníka, který nehraje ve smyslu fair play.\n\nInternet slouží prakticky ke všemu, co počítačový hráč požaduje. V prvé řadě mu slouží ke komunikaci. Zřejmě nejvíce využívaný prostředek je TeamSpeak, který slouží k domlouvání jednotlivých zápasů se soupeři, komunikací během hry, případně jiná média a komunikační programy (př. ICQ, Skype, Xfire, Steam atd.). V druhé řadě mu slouží jako prostředek pro virtuální připojení na herní servery, kde se zápasy stutečně odehrávají. V současnosti se u nových počítačových her prakticky nelze obejít bez internetového připojení, které oveřuju legální kopii daného herního titulu, ale i hraní dle pravidel fair play. Některé hry navíc disponují svou vlastní sítí, jedná se například o již zmiňovaný Steam nebo například Battle.net pro hráče .\n\nLocal Area Network tedy připojení přes místní síť se v současnosti již příliš nevyužívá vzhledem k tomu, že nové herní tituly vyžadují přístup k internetovému připojení a připojení skrze LAN nepodporují. Tento typ připojení je typický pro lokální turnaje v počítačových hernách a dalších prostorech, kde se hráči fyzicky setkávají na jednom místě. I když se již často nejedná o skutečnou LAN ve smyslu připojení, jsou LAN turnaje stále populární a velmi atraktivní vzhledem k divácké sledovanosti a zájmu sponzorů.\n\nZa progamingovou hru se dá považovat jenom několik nejúspěšnějších titulů. Základním předpokladem je velmi široká hráčská základna a aktivní kompetetivní on-line scéna. Nejdominantnější progamingovou hrou minulosti byl Counter Strike 1.6 ve světě (u nás se i dodnes těší ve velké popularitě) a Starcraft: Brood War v Jižní Koreji. V roce 2012 dosáhla se hra League of Legends stala světově nehranější hrou s více než 70 miliony registrací. Záběr Progamingu, co se žánrů týče, je velmi široký, mezi nejpopulárnější však bezpochyby patří FPS (First person shooters – Střílečky) a strategie.\n\n\nStejně jako ve sportech se i počítačoví hráči soustřeďují v týmech (často označovány jako klany). Tyto týmy pak hráčům za jejich reprezentaci nabízí zázemí v podobě navštěvované webové stránky, poskytnutí herních serverů a proplácení nákladů na hraní, převážně pak cest a startovného na offline turnaje. Ve velkých organizacích se do zázemí počítají i speciální tréninkové domy (tzv. game house), kde hráči pravidelně trénují a kde mají veškeré sociální zázemí. Z příkladů lze vybrat například tréninkový dům Cloud 9 nebo Fnatic\n\nV současnosti fungují v České republice a Slovensku desítky herních týmů. z nichž jen několik nabízí hráčům dobré zázemí a účastní se národních i mezinárodních soutěží. \n\nHistorie českého elektronického sportu za krátké trvání poměrně rozsáhlá. Velkou měrou se do ní vepsala i řada herních týmů, které sbíraly cenné úspěchy na národní i mezinárodní úrovni. Mezi takové patří například:\n\nVe světě existují tisíce herních týmů, které sdružují desítky počítačových i konzolových hráčů. Mezi nejznámější organizace patří například:\n\nSvětoví hráči\n\nElektronický sport má svou základní hierarchii. Ta začíná od tréninku a končí účastí na nejprestižnějších soutěžích.\n\nStejně jako u každé lidské činnosti, je i v případě hraní počítačových her na profesionální úrovni důležité pro zlepšení schopností trénink. V elektronickém sportu je třeba vylepšovat řadu věcí, které mohou ovlivnit výsledek soutěžních zápasů. Jedná se o rychlost reakcí, ale také vymýšlení speciálních taktik na soupeře. V týmových hrách je trénink obecně těžší než u individuálních. Zatímco jednotlivec se musí spolehnout jen na sebe, v týmových soutěžích rozhoduje především sehranost a komunikace. Hráči se obvykle připojují na herní server, kde zkouší nové možnosti, které si pak mohou ověřit v tzv. Practice Clanwars (praktické klanové zápasy, ekvivalentem k jiným sportům lze zařadit pojem přátelský zápas). Profesionální hráči věnují většinu času svého hraní právě přípravě. Speciální formou tréninku je BootCamp, neboli trénink, který probíhá v jednom fyzickém místě, zpravidla se jedná o počítačovou hernu.\n\nZápasy tvoří základní součást soutěžního hraní. Oba soupeři si domluví vhodný termín zápasu, který může být soutěžního charakteru nebo tréninkového. Může být uskutečněn přes internet i formou LAN. K domlouvání zápasů slouží internetové komunikační prostředky v podobě IRC, ICQ, XFIRE a dalších. Výsledky soutěžních zápasů jsou zapisovány do jednotlivých soutěží, ale také na webové stránky daného týmu.\n\nPrvní formou soutěžního hraní jsou žebříčky. Jedná se o dlouhodobou tabulku týmů, kde jednotliví účastníci sbírají body za výhry. V některých žebříčcích se využívá systému ELO. Žebříčky mohou být nekonečné nebo na omezenou dobu, po které jsou buď resetovány nebo ukončeny závěrečným play off pro určitý počet nejvýše umístěných týmů.\n\nZatímco u žebříčků zpravidla nejsou žádné ceny pro vítěze, ligy jsou cenami dotovány. Jedná se o dlouhodobé soutěže pro stanovený počet účastníků, kteří mohou projít kvalifikacemi nebo být organizátory přímo pozváni. Základní podoba ligy může být formou výkonnostních divizí a následného play off, jehož finále může probíhat online nebo offline, případně se může jednat o rozdělení soutěžících do základních skupin a následného play off. Ligy patří mezi nejvíce dotované soutěže v elektronickém sportu.\n\nTurnaje jsou většinou krátkodobé maximálně několikadenní soutěže, kde soupeří určitý počet soutěžících, jenž mohou být rozděleny do základních skupin nebo přímo nasazeni do play off. V elektronickém sportu se využívá systém FDE (Full Double Elimination – Dvojitý pavouk). Turnaje mohou být pořádány opět online nebo offline.\n\nMezi nejatraktivnější soutěže patří mistrovství. Ta mohou být národního i mezinárodního rázu. Mezi národní patří například Mistrovství České republiky v počítačových hrách. Zahraniční mistrovství jsou například ESWC nebo WCG. Na mistrovství se utkávají jen ti nejlepší, kteří procházejí dlouhodobými kvalifikacemi nebo jsou přímo pozváni pořadateli.\n\nHráči spolu poměřují své síly v turnajích a ligách. Tyto turnaje se dělí podle způsobu připojení, a to buď přes internet (online) nebo přes LAN (offline). Online turnaje jsou pak finančně nenáročně jak pro hráče, tak pro organizátory (každý hráč hraje ze svého domova), na druhou stranu offline turnaje jsou více prestižnější a více sledované. Hráči mohou využít řadu soutěží v národním i mezinárodním měřítku.\n\nV České republice a Slovensku se pravidelně konají desítky turnajů a dlouhodobých lig. V následující tabulce jsou uvedeny nejvýznamnější soutěže.\n\n\n\nPodobně jako u sportů, kde se sleduje užití nepovolených látek nebo nepovoleného vybavení u sportovců, i v progamingu je kladen důraz na fair play. Počítačoví hráči, kteří užívají nepovolené programy nebo nepovolené nastavení hry, jsou označováni jako cheateři. Nejčastěji je to upravený config(různé nepovolené skripty). Mnohdy se hráči jeví jako poctiví, a přesto potají podvádějí, dopouštějí se tak cheatingu. Rozpoznat se podvádějící hráče snaží některé specializované organizace a především externí software (tzv. anticheat programy).\n\n\n\nHlavním médiem pro zprostředkování reportáží z elektronického sportu je internet. Toto médium lze rozdělit do několika kategorií. Hlavní roli plní velké komunitní webové stránky, které sdružují komunity nejvíce hraných počítačových her. Redaktoři zde publikují reportáže z jednotlivých turnajů a dalších soutěží, informují o přestupech hráčů mezi týmy nebo zpracovávají recenze vybraných hardwarových periferií určené ryze pro počítačové hráče. Další kategorii tvoří stránky pořadatelů jednotlivých soutěží. Je nutné si uvědomit, že účast v turnajích probíhá převážně přes internet, proto i registrace do většiny turnajů je prováděna skrze stránky jejich pořadatelů. Třetí částí mohou být webové stránky jednotlivých hráčů, týmů nebo celých multiherních organizací, které informují své fanoušky o dosažených úspěších, změnách a v neposledním případě tvoří základ pro prezentaci jejich partnerů.\n\nMimo článků se v současnosti velmi rychle rozvíjí také videoreportáže nebo specializované internetové televize. Krátké videoreportáže poskytují divákovi informace o atmosféře a konečném umístěné z turnajů, které probíhají formou LAN, nebo se využívají také pro zprostředkování rozhovorů s významnými osobnostmi hráčské komunity. Specializované internetové televize přenášejí živý program. Zpravidla vysílají komentované zápasy, rozhovory a rozbory jednotlivých turnajů. V zahraničí fungují například ESL TV nebo jihokorejská GOM TV. V České republice a Slovensku donedávna fungovala speciální internetové televize PG24, která vysílala 24 hodin denně nejrůznější pořady z prostředí počítačových her a progamingu. Svou činnost však musela ukončit. O určitý návrat v podobném duchu se snaží PLAYzone TV, kde možné v pravidelných intervalech sledovat pořady z herní scény. Obdobným projektem je Grunex TV a podobně také Hitpoint TV, které zprostředkovávají převážně reportáže z vybraných tuzemských turnajů. V roce 2015 vznikla organizace Magna, jejímž prvním projektem je, podobně jako PG24, nonstop herní televize soustředěná na eSport a internetové komunity MAGNA TV, jež vysílá na portále Twitch. Od roku 2018 se esport dostal i do opravdové televize díky pořadu COOL Esport.\n\nMezi média se řadí také tištěná periodika, kde se objevují nejdůležitější informace ze světa nejprestižnějších soutěží z České republiky a zahraničí. Mezi taková periodika lze zařadit časopisy Level a Score. Informační útržky lze nalézt i v regionálních denících apod.\n\nV klasickém televizním vysílání se v České republice prozatím informace ze světa elektronického sportu příliš nevyskytují. I přesto některá zpravodajství informovaly o konání Mistrovství České republiky v počítačových hrách apod. I v televizním vysílání se však naleznou pořady, které se věnují ryze počítačovým hrám a kde jejich náplní bývají také informace z některých tuzemských soutěží. Mezi takovéto pořady patří Game Page vysílaný Českou televizí nebo pořad Re-play na stanici Prima Cool. Právě Prima COOL má na svědomí již čistě esportový pořád s názvem COOL Esport. Stejný název nese celá odnož Prima COOL, která se esportu věnuje. Stejně jako o ní i o pořad se stará portál PLAYzone.cz\n\nK hraní počítačových her má širší veřejnost všeobecně negativní postoj. V médiích se lze častokrát setkat s negativním spojením hraní počítačových her. Jedná se především o násilí, které je v nich obsaženo a mělo by způsobovat náchylnost ke skutečným trestným činům. Příklad může být masakr na německé škole a následná mediální pře o zákazu počítačových her jakožto příčině masakru. Negativa jsou směřována také k závislosti na hraní počítačových her. Oběma problémy se zabývá řada psychologů.\n\n\n"}
{"id": "365836", "url": "https://cs.wikipedia.org/wiki?curid=365836", "title": "Eliáš (jméno)", "text": "Eliáš (jméno)\n\nEliáš nebo Elijáš je mužské křestní jméno. Základem jména je hebrejské \"אֱלִיָּהוּ (Elijahu)\", v překladu \"můj Bůh je Hospodin\" případně \"mým Bohem je Hospodin\".\n\nSvátek (jmeniny) má v České republice a na Slovensku 20. července.\n\nPoužívá se v češtině a slovenštině. Ruská přesmyčka je Ilja.\n\nEliášek, Eli, Elia, Elija, Elíšek, Lija\n\n\n\n"}
{"id": "365850", "url": "https://cs.wikipedia.org/wiki?curid=365850", "title": "3× Jarek Nohavica", "text": "3× Jarek Nohavica\n\n3× Jarek Nohavica (1998) je hromadná reedice alb Jaromíra Nohavici \"Mikymauzoleum\" (1993), \"Divné století\" (1996) a \"Tři čuníci\" (1994). Alba vyšla beze změny na třech CD či MC.\n"}
{"id": "365852", "url": "https://cs.wikipedia.org/wiki?curid=365852", "title": "Wu (jazyk)", "text": "Wu (jazyk)\n\nWu je jeden z rodiny čínských jazyků. Mluví se jím v největším čínském městě Šanghaji a v provincii Če-ťiang.\n\nJazykem Wu mluví asi 80 milionů lidí a jde o desátý nejrozšířenější jazyk na světě.\n"}
{"id": "365855", "url": "https://cs.wikipedia.org/wiki?curid=365855", "title": "Provincie Girona", "text": "Provincie Girona\n\nProvincie Girona je španělská provincie, nacházející se v autonomním společenství Katalánsko (tvoří jednu z jeho čtyř provincií). Leží v severovýchodním cípu země na pobřeží Středozemního moře, v podhůří Pyrenejí. Sousedí s Francií, Andorrou a provinciemi Barcelona a Lleida. Náleží k ní také exkláva Llívia, obec zcela obklopená Francií. Hlavním městem je starobylé město Girona. Žije zde přes 700 000 obyvatel.\n\nProvincie je turisticky hojně navštěvována a pro svou polohu je zpravidla prvním španělským územím, které návštěvník spatří. Oblíbená jsou přímořská letoviska, v létě často přeplněná, či město Figueres, rodiště Salvadora Dalího.\n\nNásledující přehled uvádí obce nad 10 000 obyvatel (2018). Názvy jsou uvedeny v katalánštině, odlišné kastilské názvy pak v závorce.\n"}
{"id": "365861", "url": "https://cs.wikipedia.org/wiki?curid=365861", "title": "Alfred Velghe", "text": "Alfred Velghe\n\nAlfred Velghe (1871 – 28. února 1904) byl francouzský automobilový závodník. \n\nPro závodění si zvolil jméno Levegh, anagram svého příjmení. Se závoděním začal v roce 1898. Závodil s vozy Mors a byl první a jediný, komu se podařilo prolomit dlouholetou dominanci vozů značky Panhard.\n\nPrvním velkým úspěchem bylo vítězství v 324 km dlouhém závodě Grand Prix Francie 1. září 1899 z Paříže do belgického Ostende, kde Levegh dojel ve stejný čas jako Léonce Girardot s vozem Panhard. O měsíc později, 1. října 1899 za volantem vozu Mors zvítězil v závodě na Bordeaux–Biarritz dlouhém 232 km. V červenci roku 1900 zvítězil Levegh v 1347 km dlouhém závodě Grand Prix Paříž–Toulouse–Paříž. Ten se jel jako neoficiální součást olympijských her, Alfred Velghe trať zdolal za 20 hodin 50 minut a devět sekund. Účastnil se také dvou ročníků Poháru Gordona Bennetta (1900 a 1901).\n\nKvůli svému podlomenému zdraví však Levegh závodění zanechal. V roce 1904 ve věku 33 let zemřel.\n\nLeveghův synovec \"Pierre Eugène Alfred Bouillin\", používající na počest svého strýce pseudonym Pierre Levegh byl v padesátých letech 20. století také známým závodníkem. Jeho jméno je spojeno s katastrofou při závodě 24 hodin Le Mans, kdy se jím řízený Mercedes nemohl vyhnout neovladatelnému vozu Austin-Healey Lance Macklina, narazil do něj a vletěl do davu. Následkem nehody zahynulo 83 diváků.\n\n"}
{"id": "365863", "url": "https://cs.wikipedia.org/wiki?curid=365863", "title": "Adam Katona", "text": "Adam Katona\n\nAdam Katona (* 10. srpna 1986 Pardubice) je český písničkář, textař a také spisovatel.\n\nHudbě, vlastní tvorbě a vystupování se věnuje od dětství. Vystudoval střední pedagogickou školu v Litomyšli. Doprovází se na kytaru. V letech 2001 – 2005 účinkoval v duu s českotřebovským kytaristou Lukášem Šulcem. 8. února 2005 se setkal s Jiřím Černým, který začal jeho demonahrávky pouštět v rozhlase a na svých poslechových pořadech. Mluví o něm jako o velkém talentu, o svém největším objevu od prvního alba Radůzy (\"Andělové z nebe\", 2001). V roce 2007 vyšlo Katonovo autorské album – \"Pod lampou skloněnou\". Hosté na křtu byli Vladimír Merta, Vlastimil Třešňák, Petr Skoumal a Jiří Černý. V témže roce vystoupil písničkář na festivalu Folkové prázdniny v Náměšti nad Oslavou.\n\nV letech 2005 – 2007 se Adam Katona prezentoval sám, v období 2008 – 2010 příležitostně s doprovodnou kapelou Elvis je taky bere, od té doby opět sólo. 2009 – 2010 účinkoval v písničkářském projektu Hudební sklepy. Od roku 2001 do současnosti spolupracuje se svým bývalým učitelem hudby, litomyšlským kytaristou, skladatelem a producentem svých nahrávek Richardem Janem Müllerem. V roce 2011 byl finalistou pěvecké soutěže Czechtalent Zlín. 20. září 2011 vyšlo nové autorské studiové album Adama Katony \"Můj vzkaz doletí\".\n\nAdam Katona se věnuje také literatuře, poezii i próze. V roce 2014 vydává debutový novelistický román \"Pseudoprávníci\".\n\n\n\n\n\n"}
{"id": "365864", "url": "https://cs.wikipedia.org/wiki?curid=365864", "title": "Nestíháme", "text": "Nestíháme\n\nNestíháme je duo českých písničkářů Jana Řepky (* 1982) a Petra Ovsenáka (* 1983). Oba skládají písničky, hrají na kytary a zpívají. \n\nK prvním společným vystoupením došlo v době gymnaziálních studií, premiéra pod názvem Nestíháme se pak uskutečnila 17. května 2001 v pražském klubu Holubník. Během následujících osmi let odehráli Řepka s Ovsenákem více než 350 koncertů, stali se dvojnásobnými držiteli Porty a natočili dvě samostatná alba (\"Nestíháme\", 2006 a \"Víceméně v klidu\", 2007).\n\nOd roku 2010 vystupují oba protagonisté zvlášť, Jan Řepka pod svým vlastním jménem jako sólový písničkář, Petr Ovsenák později prošel brněnskou skupinou Leporelo a v současnosti je členem tria Choroši.\n\nOd roku 2011 se Nestíháme vracejí na scénu pravidelně pouze jednou za rok v rámci festivalu Folkové Blatiny v Šebáňovicích u Vrchotových Janovic. \n\n\n\n"}
{"id": "365865", "url": "https://cs.wikipedia.org/wiki?curid=365865", "title": "Michael Bloomberg", "text": "Michael Bloomberg\n\nMichael Rubens Bloomberg (* 14. února 1942) je americký podnikatel a politik. V letech 2002 až 2013 byl starostou New Yorku.\n\nVystudoval nejprve elektroinženýrství, až potom se začal věnovat obchodu a podnikání. Byl zaměstnancem softwarové společnosti, v roce 1981 založil vlastní agenturu na poskytování ekonomického zpravodajství, nynější agenturu Bloomberg. Stal se jedním z nejbohatších Američanů, podle žebříčku magazínu Forbes mu v roce 2008 patřilo desáté místo díky majetku asi 20 miliard dolarů.\n\nDlouhá léta byl demokratem, ale před prvními volbami do funkce newyorského starosty přestoupil do tábora republikánů. Přesto si dál ponechával své liberální názory. V červnu 2018 se nechal slyšet, že bude investovat 80 milionů dolarů do demokratických kandidátů ve volbách v polovině funkčního období v roce 2018.\n24. listopadu 2019 oznámil kandidaturu na prezidenta Spojených států.\n\nJednou z významných Bloombergových priorit v prvním volebním období bylo obnovení stavby na místě World Trade Center zničeného při teroristických útocích 11. září 2001. Dokázal ale také zlepšit ekonomickou situaci města, dopravu, snížit kriminalitu a byl obecně hodnocen pozitivně. Ve funkci starosty nebyl placený, pobíral pouze symbolický plat jeden americký dolar ročně.\n\nSvou funkci bezpečně obhájil ve volbách v roce 2005. Ve volební kampani utratil podle odhadů až 100 milionů dolarů.\n\nV roce 2008 se o něm uvažovalo jako o možném vážném kandidátovi na prezidenta, ale nakonec oznámil, že kandidovat nehodlá.\n\nV říjnu 2008 prosadil v radě města New Yorku změnu zákona, aby mohl kandidovat ještě potřetí do funkce starosty, což zdůvodnil požadavky probíhající ekonomické krize.\n\nV listopadu 2009 byl potřetí zvolen starostou New Yorku, a to překvapivě těsně (51 % hlasů), ačkoli do volební kampaně investoval 100 milionů dolarů.\n\nV úřadu skončil 31. prosince 2013 a jeho nástupcem se stal demokrat Bill de Blasio.\n\nByl ženatý, ale od roku 1993 je rozvedený. Má dvě dcery.\n\n"}
{"id": "365869", "url": "https://cs.wikipedia.org/wiki?curid=365869", "title": "Microsoft SQL Server", "text": "Microsoft SQL Server\n\nMicrosoft SQL Server je relační databázový a analytický systém pro e-obchody, byznys a řešení datových skladů vyvinutý společností Microsoft.\n\nV roce 1985 firmy Microsoft a IBM oznámily, že se budou podílet na dlouhodobém společném vývoji operačních systémů a ostatních softwarových produktů. Jako první produkt, který z této spolupráce po dvou letech vzešel, byl OS/2, nástupce známého operačního systému MS-DOS. Tento systém umožnil využít tehdejší nové procesory Intel 80286. Díky tomuto řešení byl umožněn multitasking. Zanedlouho poté IBM oznámila příchod lepší a vyspělejší verze OS/2 a sice OS/2 Extended Edition. Nová verze obsahovala základ operačního systému OS/2 a SQL RDBMS (Relational database management system) nazývaného OS/2 Database Manager. OS/2 Database Manager byl užitečný pro menší aplikace a částečně kompatibilní s DB/2 a méně používaným SQL/DS.\nOS/2 Database Manager také obsahoval komunikační službu SNA (Systems Network Architecture) nazývanou OS/2 Communications Manager. IBM slíbila, že učiní vše pro to, aby tyto systémy dobře spolupracovaly. Ale pokud by IBM přišla s kompletním řešením OS/2, kdo by pak potřeboval původní OS/2 od Microsoftu?\n\nJeště v roce 1986 Microsoft neměl žádný svůj vlastní databázový systém. Začátkem roku 1992 však dosáhl ohromného úspěchu na databázovém trhu s produkty Microsoft Access a Microsoft FoxPro. Database Manager od IBM byl zcela jiná kategorie než produkty typu Paradox, Rbase a dBASE. Byl sestaven pro plně vybavenou databázi (full SQL query processor + atomic transactions). Microsoft potřeboval svůj vlastní databázový systém, a to velmi rychle.\n\nMicrosoft se obrátil k Sybase, aby pronikl na trh DBMS a upevnil si zde postavení. Kód původního produktu – Sybase SQL Server – byl základem pro nadcházející Microsoft SQL Server. Jednalo se vlastně o první databázi od Microsoftu. Tímto produktem byl Microsoft schopen silně konkurovat jak samotnému Sybase, tak i Oraclu a IBM. Poté Microsoft spolu s firmami Sybase a Ashton-Tate spolupracovali na vytvoření první plně vybavené verze SQL Serveru. Výsledek společného úsilí byl ten, že výsledný produkt se skoro vůbec nelišil od třetího vydání Sybase SQL Server.\nV roce 1992 byl k oficiálně k dispozici první Microsoft SQL Server verze 4.2. Spolu s OS Windows NT 3.1 vyšla i verze 4.21, ovšem stále za spolupráce s firmou Sybase. První verze, která byla vyvinuta pouze firmou Microsoft bez cizí pomoci, nesla označení Microsoft SQL Server 6.0.\n\nVzhled produktů firmy Sybase byl zcela závislý na Windows NT, Microsoft se tedy jal prosazovat své vlastní zájmy a vyjednával exkluzivní práva na všechny verze SQL, které byly napsány pro všechny jeho operační systémy. Sybase SQL Server poté skutečně změnil svůj název na Adaptive Server Enterprise, aby se zamezilo možné záměně s produktem od Microsoftu. Následně bylo prováděno mnoho revizí výhradně bez pomoci firmy Sybase, protože tím, že Microsoft prosadil své zájmy, zároveň s touto firmou ukončil spolupráci. První databázový server napsaný na GUI se kódem zcela lišil od verze firmy Sybase.\n\nMicrosoft SQL Server 2000 je vysoce výkonný relační databázový systém založený na architektuře client/server. Má integrovanou podporu jazyka XML, je škálovatelný a bezpečný. Byl navržen pro zvládnutí velkého objemu transakcí (např. online objednávky, inventáře, účetnictví nebo výroba) stejně jako pro skladování dat a běh aplikací, které usnadní rozhodování (např. aplikace pro analýzu).\n\nSQL Server 2000 běží pod MS Windows NT 4 nebo na sítích založených na MS Windows 2000 Server s procesory Intel. Může být také instalován jako samostatná databáze na PC, na kterých běží MS Windows NT Workstation 4, Windows 2000 Professional, Windows 98 nebo Windows ME.\nZ jednoho CD je možné instalovat jak Server verzi, tak verzi pro PC. Na jeden počítač lze nainstalovat více verzí SQL Serveru najednou, přičemž každá z verzí může mít odlišné nastavení a může být určena pro jinou skupinu uživatelů.\n\n\nSQL Server 2000 poskytuje mnoho nástrojů a síťových rozhraní pro starší operační systémy (Windows 3.1x, MS-DOS). SQL Server Engine podporuje rozmanité náročné aplikace jako OLTP (Online Transaction Processing) a aplikace usnadňující rozhodování (decision-support), jejichž jádrem je Transact-SQL (Verze jazyku SQL od firmy Microsoft). Databázový stroj chrání integritu dat při současné minimalizaci režijních řízení tisíce uživatelů, kteří v jeden okamžik upravují databázi. MS SQL Server 2000 také podporuje replikaci, která umožňuje udržovat více kopií dat, přičemž hlídá, aby jednotlivé kopie zůstaly synchronizované. Je možné replikovat soubory od mnoha uživatelů, kteří mohou pracovat samostatně, odpojeni od databáze a pak je sloučit zpět do aplikace \"Publisher\".\n\nSQL Server 2000 obsahuje nástroje pro získávání a analýzu souhrnných údajů pro online analytické zpracování. Dále pak nástroje pro vizuální tvorbu databází a analyzování dat pomocí otázek vycházejících z angličtiny.\n\nSQL Server Profiler\n\nJedná se o nástroj, který zachycuje události ze serveru. Ty ukládá do souboru, který může být později analyzován nebo použit k zopakování určité řady kroků, když se snaží diagnostikovat daný problém.\n\nSlouží k činnostem, jako jsou:\n\n\nMicrosoft SQL Server 2005, vydaný v říjnu 2005, je databázová platforma pro zpracování online transakcí (OLTP) ve velkém měřítku, ukládání a uchování dat (datové sklady) a aplikace e-obchodování. Je to také platforma obchodních informací (business intelligence) pro integraci dat, analýzu a reportování. Jedná se o nástupce MS SQL Server 2000.\n\nSQL Server 2005 zavádí tzv. \"„studia“\", které vám pomohou s vývojem a řídícími úkoly:\n\n\nV \"Management Studiu\" je možné vytvořit a spravovat databázový stroj a hlášení řešení, spravovat služby pro analýzu, řídit integrační procesy a spravovat reportingové servery.\n\nV \"Business Intelligence Development Studiu\" vyvíjíte řešení obchodních informací (business intelligence) pomocí služeb pro analýzu; reporty k vytváření sestav a integrační služby k vytvoření balíčků. Obě tato studia jsou úzce propojena s produkty Microsoft Visual Studio a Microsoft Office.\n\nVe studiích SQL Server 2005 nabízí grafické nástroje, které jsou potřeba pro návrh, vývoj, nasazení a správu relační databáze, analytických objektů, balíčků transformace dat, replikační topologie, reportingových serverů apod. Navíc jsou zde obsaženy nástroje příkazového řádku k provádění administrativních úloh.\n\nSoučástí SQL Serveru 2005 je kromě relačních dat i nativní podpora pro správu dat XML. Za tímto účelem je definován datový typ XML, může být použit buď jako typ dat v databázových sloupcích nebo jako literáty v dotazech. XML Sloupce mohou být spojeny se schématy XSD, přičemž XML data jsou uložena a ověřena proti schématu. Než bude XML uložen do databáze, je převeden na interní binární datový typ.\n\n\nSQL Server 2008 obsahuje řadu funkcí a nástrojů, které lze použít na rozvoj a správu vašich databází a jejich řešení. Stejně jako u svého předchůdce, SQL Serveru 2005, je zde užit systém jednotlivých studií a vylepšených nástrojů příkazového řádku.\n\nDalší nástroje, které SQL Server 2008 nabízí:\n\nJe nástroj pro správu služeb spojených s SQL Serverem ke konfiguraci síťových protokolů používaných SQL Serverem a ke správě konfigurace síťové konektivity z počítačů klientů SQL Serveru.\n\n\"SQL Server Configuration Manager\" a \"SQL Server Management Studio\" používají \"Windows Management Instrumentation\" (WMI) k prohlížení a změně serverového nastavení. WMI poskytuje jednotný způsob propojení s API volání, které řídí operace v registru na žádost nástrojů SQL Serveru k zajištění lepší kontroly a manipulace s vybranými službami.\n\nPomůže vybrat a vytvořit optimální nastavení indexů, indexovaných pohledů a oddělení bez expertních znalostí databáze nebo vnitřního rozhraní MS SQL Serveru.\n\nSleduje a analyzuje zatížení a fyzickou realizaci jedné nebo více databází. Jedná se o soubor T-SQL příkazů spuštěných proti databázi, kterou chcete ladit. DETA používá stopové soubory, stopové tabulky nebo zátěžové T-SQL skripty jako podklad pro ladění databází. Je možné vytvořit soubor trasování a stopové tabulky pracovního zatížení pomocí nástroje SQL Server Profiler.\n\nSQL Server 2008 R2 přidává některé funkce ke stávajícímu SQL Serveru 2008, včetně správy kmenových dat systému (\"Master Data Services\"), centralizované konzoly sloužící ke spravování více instancí SQL Serveru s podporou více než 64 logických procesorů.\n\nSQL Server 2016 obsahuje celou řadu vylepšení, které původním verzím chybí. Jedna z největších změn se týká SQL Server reporting services (SSRS), která dostala nový design. Seznam nejvýznamnějších změn v této edici:\n\n\n"}
{"id": "365870", "url": "https://cs.wikipedia.org/wiki?curid=365870", "title": "Lennonova zeď", "text": "Lennonova zeď\n\nLennonova zeď je zeď Maltézské zahrady na severní straně Velkopřevorského náměstí v Praze na Malé Straně, na které se s odkazem na zpěváka Johna Lennona od 70. let 20. století objevují nápisy a malby.\n\nHistorie nápisů na zdi sahá podle pamětníků do 60. let 20. století, kdy se zde objevovaly vzkazy pro Jana Wericha, který bydlel nedaleko na Kampě, později protestní nápisy. Petr Blažek uvádí, že malování na zdech malostranských domů zmiňuje ve svém fejetonu z jara 1977 signatář Charty 77 Jiří Bareš. Blažek píše: \"„Autor samizdatově šířeného textu vzpomínal na podzim roku 1967, kdy spolu s kamarády psal po zastavení Literárních novin protestní hesla v nočních pražských ulicích. Připomněl také období po okupaci Československa vojsky států Varšavské smlouvy. Na konci srpna 1968 bylo nápisů na pražských zdech tolik, že natěračům trvalo několik let, než písmo přestalo pod novými fasádami prosvítat. V době, kdy Bareš psal svůj fejeton,\" (jaro 1977) \"se na stejném místě u Čertovky nacházela již podle jeho slov pouze záplava banalit, která neměla žádný viditelný vztah k tehdejším poměrům. Současně si ovšem všiml, že se verše\" \"na omítkách rozšířily a táhly se již do poloviny Velkopřevorského náměstí.“\"\n\nOd sedmdesátých let byla nazývána „Zeď nářků“. Objevovaly se na ní křídou psané básně – většinou milostné. Občas byly zamalovány bílou barvou, ale brzy se objevily další.\n\nPo smrti Johna Lennona v prosinci 1980 kdosi využil prázdné kamenné desky, která bývala zřejmě součástí veřejného vodovodu, k vytvoření symbolického náhrobku Johna Lennona. Neznámý autor křídou napsal \"Za Johna Lennona\" a nad nápis nakreslil kříž. K symbolickému náhrobku nosili lidé květiny, svíčky a Lennonovy fotografie. Na počátku roku 1981 kdosi nahradil nápis novým, vytvořeným podle šablony, s Lennonovými životopisnými daty, který doplnila jeho fotografie. Brzy se na blízké zdi začaly objevovat graffiti inspirované Johnem Lennonem a útržky textů písní hudební skupiny Beatles.\n\nK proslulosti místa přispěla Jazzová sekce, která na podzim 1981 zařadila fotografie pomníčku do sborníku o Lennonovi. O Lennonově zdi postupně psaly i některé samizdatové či exilové časopisy.\n\nV dubnu 1981 byla zeď poprvé přetřena, a to zelenou barvou, zřejmě v souvislosti s přípravami XVI. sjezdu KSČ. Podle Romana Laubeho toto plošné přemalování zdi zcela změnilo atmosféru místa, ze zdi zmizela poezie a objevila se řada hesel s politickým podtextem, například „Palach by plakal“. Zeď byla přemalována několikrát – na zeleno i na šedivo. Po setkání desítek mladých lidí k prvnímu výročí Lennonovy smrti 8. prosince 1981 byly na zeď umístěny plakátovací plochy, protože přemalovávání nepomáhalo. Každoroční setkání Lennonových fanoušků se v dalších letech přemístila na náměstíčko u Čertovky a postupně přerostla ve večerní pochody Prahou, proti kterým zasahovala policie. Tisk psal o účastnících jako o alkoholicích, duševně postižených, sociopatech a agentech západního světa; jejich aktivitu označoval za lennonismus.\n\nOd poloviny 80. let se na Kampě mj. podepisovaly petice proti rozmístění jaderných zbraní na obou stranách Evropy, požadující propuštění politických vězňů a umožnění výkonu náhradní civilní služby. Původně malá, spontánní setkání přerostla pod vlivem policejních zásahů v protirežimní vystoupení. Byla to od roku 1970 největší protestní shromáždění a předznamenala pouliční demonstrace na konci 80. let 20. stol.\nProtože lennonovská setkání ve 2. pol. 80. let nepomáhaly odstrašit ani stovky nasazovaných policistů, řešila StB situaci jinak: se schválením předsednictva ÚV KSČ zorganizoval prosincový sraz v roce 1988 Socialistický svaz mládeže a u Čertovky uspořádal folkový koncert. Návrh komunistického funkcionáře Miroslava Štěpána využít „lennonovské tradice“ a na Velkopřevorském náměstí zřídit oficiální Lennonovu pamětní desku připomínající jeho mírové aktivity ÚV KSČ neschválil.\n\nV prosinci 1989 výroční setkání v euforické atmosféře uspořádal původně opoziční Mírový klub Johna Lennona. O něco později byla ze zdi odstraněna plakátovací plocha.\n\nPo navrácení areálu řádu maltézských rytířů se vlastník rozhodl zeď opravit. Na návrh Mírového klubu Johna Lennona pak řád nechal malíře Františka Flašara na zeď vytvořit portrét Johna Lennona. Podle původní představy se na zeď kolem portrétu měly pouze kreslit květiny, tyto představy se však nenaplnily.\n\nZeď se během času měnila a původní Lennonův portrét byl dlouho schován pod vrstvou nových maleb. Pokaždé, když byly malby přetřeny barvou, následující den se obnovilo mnoho veršů a obrázků květin. Dnes zeď reprezentuje symbol svobodných ideálů, mezi které patří láska a mír (\"love and peace\").\n\nV listopadu 2000 členové umělecké skupiny Rafani celou zeď přetřeli zelenou barvou a doprostřed umístili nápis \"láska\", což prezentovali jako odpověď na tehdejší politickou situaci a na vyprázdnění původního ducha místa. Poté se na zdi opět začaly objevovat nápisy v Lennonovském duchu. O několik měsíců později majitel na příkaz úřadu (dle Petra Blažka památkového úřadu) zeď natřel okrovou barvou.\n\nPo přelomu století se zeď stala turistickou atrakcí a místo navštěvují zástupy turistů. Původní idealistické nápisy začaly vytlačovat vzkazy všeho druhu. Zeď je vlastněna maltézskými rytíři, kterými údajně bylo schváleno kreslení graffiti na zeď.\n\nV noci z neděle 16. na pondělí 17. listopadu 2014 kdosi přetřel celou zeď na bílo a vytvořil na ní nápis „Wall is over!“ (parafráze Lennonovy písně War is over z roku 1971). Od úterního dopoledne se na zdi podle iDnes.cz začaly objevovat nové nápisy. Zástupci Suverénního řádu maltézských rytířů – Českého velkopřevorství čin označili za vandalství a uvedli, že na neznámého pachatele podali trestní oznámení. Mluvčí městské části Praha 1 uvedla, že jedině na Lennonově zdi bylo sprejerství vnímáno jako symbolické dílo, které má svou historii, a že přemalování této zdi na bílo a napsání nápisu Wall is over bere městská část jako sprejerství naruby, které jí podporované není. Policejní mluvčí přijetí trestního oznámení potvrdil, ale vyjádřil názor, že o trestný čin sprejerství se nejedná, protože k němu je zeď v podstatě určena, ale jedná se maximálně o přestupek, a to buď proti občanskému soužití, nebo proti majetku, což bude předmětem šetření. K autorství se přihlásila studentská streetartová skupina Pražská služba, jejíž zástupce prohlásil, že to udělali na počest a v rámci oslav 17. listopadu s odkazem na Johna Lennona. V prohlášení, v němž se označují jako „studenti uměleckých škol“, odkazují k tomu, že před 25 lety jedna velká totalitární zeď padla, a bílá zeď má symbolizovat svobodu, poskytnutí volného prostoru novým vzkazům současné generace.\n\nV polovině března 2019 zeď pomalovaly desítky umělců z Česka i zahraničí kolem Pavla Štastného. Akce měla započít oslavy 30. výročí od pádu komunistického režimu. akce, která chce už nyní připomínat 30 let od pádu komunistického režimu. V dubnu pak zeď přetřeli zástupci hnutí Extinction Rebellion, která tím veřejně apelovala na politiky, aby začali jasně řešit klimatickou krizi.\n\nV roce 2019 se Lennonova zeď stala také jedním ze symbolů protestů v Hongkongu. V Hongkongu, po zabílení zdi v roce 2014, vzniklo několik desítek napodobenin pražské zdi, na něž vypisovali (především mladí lidé na nalepovacích papírcích) svou touhu po autonomii a svobodě. Tyto zdi byly přeneseny i do dalších měst s početnou čínskou komunitou, např. do Austrálie, Kanady nebo na Nový Zéland. U zdí, které byly v létě 2019 obnoveny, přibyly konflikty – nejprve slovní později i útoky noži – s propekingskými organizacemi (především Sdružení čínských studentů a vědců) které tyto zdi (někdy i za policejní ochrany) pravidelně demolují či vandalizují.\n\nOd léta 2019 se na pražské zdi objevovaly vzkazy hongkongských aktivistů a jejich sympatizantů. Na konci září je však přemalovala propekingská skupina svým vlastním agitpropem k 70. výročí ČLR. Následovalo vzájemné přemalovávání zdi oběma skupinami, přičemž čínští studenti své státní symboly bránili i vlastními těly. \n\n7. října 2019 začala rekonstrukce zdi, kterou si objednali maltézští rytíři. Byla odstraněna omítka a opravena římsa i historický portál. Přesně po měsíci, 7. listopadu 2019, byla zeď slavnostně odhalena ve své nové podobě. Nově funguje jako venkovní galerie, na jejíž první tváři se podílel český designér Pavel Šťastný spolu s více jak třiceti umělci. Zdi teď dominuje ikonický portrét Johna Lennona. Je na ní zároveň i několik bílých ploch, kam budou moct lidé psát svoje vzkazy tužkou, křídou nebo propiskou. Sprejování na Lennonovu zeď už ale povolené není, s čímž má pomoct Praha 1, která na obnově Lennonovy zdi spolupracovala. „Častěji bude chodit hlídka městské policie, Policie České republiky a toto místo bude pod monitoringem městského kamerového systému. Je zde zakázán busking a toto místo bude prohlášeno pamětním místem, které bude mít jasný řád, jak se zde má návštěvník chovat,\" přibližuje místostarosta Prahy 1 Petr Hejma ze STAN. Je to tak vůbec poprvé, co Lennonově zdi veřejné instituce přiznaly oficiální status. Na jaře chce Řád maltézských rytířů společně s Prahou 1 vyhodnotit, jak efektivně tento nový systém funguje.\n\nUkradnu křídu ve škole\na budu po zdech verše psát\naž budu slavnej básník\nbudu bydlet na měsíci\nMá malá čarodějko\nv dáli za horama čeká svítání\nTma v těžkých kusech padá teď\nstrom třese se v své bezlistnosti\npad snění hrad a trčí holá zeď\ntak počmáraná od lítosti\nČerný šátek smrti\nmi oči zavázal\njá cítím, že už musím\njít\nAch škoda každé minuty\nkterou jsem kdy prováhal\nAž budeš někdy sám\ntak přijď k týhle starý zdi\nposlouchej jak zvoní voda\na čekej – někdo ti svou ruku podá\nPět knoflíčků\nna přepínacích šatech\na pátý?\nTen byl první\nten sis přece\nrozepnula sama\nZ hromádky na kulatém stole\nvylétlo srdcové eso\nTa karta nebyla stará\na chtěla poznat svět\nNenarostla jí křídla\nspadla pod kroky chodců\njedenapadesát sester\njí přišlo na pohřeb\nJen kříže vidím teď\nčerný a studený\nschovám se pod\nVěděl jsem a tušil\nodcházím a zase blížím\nBlížím se a začínám hořet\nve střemhlavém letu\nztrácím přehled –\nplnou náručí hrne se\nna mne štěstí\n\n\n\n"}
{"id": "365877", "url": "https://cs.wikipedia.org/wiki?curid=365877", "title": "Sňatečnost", "text": "Sňatečnost\n\nSňatečnost je demografický proces, který sleduje sňatky jako hromadný jev.\n\nMezi hlavní ukazatele sňatečnosti patří:\n\nSeznam demografických ukazatelů sňatečnosti a postup pro jejich výpočet:\n\n"}
{"id": "365878", "url": "https://cs.wikipedia.org/wiki?curid=365878", "title": "Ládví (rozcestník)", "text": "Ládví (rozcestník)\n\nNázev Ládví má více míst:\n"}
{"id": "365879", "url": "https://cs.wikipedia.org/wiki?curid=365879", "title": "Aluze (časopis)", "text": "Aluze (časopis)\n\nAluze: revue pro literaturu, filosofii a jiné je olomoucký literární časopis. V letech 1998–2006 vycházela v tištěné podobě, od roku 2007 pak pouze v internetové podobě, od roku 2015 vychází znovu tištěně. Šéfredaktorem revue byl v letech 1998–2014 Jiří Hrabal, od roku 2015 je šéfredaktorem David Jirsa. Redaktory obnovené tištěné podoby revue jsou Lucie Faulerová, Adam Kazmíř, Pavel Kotrla, Vendula Kučerová, a Pavel Očenášek. Členy redakční rady jsou Jiří Hrabal, Michal Bauer, Petr A. Bílek a Michal Jareš. Za dobu své existence publikovala revue řadu teoretických textů z oblasti naratologie, estetiky a dalších humanitních věd. Přináší také původní tvorbu, recenze a archivní materiály. \n\n"}
{"id": "365880", "url": "https://cs.wikipedia.org/wiki?curid=365880", "title": "Administrativní dělení Brazílie", "text": "Administrativní dělení Brazílie\n\nBrazílie se člení na 26 spolkových států (\"estados\", jednotné číslo \"estado\") a 1 federální distrikt (\"distrito federal\"), v němž se nachází brazilské hlavní město Brasília. Dokud byla Brazílie portugalskou kolonií, území se dělilo na tzv. kapitanáty.\n\nPro statistické účely jsou brazilské státy sloučeny do pěti regionů. \n"}
{"id": "365888", "url": "https://cs.wikipedia.org/wiki?curid=365888", "title": "Scutum", "text": "Scutum\n\nScutum je latinský výraz pro štít. V dnešní době je slovo scutum spojováno se štítem, který používali starověcí Římané. Klasické scutum se používalo od 6. století př. n. l. do 4. století n. l. Během této doby se štít neustále vyvíjel a zdokonaloval.\n\nOd šestého do čtvrtého století př. n. l. používali Římané řecký štít hoplon, ale sami jej nazývali scutum. Od používání hoplu se opustilo od konce čtvrtého století př. n. l. V té době bylo scutum vyrobeno z vrstveného dřeva, pokryto látkou či kůží a bylo nejspíše keltského původu. Štít se držel za jednoduchou rukojeť umístěnou za středovou puklicí. Scutum se o hodně víc hodilo k boji s mečem a k vrhání oštěpem než řecký hoplon. Štít byl ze všech stran pokryt kovem, aby se zabránilo jeho rozpůlení seknutím meče. Už v té době se na scutum malovaly různé malby, ale neměly ještě žádnou uniformitu. V období pozdní republiky se scutum v podstatě nezměnilo, pouze dostalo oválný tvar. Je pravděpodobné, že na štít se již malovaly znaky státu či jednotky a malbám se tak dostalo určitého řádu.\n\nV raném císařství byl štít scutum, do té doby oválný, nahrazen obdélníkovým kusem. Jako u starého scuta byl vyroben z vrstveného dřeva, potažen kůží a hrany tohoto štítu byly chráněny kovem. Štít se také odlehčil a jeho obdélníkový tvar byl velice příhodný, protože se s ním daly provádět různé těžké formace, u který bylo zapotřebí rozměrného štítu. Štít ale nemusel být pořád stejný, při dáckých válkách se dácký meč \"falx\" ukázal tak silný, že se kvůli němu zesilovalo brnění a i štíty. Scutum používala i pretoriánská garda, která měla oválnou verzi tohoto štítu. Scutum představovalo v raném císařství velice účinnou ochranu ostatně jako i jiné římské zbraně. Od konce druhého století začíná scutum mizet (i když je stále používáno). Postupně získává drobné známky barbarizace anebo se nepoužívá vůbec a nahrazují jej germánské štíty. Tyto štíty byly oválné, menší a lehčí než scutum, ale v žádném případě nebyly tak účinné a neochraňovaly svého nositele v takové míře. Od konce třetího století n. l. scutum definitivně mizí, jako další klasické římské zbraně.\n\n"}
{"id": "365890", "url": "https://cs.wikipedia.org/wiki?curid=365890", "title": "Laba", "text": "Laba\n\nLaba ( ) je řeka v Karačajevsko-Čerkesku (\"Velká Laba\"), v Krasnodarském kraji a v Adygejské republice v Rusku. Je dlouhá 214 km od soutoku zdrojnic a 347 km od pramene delší z nich Velké Laby ( ). Povodí řeky má rozlohu 12 500 km².\n\nVzniká soutokem Malé a Velké Laby, které stékají z ledovců na severních svazích Hlavního (Rozvodňového) hřebenu Velkého Kavkazu. Na horním toku má charakter divoké horské řeky, jež protéká hlubokou soutěskou. Na dolním toku jsou břehy mírné a tok řeky klidný. Ústí zleva do Kubáně, přičemž v ústí se nacházejí rákosiny (\"plavni\").\n\n\nZdroj vody je smíšený, se zastoupením sněhových a dešťových srážek a ledovců. Průměrný roční průtok vody poblíž ústí činí 95,7 m³/s. Zamrzá nepravidelně jen v některých letech na konci prosince a rozmrzá na konci února až na začátku března.\n\nVyužívá se na zavlažování. Je splavná pro vodáky. Na řece leží město Labinsk a naproti ústí na pravém břehu Kubáně Usť-Labinsk.\n"}
{"id": "365898", "url": "https://cs.wikipedia.org/wiki?curid=365898", "title": "Myers-Briggs Type Indicator", "text": "Myers-Briggs Type Indicator\n\nMyers-Briggs Type Indicator (MBTI) je osobnostní test navržený pro určení osobnostních typů. Zaměřuje se na to, jak různí lidé vnímají svět a činí svá rozhodnutí.\n\nKatharine Cook Briggsová a její dcera Isabel Briggsová Myersová vytvořily test během druhé světové války po studiu práce Carla G. Junga a jeho knihy \"Psychologické typy\", z níž je test odvozen. Do určité míry se však liší. MBTI je často využíván v oblastech pedagogiky, při osobních pohovorech a výběru zaměstnanců, v manželských poradnách a pro osobní vývoj. Robert Kaplan a Dennis Saccuzzo vyslovili k MBTI následující tezi: „Základní předpoklad MBTI je, že všichni mají své vlastní specifické preference skryté ve způsobu vykládání svých zkušeností; tyto preference jsou základem našich zájmů, potřeb, hodnot a motivací.“ \n\nTest však bývá opakovaně terčem kritiky, a to zejména z důvodu nízké reliability (přesnosti měření), validity i nízké metodologické úrovně podporujících výzkumných studií, jeho použití v diagnostice tedy není založeno na vědeckém základě. Podle reprezentativního průzkumu J. Norcrosse mezi americkými psychology a psychiatry jde o spíše zdiskreditovanou metodu.\n\nVnímání okolního prostředí\n\nZískávání informací\n\nZpracování informací\n\nŽivotní styl\n\nRozlišují se čtyři temperamenty, přičemž u intuitivních lidí (N) druhé písmeno vyjadřuje přístup zpracování informací (T/F), zatímco u smyslově založených (S) vyjadřuje životní styl (P/J):\n\n\n\n\n16 typů se neliší jen písmenky, ale také mentálními funkcemi a tím jak jsou pro ně důležité. Každý typ má primární funkci, kterou začne rozvíjet již před pubertou a která pro něj bude celý život nejdůležitější. Dále má každý typ také rozvinutou funkci sekundární, která v dobrém případě podpírá tu primární. Dále využívá funkci terciární, která má na život jedince velký vliv, ale její zvládání bývá obtížné (mezi dvacátým a třicátým rokem života se rozvíjí). Nakonec každý typ disponuje nejslabší/inferiorní funkcí, která mu bude po celý život nejvzdálenější a její zvládání bude působit největší obtíže.\n\nExtravertní smysly (Se): Extravertní smysly jsou dominantní funkcí pro typy ESTP a ESFP. Jsou zaměřeny na fakta ve vnějším světě, vzdálenou budoucnost neřeší. Nositelé této funkce bývají duchapřítomnější, ale více zaměření na krátkodobý požitek než jiné typy.\n\nIntrovertní smysly (Si): Introvertní smysly jsou dominantní funkcí pro typy ISTJ a ISFJ. Jsou zaměřeny na fakta, která si člověk zapamatoval v minulosti, fungují jako knihovna plná novin, když člověk potřebuje, přečte si článek, který hledá. Nositelé této funkce si nejlépe pamatují fakta, ale nebývají příliš kreativní a otevření úplně novým postupům a myšlenkám.\n\nExtravertní intuice (Ne): Extravertní intuice je dominantní funkcí pro typy ENTP a ENFP. Je zaměřená na souvislosti ve vnějším světě. Nositelé této funkce bývají zvídaví a velmi rádi vytváří různé konspirační teorie (obzvláště myslící).\n\nIntrovertní intuice (Ni): Introvertní intuice je dominantní funkcí pro typy INTJ a INFJ. Uvnitř člověka vytváří myšlenky, jaké by jiné typy ani ve snu nenapadly. Nositelé této funkce bývají velmi originální, patří mezi ně nejslavnější spisovatelé, nevýhodou této funkce je vysoká nepraktičnost v běžném životě.\n\nExtravertní myšlení (Te): Extravertní myšlení je dominantní funkcí pro typy ENTJ a ESTJ. Logicky posuzuje okolní svět. Nositelé této funkce se umí objektivně a logicky rozhodovat. Na druhou stranu extravertní myšlení svým nositelům způsobuje pramalou oblibu ve společnosti.\n\nIntrovertní myšlení (Ti): Introvertní myšlení je dominantní funkcí pro typy INTP a ISTP. Vytváří složité systémy a odhaluje jejich chyby. Nositelé této funkce se dokáží nejlépe orientovat ve složitých situacích, na druhou stranu mohou udělat chybu a přijít i s velmi nesmyslnými myšlenkami, za kterými si pak stojí.\n\nExtravertní cítění (Fe):Extravertní cítění je dominantní funkcí pro typy ENFJ a ESFJ. Zaměřuje se na mezilidské vztahy a harmonii ve společnosti. Nositelé této funkce bývají ve společnosti oblíbení a jsou příjemní k jiným lidem, na druhou stranu jim dělá obtíže být někdy k někomu tvrdší, i když jsou k tomu zcela zřejmé důvody.\n\nIntrovertní cítění (Fi): Introvertní cítění je dominantní funkcí pro typy INFP a ISFP. Zaměřuje se na hodnoty, pokud jsou hodnoty popřeny, nenechá to být. Nositelé této funkce jsou ze všech sochopní nejdéle bránit své morální zásady, na druhou stranu, pokud za tyto zásady přijmou pravidla sekt či jiné bizarní hodnoty, není s nimi rozumné pořízení\n\nDále má každý typ svůj tzv. typový základ, což jsou dvě prostřední písmena MBTI typu. \nTypový základ se skládá z dominantních funkcí, díky kterým se typ primárně řídí a rozhoduje (zejména v krizových situacích). Tento základ se u každého typu začne obvykle rozvíjet již v raném dětství, případně začátkem pubertálního období.\n\n\nPsychometrické vlastnosti MBTI testů, zejména validita a reliabilita, jsou opakovaně vystavovány kritice. Odhaduje se, že asi třetina až polovina podpůrných studií byla vytvořena pro účely konferencí Centra pro aplikaci psychologických typů, které pořádá výcviky v MBTI, nebo pro časopis \"Journal of Psychological Type\", který je editován zastánci nástroje. To pochopitelně vrhá špatné světlo na možnou předpojatost těchto studií, řada z nich je navíc metodologicky slabých nebo nedostatečně podrobných.\n\nKritizovány je například špatné statistické rozložení hodnot v populaci, které je spíše normální než bimodální, což statisticky neumožňuje stanovování typů. Dále jsou vytýkány nízké korelace se souvisejícími, a naopak vysoké korelace s nesouvisejícími psychologickými testy, což ohrožuje konvergentní a divergentní validitu metody (tedy že testy měří něco jiného, než co zamýšlejí jejich autoři), nebo že studie nepoužívá na rozdíl od jiných sebeposuzovacích dotazníků tzv. \"lži-skóry\" (které umožňují identifikovat záměrné zkreslování výsledků, například z důvodu sociální žádoucnosti. Jedna studie dokonce uvádí vztah škály životního stylu (usuzování-vnímání) se lži škálou Eysenckova osobnostního dotazníku. Ostatně v americké verzi dotazníku je uvedeno, že je nejen neetické, ale v mnoha případech i nelegální požadovat po žadatelích o práci vyplnění MBTI testu, jestliže výsledky povedou k jejich vyloučení z výběrového řízení.\n\nProblémy odhalila i faktorová analýza, která naznačuje přítomnost spíše šesti než uváděných čtyř faktorů. V jiné studii zase škály JP a SN spolu korelovaly tak silně, že šlo spíše o škálu jedinou.\n\nStudie poukazují také na nízkou reliabilitu typu test-retest, která měří stabilitu naměřených typů v čase. To je způsobené pravděpodobně proto, že kvůli normálnímu rozložení hodnot v populaci (viz výše) je nejvíce lidí průměrných, ale je jim následně přisouzen jeden typ - například extrovert či introvert. Malá změna na původní škále pak ale vede k odlišné klasifikaci.\n\nKromě statistických nedostatků bývá kritizována i terminologie MBTI konceptu, která je vágní a neurčitá, a může tak podléhat Forerově efektu - tedy zkreslení v důsledku toho, že popisy jednotlivých MBTI typů popisují spíše obecné (společné), než individuálně specifické lidské charakteristiky, a hodí se tak na většinu lidí. \n"}
{"id": "365904", "url": "https://cs.wikipedia.org/wiki?curid=365904", "title": "Hoplon", "text": "Hoplon\n\nHoplon \"(řecky: ὅπλον)\" byl štít, který využívali starověcí řečtí válečníci – hoplíté. Hoplíté od tohoto štítu odvozovali svůj název a jeho ztráta pro ně znamenala tu největší potupu. Byl používán od achajských dob do období helénismu, kdy byl vytlačen lehčím, z něj odvozeným štítem, zvaným aspis. Oba tyto štíty byly v určitém období používány nejen Řeky, ale i jinými národy ovlivněnými řeckou kulturou (včetně Římanů).\n\nŠtít hoplon byl nejdůležitější součást výzbroje řeckého hoplíty. Byl to vlastně mělký talíř ze dřeva, zprvu jen s okraji obloženými bronzem, později celý pokrytý bronzem, měřící v průměru 80–100 cm. Měl dvojitou rukojeť složenou z koženého nebo kovového pásu vedeného napříč středem, kterým mohla být prostrčena paže až po loket (porpax), a smyčky z kůže nebo provazu na okraji, za kterou mohl být držen rukou (antilabé). Mohl být tedy držen na lokti a část váhy spočívala na rameni, takže se snadněji nosil, ale nebyl tak poddajný, jako štít s jednou rukojetí. Štít nebyl moc vhodný k vrhání oštěpů či k boji s mečem, ale velice se hodil k boji s kopím.\n\nZhruba od poloviny 7. století př. n. l. bojovali hoplíté v útvaru zvaném falanga, což byla sevřená obdélníková formace pěchoty. Hoplíté ve formaci vytvořili ze svých štítů doslova hráz, ze které se ježila kopí. Voják v řadě falangy částečně kryl přesahující částí svého štítu souseda na levé straně. Pozice v pravé části bitevního šiku byla proto považována za čestnější.\n\nHoplon býval zdoben symboly. Zvláště populární byly tváře mýtických oblud: minotaurů, gorgon a dalších stvůr. Sparťané ale naproti tomu prosadili přísnou uniformitu a všechny jejich štíty byly zdobeny písmenem lambda (Λ), počátečním písmenem slova \"Lakedaimonoi\", což bylo vlastní označení občanů Sparty a jejich obce.\nPři běžecké disciplíně antických Olympijských her zvané \"hoplítodromos\" („běh těžkooděnců“), se závodilo původně v plné zbroji beze zbraní, ale postupně ze zbroje zbyl pouze hoplon, posléze závodníkům půjčovaný z pokladu Diova chrámu v Olympii.\n\nV 5. a ve 4. století př. n. l. se experimentovalo s lehčím štítem, kterým byli vybaveni tzv. Ífikratovi hoplíté. V Řecku se však tato inovace nerozšířila a nový typ štítu byl vynalezen v Makedonii. Ze štítu hoplon se ve čtvrtém století př. n. l. vyvinul štít, který označujeme jako aspis. Samotné slovo aspis (řecky: \"ἀσπίς\") znamená „štít“. Vyvinuli jej Makedonci za účelem vytvoření lehčího, ale stále účinného štítu, který by vojákům ulehčil ovládání prodlouženého kopí sarísa (sarissa). Byl to plochý štít o průměru 60 cm, vyrobený z bronzu. Stejně jako hoplon, také aspis byl připevněn na lokti. Byl lehčí než jeho předchůdce hoplon, ale stále velice účinný.\n\nAspis a hoplon se nepoužívaly pouze v Řecku. Byly ve výzbroji vojáků v Kartágu, helénistických říších (např. v Seleukovské říši, Ptolemaiovském Egyptě), a do 4. století př. n. l. používali hoplon či aspis i Římané. Po porážce a zničení těchto říši Římem štíty hoplon i aspis mizí a většina štítů té doby je odvozena od římského štítu scutum.\n\n"}
{"id": "365905", "url": "https://cs.wikipedia.org/wiki?curid=365905", "title": "Virus slintavky a kulhavky", "text": "Virus slintavky a kulhavky\n\nVirus slintavky a kulhavky (zkratka FMDV z anglického Foot-and-mouth disease virus) je původcem slintavky a kulhavky. Jedná se o RNA virus z čeledi Picornaviridae, rodu Aphtovirus. Kromě FMDV patří do rodu Aphtovirus ještě virus rinitidy koní. K viru jsou vnímaví téměř všichni sudokopytníci, ale i další zvířata.\n\nVirová partikule viru FMDV obsahuje (+) RNA genom, který se skládá zhruba 8500 nukleotidů. RNA genom se dělí na část open reading frame (ORF) kolem níž jsou dvě části nekódující proteiny (non coding regions – NCR)\n\nVirová partikule FMDV je složena z neobalené kapsidy ikosahedrické symetrie o velikosti 25–30 nm složené ze 60 asymetrických podjednotek strukturálních proteinů VP1, VP2, VP3 a VP4.\n\nNa základě různé protilátkové odpovědi se FMDV dělí na celkem 7 známých sérotypů (A, O, C, SAT1, SAT2, SAT3, ASIA-1) a kolem 60 subtypů. Na světe nejrozšířenější je sérotyp O. Antigenní místa jsou lokalizována především na tzv. G-H smyčce proteinu VP1.\n\nVirus se dobře se kultivuje na buněčných kulturách BHK-21, BK. Virus lze pomnožovat i na laboratorních myších a morčatech.\n"}
{"id": "365916", "url": "https://cs.wikipedia.org/wiki?curid=365916", "title": "Scar Symmetry", "text": "Scar Symmetry\n\nScar Symmetry je švédská melodic deathmetalová skupina existující od roku 2004. Skupina hraje širokou paletu typické švédské deathmetalové hudby, která je míň originální, ale o to kvalitnější, když si zkušenosti členové přinesli z předešlých skupin. Více zdrojů je toho názoru, že největší vliv na tvorbu Scar Symmetry má skupina Soilwork. Výrazně se Soilwork podobají hlavně melodickou harmonií, strukturou skladby a střídavou technikou vokálů (death vokály versus čisté). Skupina nahrala tři alba. Zpěvák Christian Älvestam v září 2008 skupinu opustil; působí v kapele Unmoored. Jejich nejnovější album Dark Matter Dimensions vyšlo v Evropě 2. října. V Americe vyjde 20. října 2009.\n\n\n\n\n"}
{"id": "365921", "url": "https://cs.wikipedia.org/wiki?curid=365921", "title": "Čtrnáct bodů prezidenta Wilsona", "text": "Čtrnáct bodů prezidenta Wilsona\n\nČtrnáct bodů prezidenta Wilsona byl program amerického prezidenta Woodrowa Wilsona vyřčený na zasedání Kongresu 8. ledna 1918. Týkal se mezinárodního uspořádání světa po první světové válce z hlediska postoje Spojených států.\n\nPrezident Wilson jasně formuloval nové zásady vztahů mezi zeměmi a principy světového řádu, které měly nastoupit místo zprofanované politiky tajných smluv a spojenectví v evropské politice.\n\n\"Body 1.-5. se věnují zásadám poválečné spolupráce, body 6.-13. hovoří o vytvoření poválečného uspořádání světa na základě zásady sebeurčení národů a vzniku etnických státních hranic nezávisle na výsledcích války, poslední bod č. 14 se týká vzniku mezinárodní organizace:\"\n\nPrezidentu Wilsonovi se nepovedlo prosadit všechny body. Například nebyl realizován režim svobodného obchodu, nebo od jara 1918 bylo cílem mocností Dohody prosazovat pro národy žijící v Rakousko-Uhersku právo na sebeurčení, nikoli pouze autonomii, zatímco převážně německojazyčné Jižní Tyrolsko bylo podle Londýnské dohody z roku 1915, která zajistila vstup Italského království do první světové války na straně Dohody, odtrženo od Rakouska a připojeno k Itálii.\n\nUSA nakonec do Společnosti národů nevstoupily poté, co Senát USA odmítl ratifikovat Versailleskou mírovou smlouvu, která zakládala tuto organizaci.\n\n"}
{"id": "365924", "url": "https://cs.wikipedia.org/wiki?curid=365924", "title": "Altdorf", "text": "Altdorf\n\nAltdorf je obec ve Švýcarsku, sídlo kantonu Uri. Podle údajů z roku 2002 zde žilo 8 648 obyvatel.\n\nPři potřebě odlišení od stejnojmenné vesnice v kantonu Schaffhausen (Altdorf SH) je uváděna jako Altdorf UR.\n\nAltdorf je znám jako místo, kde podle legendy sestřelil Vilém Tell jablko z hlavy svého syna. Tato událost je každoročně připomínána na tržním náměstí, kde od roku 1895 stojí bronzová socha Viléma Tella a jeho syna (vytvořena Richardem Kisslingem z Curychu). V roce 1899 bylo poblíž centra města otevřeno Tellovo divadlo, které hraje hru Vilém Tell od Friedrich Schillera. Na Marktplatz stojí též původně gotický barokně přestavěný kostel.\n\nV roce 1899 byla také otevřena nová silnice z Altdorfu přes Schächental do obce Linthal a poté do města Glarus. 2 kilometry od Altdorfu se nachází obec Bürglen, jež je považována za rodiště Viléma Tella. V blízkosti se také nachází obec Attinghausen, kde se nacházejí ruiny hradu, který patřil jednomu ze zakladatelů Švýcarské konfederace. Dnes se zde nachází muzeum.\n\n\n"}
{"id": "365926", "url": "https://cs.wikipedia.org/wiki?curid=365926", "title": "Pilum", "text": "Pilum\n\nPilum (\"stř.; množné číslo: pila\") byl typ římského oštěpu. Používal se od konce čtvrtého století př. n. l. do konce třetího století n. l. Právě vržením pil zahajovali římští legionáři útok. Důmyslná technická vylepšení z těchto oštěpů učinila zbraň na svou dobu komplikovanou, zato vysoce účinnou.\n\nPilum, stejně jako jiné římské zbraně, prošlo řadou změn a zdokonalení. Délka římského pila činila přibližně 2 metry. Pila byla dvojího druhu: silná a slabá. Když se protivník přiblížil, všichni legionáři vrhli svá pila a vyrazili do útoku (velice účinná taktika). Každé pilum bylo vybaveno zpětnými háčky, aby si protivník nemohl oštěp z těla či štítu vytrhnout. Pokud oštěp zasáhl cíl, protivník byl většinou vyřazen z boje. Pokud se zabodl do štítu, jeho tíha tak vzrostla, že se nedal dál používat, ale jestliže si protivník štít s pilem ponechal, stejně s ním nedokázal manipulovat. Legionář navíc mohl pilum sešlápnout, čímž šel k zemi i štít, a protivník byl bezmocný. V pozdní republice bylo pilum zdokonaleno, a to prý samotným Gaiem Mariem. Do té doby tu část ratiště, která spočívala v kovové hlavici, držely dva železné hřeby. Ty však Marius údajně odstranil a nahradil dřevěným kolíkem, který se snadno zlomil. Toto pilum po dopadu nezůstalo rovné, ratiště se ohnulo. Cílem bylo nejspíš vyrobit oštěp, který by po prvním vržení nemohl nepřítel použít k protiútoku. V té době se na pilum už nepohlíželo jenom jako na oštěp, ale i jako na bodné kopí. Pokud římskou jednotku ohrožoval útok jízdy, legionáři se semkli a z pil vytvořili nepropustnou hráz. V raném císařství bylo pilum odlehčeno a manipulace s ním se zjednodušila. Přibylo k němu olověné závaží, které vržené pilum při letu stabilizovalo. Pilum, stejně jako jiné římské zbraně té doby, mělo skvělé vlastnosti a útok legionářů, kteří vrhli svá pila, tasili meč gladius a chránili se štíty zvanými scutum, se takřka nedal zastavit. Pilum bylo velmi účinnou zbraní, ale bylo složité je vyrobit. V období pozdního císařství se přestávalo užívat a nahrazovaly ho germánské oštěpy spiculum a vericulum. Ve čtvrtém století pilum stejně jako většina klasických římských zbraní zmizelo definitivně. \n\n"}
{"id": "365927", "url": "https://cs.wikipedia.org/wiki?curid=365927", "title": "Naftalij Aronovič Frenkel", "text": "Naftalij Aronovič Frenkel\n\nNaftalij Aronovič Frenkel, (1883–1960) byl ruský židovský podnikatel a člen sovětské tajné policie, který proslul jako organizátor práce v Gulagu, počínaje Soloveckým táborem zvláštního určení na Soloveckých ostrovech, který je považován za jeden z prvních Gulagů.\n\nJeho původ není zcela jasný. Alexandr Solženicyn ho popisuje jako „Tureckého Žida narozeného v Istanbulu“. Jiné zdroje o něm hovoří jako o „maďarském továrníkovi“. Další tvrdí, že Frenkel pochází z Oděsy. Pak další píší, že byl z Rakouska či Palestiny nebo že pracoval ve Fordově továrně v USA. Jeho záznam z vězeňské knihy jasně hovoří, že byl z Haify, tehdy součástí Osmanské říše. Odtud se dostal (možná přes Oděsu, možná přes Rakousko-Uhersko) do SSSR, kde je popisován jako 'obchodník'.\n\nAbsolvoval obchodní školu a obchodoval s dřívím. V Mariupoli založil firmu a brzy se stal milionářem, „\"lesním králem Černého moře\"“. Měl vlastní parníky a vydával vlastní noviny \"Kopejka\", které pomlouvaly konkurenty. V první světové válce pašoval zbraně přes Gallipoli.\n\nV roce 1916 větřil v Rusku nebezpečí a převedl svůj kapitál do Turecka, kam i odjel. V letech NEPu přijel do SSSR a na tajný příkaz GPU vytvořil, jakoby z vlastní iniciativy, černou burzu na vykupování skvostů a zlata za sovětské papírové rubly. Pamatovali si jej z dřívějška, důvěřovali mu a zlato proudilo do GPU. Po skončení výkupu ho GPU zavřelo. Avšak již na Lubjance a po cestě do Solovek navázal kontakt nahoru.\n\nPo příjezdu na Solovky (1927) ho hned oddělili od transportu, umístili do kamenné boudy mimo území kláštera, dali mu k ruce sluhu a dovolili volný pohyb po ostrově. Stal se velitelem ekonomického oddělení (s výhodami svobodného zaměstnance) a vyslovil svou slavnou tezi o využití vězňů: „\"z trestance musíme dostat všechno v prvních třech měsících – pak ho už nepotřebujeme.“\" Od roku 1928 v Kemu buduje výnosnou přidruženou výrobu. Zakázal tamní noviny, časopisy, divadlo i muzeum. Tisíce lidí zemřely v důsledku děsivých podmínek v lágru za vlády Frenkela a popravy bez soudu nebyly žádnou výjimkou. \n\nV roce 1929 pro něj přiletělo letadlo z Moskvy a odvezlo ho k audienci u Stalina. Hovořili spolu tři hodiny. Frenkel vypracoval rozsáhlý projekt pracovních táborů po celém severu země a dokázal moskevskému vedení, jak výhodná a efektivní je bezplatná práce vězňů. Vedení SSSR se tento projekt nesmírně zalíbil a první stavbou, na které ho chtěli vyzkoušet, byl Bělomořský kanál.\n\nVznikla celá síť pracovních táborů, v nichž už v květnu roku 1930 bylo vězněno 171 251 lidí. 3. června téhož roku bylo Radou práce a obrany SSSR přijato konečné rozhodnutí o stavbě kanálu. Práce plynula neuvěřitelným tempem. 1. července 1931 byl dokončen nákres celého projektu, 1. srpna téhož roku byly zahájeny stavební práce a na jaře roku 1933 už po novém kanálu pluly první parníky.\n"}
{"id": "365930", "url": "https://cs.wikipedia.org/wiki?curid=365930", "title": "Dějiny KDU-ČSL", "text": "Dějiny KDU-ČSL\n\nKDU-ČSL, původně Křesťanská a demokratická unie – Československá strana lidová, byla ustanovena 5. a 6. ledna 1919. Sloučením několika katolických stran tak vznikla nejdéle fungující strana na českém a moravskoslezském území. Hlavní zásluhy na jejím vzniku měli monsignore Jan Šrámek, sjednotitel katolické politické scény na Moravě, a Msgre Bohumil Stašek, vůdčí osobnost sjednocení katolíků v Čechách.\n\nPředseda strany Jan Šrámek postupně z Československé strany lidové vytvořil středovou klerikální stranu, podílející se na vládách let 1921–1938. Po jejím exilovém působení v Londýně byla jako jediná česká nesocialistická strana obnovena a stala se členkou vlády Národní fronty. Ve straně působily tři základní proudy; střední a umírněný proud, představovaný Janem Šrámkem a Františkem Hálou, radikální protikomunistický proud kolem osobností dr. Adolfa Procházky, Pavla Tigrida a Heleny Koželuhové, a prokomunistické seskupení, vedené Josefem Plojharem a Aloisem Petrem.\n\nV únoru 1948 se ČSL připojila k demisi demokratických ministrů, následně vyloučila prokomunistické exponenty. Plojhar a Petr s pomocí KSČ stranu na dlouhou dobu ovládli. Část vrcholných politiků unikla do exilu, Šrámek a Hála byli drženi až do konce života v internaci, další funkcionáři byli odsouzeni k vysokým trestům a někteří i popraveni. Protikomunisticky smýšlející členové a funkcionáři, tvořící tzv. Obrodný proud, koncem roku 1989 vedení strany převzali.\n\nPůvodně měla strana charakter volného sdružení dvou center: českého a moravského, z nichž každé mělo samostatné vedení a předsedu. Centrální spojovací orgán neexistoval, společný byl pouze poslanecký klub, jehož předsedou byl Jan Šrámek. Ústřední výbor zastřešující celou stranu vznikl až roku 1922 a měl relativně malé pravomoci. ČSL zaměřila svoji politiku na venkov, zemědělce, dělníky a otázky spojené s římskokatolickou církví (o hlasy katolíků a zemědělců přitom vedla permanentní a tvrdý boj s agrárníky). Díky svému širokému koaličnímu potenciálu dosahovala při prosazování svého programu úspěchů, které zdaleka neodpovídaly jejím volebním výsledkům, a její nepostradatelnost nejprve otupila a posléze zcela umlčela původní protikatolický náboj v československé politice.\nJan Šrámek postupně vytvořil z Československé strany lidové středovou, katolickou, vlasteneckou, československou a jasně demokratickou stranu, se stabilní 8-10% podporou voličů nepostradatelnou při sestavování vlády v letech 1921–1938. Katolictví strany se vyznačovalo nejen tím, že ve straně bylo velké množství duchovních, ale také programem, který se soustředil na hájení práv katolické církve, církevního majetku a statků. Vedle toho lidovci do politiky přinášeli morální aspekty; ochranu rodiny, boj proti alkoholismu, kouření a prostituci.\n\nTo bylo trnem v oku prezidentu Masarykovi, který ČSL (a speciálně jejího předsedu) bytostně nesnášel. Po nástupu prezidenta Beneše se ČSL stala nedílnou součástí uskupení okolo Hradu. V průběhu první republiky se od ČSL oddělily strany sdružené kolem Aloise Kaderky (r. 1924 Československá strana domkařů, malozemědělců, dlužníků a poplatníků a r. 1928 Sdružení katolických zemědělců a domkářů), Antonína Čuříka (Československá strana křesťansko-sociální, tzv. Čuříkovci) a Františka Zelenky (Národní strana lidová).\n\nOrganizace strany byla uspořádána územně. Nejnižšími složkami byly místní lidové jednoty, které tvořily v obvodu soudního okresu okresní lidové jednoty se sídlem v obvodním městě. Několik okresních organizací řídily okresní sekretariáty. Okresní lidové jednoty tvořily krajské lidové jednoty s krajskými sekretariáty v sídelních městech volebních krajů. Nejvyšším orgánem strany v zemi byl zemský sjezd, zemský výkonný výbor a zemské zastupitelstvo. Zemský výkonný výbor pro Moravu sídlil v Brně, pro Čechy v Praze, od roku 1922 je zastřešoval ústřední výbor, do kterého zemské výbory vysílaly delegáty. V polovině roku 1927 měla lidová strana nejvyšší počet organizovaných členů ze všech politických stran na Moravě. Organizačním věstníkem pro funkcionáře lidové strany byl list „Důvěrníkům”, vydávaný podle potřeby od roku 1919 a v roce 1933 přejmenovaný na „Informační listy lidové”.\n\nKromě ústředního tisku, vydávaného v Brně pro celou Moravu, vycházely v jednotlivých krajích a okresech krajinské listy, vydávané často formou hlavičkových listů. Střediska tisku byla na Moravě v těch městech, v nichž měla lidová strana své tiskové a vydavatelské organizace. Tiskových organizací bylo na Moravě 16 (3 v Brně, 4 v Olomouci, 2 v Kroměříži a po 1 v Opavě, Moravské Ostravě, Znojmě, Zábřehu, Uherském Hradišti, Třebíči a ve Valašském Meziříčí). Významné byly především v Brně „Lidová společnost tisková” (se sídlem v paláci Typos), „Občanská tiskárna” a „Brněnská tiskárna” a v Olomouci „Lidové závody tiskařské a nakladatelské”, „Družina literární a umělecká” a „Spolek katolických žurnalistů”.\n\nZe všech lidoveckých vzdělávacích složek byla nejvýznamnější tělovýchovná organizace Československý orel. V Brně vycházel ústřední list «Orel» (1913–1941) s přílohami «Květy mládí» (1919) a «Tělesná výchova» (1923–1940). Pro vzdělávací a výchovnou práci v orelských organizacích sloužil časopis «Orelská osvěta» (1923–1941). Lidovecká mládež se sdružovala ve „Sdružení venkovské omladiny”, která vydávala měsíčník «Naše omladina». Početně nejsilnější složkou lidové strany a zároveň nejsilnější voličskou základnou na Moravě byl „Svaz katolických žen a dívek ČSR” se sídlem v Brně, založený 16. listopadu 1924. Svazovým orgánem se stal týdeník «Moravská žena», od roku 1927 «Křesťanská žena» (1919–1941) v čele s Františkou Menšíkovou.\n\nLidová strana sdružovala střední a velké rolníky v organizaci „Katolický spolek československých zemědělců”, od roku 1919 „Svaz lidových zemědělců”, se sídlem v Brně, jehož předsedou byl představitel konzervativního křídla strany Josef Šamalík, sedlák z Ostrova u Macochy. Šamalík vydával od roku 1919 čtrnáctideník «Zemědělské noviny» (dříve Selské hlasy), které v roce 1921 nahradila příloha v Selských listech s názvem «Zájmy malozemědělců»; v roce 1923 hospodářskou přílohu« Obzor Svazu lidových zemědělců československých», od roku 1927 pod názvem «Hospodářský obzor» se čtrnáctidenní přílohou «Selka» (1902–1941). V letech 1912–1940 vycházely Šamalíkovy «Venkovské noviny». Svaz lidových zemědělců pro své členy vydával jednou za dva měsíce «Odborový věstník» (1933–1934).\n\nMezi zájmové lidovecké organizace patřilo například „Říšské sdružení řepařů v ČSR” se sídlem v Brně. Nejchudší lidovecké vesnické obyvatelstvo se sdružovalo v tzv. „Otčinách domkářů a chalupníků” (protiváha agrárních Domovin), jejichž úkolem bylo zajistit svým členům konfiskovanou půdu z pozemkové reformy. Sídlo ústředí Svazu Otčin se nacházelo až do roku 1922 v Chlumu u Letovic, bydlišti domkáře Aloise Kaderky. V Brně vycházel levný týdeník «Náš věk» (1906–1938). Lidová strana měla také své odborové organizace: „Svaz katolického učitelstva československého” (moravská pobočka „Spolek českého učitelstva katolického na Moravě a ve Slezsku”), „Svaz katolického úřednictva a zřízenectva” v čele s Josefem Kratochvílem a „Ústřední jednota čs. legionářů v Brně”, které vydávaly své věstníky.\n\nBěhem působení ve vládních koalicích (Všenárodní koalice, Panské koalice), se lidovcům podařilo zachovat výuku náboženství na školách, stejně jako církevní školy, které si podržely statut soukromých škol, dosáhnout kompromisu v případě církevních sňatků a pohřbů (postaveny na stejnou úroveň s občanskými), uhájili ve svém majetku kostely a hřbitovy, dosáhli kompromisu při schvalování zákona o svátcích a památných dnech (zákon 65/1925 Sb. z 3. dubna 1925), kdy se jim podařilo ponechat v platnosti všechny zasvěcené svátky podle kodexu kanonického práva (Marmaggiho aféra), prosadili kongruový zákon.\n\nV roce 1938 se strana spojila přes odpor moravského křídla a Jana Šrámka s ostatními pravicovými subjekty ve Stranu národní jednoty, která zanikla po vzniku Protektorátu Čechy a Morava povolením jediné politické strany Národní souručenství. Během let 1940–1945 byla strana osobou Jana Šrámka zastoupena v Londýnské exilové vládě, kde vykonával funkci předsedy vlády.\n\nObnovená Československá strana lidová se v roce 1945 stala členkou vlády Národní fronty (první vlády Zdeňka Fierlingera), ve které lidovci získali podle principu parity tři ministerské posty: předseda strany lidové, Jan Šrámek, se stal jedním z pěti náměstků předsedy vlády, místopředseda strany František Hála se stal ministrem pošt, a poslanec za lidovou stranu, Adolf Procházka (manžel Heleny Koželuhové), obsadil post ministra zdravotnictví. Lidovci se dostali ve vládě do izolace v podstatě už 12. června 1945, kdy se předsedové Komunistické strany Československa, Československé sociální demokracie a Československé strany národně socialistické dohodli na vytvoření socialistického národního bloku, ale též i na budování sjednocených organizací mládeže a tělovýchovy. Lidovci měli své vlastní organizace a propojení se socialistickými zásadně odmítali (např. Orel).\n\nVzhledem k oslabeným pozicím, kdy strana mohla ve vládě prosadit jen minimum, snažila se spolupracovat s ostatními stranami a tlumit ty nejradikálnější výstřelky (\"taktikou zdržování a odkladů\"). Košický vládní program byl také jednou z příčin vytvoření pravicových proudů ve straně. Do ČSL vstoupili někteří členové zakázaných pravicových stran (živnostníci, agrárníci a národní demokraté), jejichž bývalé stranické programy byly v rozporu s tím, co propagovala strana lidová. „Staří členové”, zastánci silného středového proudu kolem Šrámka (Adolf Klimek, Jaroslav Řehulka nebo Alois Tylínek), se tak často dostávali do vyloženě schizofrenní situace. „Mladé křídlo” vyžadovalo a praktikovalo ostře protikomunistický kurs. Jeho nejradikálnějšími exponenty a zároveň vůdci byli Dr. Adolf Procházka, Pavel Tigrid, Felix Uhl, Ivo Ducháček a zejména Helena Koželuhová. Jedinci levicového křídla (Alois Petr, Josef Plojhar a Dionysius Polanský) se od sebe lišili svým postojem ke komunistům a Sovětskému svazu. Vzhledem k tomu, že z obnovených politických stran byla ČSL jedinou nesocialistickou stranou, doufalo vedení strany ve vítězství v parlamentních volbách 1946.\n\nVolební program Československé strany lidové (formulován do třinácti oblastí) kladl důraz na křesťanské hodnoty, sociální společnost a svobodu. Soukromé vlastnictví bylo lidovci považováno za nenahraditelnou formu vlastnictví a převzetí soukromého majetku do rukou státu schvalovali jen v odůvodněných případech (\"v zájmu veřejného blaha\").\n\nLidová strana se sice ve volbách dostala nad hranici 1 000 000 hlasů (1 111 099 hlasů, celkově 15,6%, zisk 46 křesel v ÚNS), ale nepočítala s tak velkým vítězstvím komunistů a s výsledkem voleb spokojená nebyla. Po volbách získali lidovci ve vládě ještě křeslo ministra bez portfeje (od léta 1946 ministerstvo techniky), které obsadil nejprve RNDr. Alois Vošahlík a po jeho tragické smrti Ing. Jan Kopecký. V parlamentu měli lidovci 46 poslanců. Strana měla kolem 400 000 členů.\n\nVýsledek voleb v roce 1946 oslabil pozici demokratických stran a lidovců zejména natolik, že v následujících letech šla ČSL od porážky k porážce. Neuspěla v zoufalém boji proti pozemkové reformě, milionářské dani, jednotné škole a dokonce ani nedokázala zabránit zrušení křesťanských odborových organizací, které byly pohlceny komunistickými odbory. Na druhé straně se lidovcům podařilo udržet až do roku 1948 většinu církevních škol, většinu církevního majetku a práv katolické církve. Konflikt mezi oběma křídly vyústil v problematické vyloučení Heleny Koželuhové ze strany.\n\nStranu těžce svazoval též špatný Šrámkův zdravotní stav. Často byl na jednáních zastupován tajemníkem Hálou. Po odmítnutí Marshallova plánu docházelo při jednáních vlády k stále větším rozkolům mezi představiteli komunistických a demokratických stran. V roce 1947 začali komunisté ztrácet sympatie veřejnosti. Demokratické strany posilovaly, což potvrzoval i růst členské základny ČSL. Setkání lidovecké mládeže se zúčastnilo na 100 000 mladých lidí. Na jaře 1948 se měly konat další volby a velkou naději na výhru měli především národní socialisté a lidovci. Lidovci se začali zasazovat o brzké vypsání voleb, od kterých si pod dojmem současných událostí slibovali zlepšení poměrů.\n\nV únoru 1948 se strana přes výhrady svého předsedy připojila k demisi demokratických ministrů, nicméně společný postup přišel pozdě. Prezident Beneš naplnil nejhorší Šrámkovy obavy a podezření, když porušil své sliby a demisi přijal. ČSL tehdy zahájila svou poslední bitvu o sama sebe, když na poslední chvíli vyloučila některé prokomunistické exponenty, zejména pak Josefa Plojhara a Aloise Petra. Prokomunistické křídlo ovládlo vedení strany. Vedení strany v čele s předsedou Šrámkem a tajemníkem Hálou rezignovalo na další boj a pokusilo se stejně jako mnoho dalších členů uprchnout do zahraničí, což se povedlo jen některým.\n\nDva nejvyšší představitelé strany - Jan Šrámek a František Hála měli smůlu, byli dopadeni a zbytek svého života strávili v internaci. Celkově uprchlo za hranice 11 ze 46 poslanců ČSL (a stovky dalších členů včetně například Heleny Koželuhové), 21 jich bylo dříve či později uvězněno (z toho 4 umučeni nebo popraveni – Stanislav Broj, Rostislav Sochorec, Jan Plesl, Alois Janáček) a sedm odešlo do ústraní. Pouze čtyři s novým režimem plně spolupracovali a zcela se vyhnuli represím. Uprchlí lidovci utvořili v zahraničí několik exilových skupin prezentovaných jako lidovecký exil, ale jejich roztříštěnost, nedostatek peněz a nezájem Západu značně omezovaly jejich význam.\n\nJednou z největších zbraní lidové strany v boji za demokracii byl stranický tisk. V letech 1945-48 vydávali lidovci několik svých listů: deníky «Národní obroda» a «Lidová demokracie» (dříve Lidové listy), zemědělské týdeníky «Zemědělská svoboda» a «Zemědělská demokracie», týdeník pro dělnictvo, zaměstnance a závodní organizace «Obrana práce», týdeník pro živnostníky, obchodní a výrobní sektor «Hospodářská demokracie» a krajinské týdeníky jako např. na jihozápadní Moravě týdeník «Naše demokracie» nebo v Olomouci «Osvobozený našinec». Dále začala ČSL od srpna 1945 vydávat týdeník «Obzory» a na podzim 1946 týdeník «Vývoj». Komunistům nepohodlné týdeníky Obzory a Vývoj Josef Plojhar po převzetí řízení tiskových podniků strany 24. února 1948 zastavil, na šéfredaktora týdeníku «Vývoj», Pavla Tigrida, který byl členem Lidové demokracie, ústředního orgánu Československé strany lidové a týdeníku «Obzory», byl 23. února 1948 vydán zatykač. Lidová demokracie vyšla 25. února 1948 už jako orgán ustanoveného akčního výboru ČSL. Ostatní lidovecká periodika přestala vycházet.\n\nDne 25. února 1948 převzala skupina kolem Aloise Petra a Josefa Plojhara za pomoci bezpečnostních složek a komunistů moc ve straně. Alois Petr a Josef Plojhar také usedli ve druhé vládě Klementa Gottwalda. Utvořením akčního výboru Národní Fronty ČSL začala nová etapa strany. Podle komunistů se měla ČSL stát spolkem pod patronací KSČ a Národní fronty - prostředníkem mezi státem a církví, který by pomohl u věřícího obyvatelstva s přijetím nového režimu. V jejím čele stál nejprve Alois Petr a po jeho smrti v roce 1951 sedmnáct let Josef Plojhar, který byl za neuposlechnutí výzvy nekandidovat do parlamentu v květnu 1948 církví za tento přečin suspendován. Zlomit členskou základnu se podařilo jen zčásti, do obrovské komunistické kampaně proti církevní hierarchii se řadoví členové nezapojili. V roce 1968 sice bylo vedení strany odvoláno a na okamžik to vypadalo, že se podaří stranu osvobodit, ale srpnová invaze znamenala konec všech nadějí a uvrhla ČSL zpět do pevného područí KSČ.\n\nČSL byla sice nadále oficiálně členem Národní fronty, ale podíl na politickém životě měla strana spíše jen symbolický a stala se z ní strana pouhých statistů. Stranické organizace se omezovaly na příjímání stranických závazků a rezolucí týkajících se budování socialistické společnosti. Mnozí členové svou činnost zaměřili na kulturu a osvětu. Mezi fakticky protikomunistickým členstvem a prokomunistickým vedením docházelo ke konfliktům a řadoví členové často využívali stranický aparát k akcím, které byly v rozporu s přáním režimu, navzdory snahám prokomunistického vedení to zakázat, pro což se stávali předmětem represí. Členové ČSL se tak podíleli na přípravě a organizaci velkých katolických vystoupení proti komunismu, zejména Národní poutě na Velehradě v roce 1985 a petice Augustina Navrátila. Za takové stranické postoje byla ČSL veřejností vnímána jako „mírná legální opozice“ a získala tím dobré renomé; např. na Lidovou demokracii se stály fronty.\n\nKe své původní politice se strana vrátila až v roce 1989, kdy si do svého čela zvolila Josefa Bartončíka. Velice rychle došlo k rozšíření stranické členské základny, když se do strany hlásili noví příznivci i staří členové vyloučení starým prokomunistickým vedením. Jestliže na podzim 1989 měla strana 40 tisíc členů, v březnu to již bylo téměř 90 tisíc.\n\nVolby v červnu 1990 straně přinesly trpké zklamání nejen kvůli relativně malému volebnímu zisku, ale zejména kvůli aféře, která se rozpoutala, když Jan Ruml oznámil v předvolebním moratoriu, že Josef Bartončík byl spolupracovníkem StB, což později Ústřední volební komise posoudila jako hrubé porušení volebního zákona. Strana na to reagovala nejdříve nedůvěrou v obvinění a protesty proti hrubému porušení volebního zákona, posléze se ale přesvědčila, že by obvinění proti jejímu předsedovi mohla být pravdivá, a zvolila si nové vedení strany v čele s Josefem Luxem a začlenila do svých stanov lustrační prvky, které mají další podobné skandály znemožnit. V roce 1990 se též završil příliv nových členů do řad strany, od té doby začal doposud trvající úbytek členstva (viz tabulku)\n\nMezi výrazné lidovecké osobnosti devadesátých let patřil ministr kultury Pavel Tigrid nebo předseda strany Josef Lux. V roce 1992 se ČSL přejmenovala na KDU-ČSL. Zkratka KDU byla původně používána pro společnou koalici ČSL a KDS, KDS později KDU-ČSL obviňovala z uzurpování značky KDU. Strana si z důvodu zachování tradice ponechává ve jméně slovo „československá“. V následujících letech si udržovala značný vliv na politiku, který po většinu času překračoval její volební preference (jež činily zhruba 8% voličů, s velmi mírně vzestupným trendem). Byla významným členem všech vlád Václava Klause.\n\nV roce 1997 své spojenectví s ODS zrušila v reakci na skandály okolo jejího financování a vládu opustila. Po krátkém pobytu v Tošovského úřednické vládě následoval pobyt v opozici v době trvání tzv. Opoziční smlouvy mezi ČSSD a ODS, v této době byla nejvýznamnější složkou tzv. Čtyřkoalice (později koalice). Na počátku této opoziční epizody rezignoval Josef Lux, u něhož se objevila těžká leukémie. Nečekaný odchod schopného a dominantního předsedy s obrovskou autoritou stranou značně otřásl, neboť na něj nebyla připravena. Otázka „kdo Luxe nahradí“ byla navíc zpočátku komplikována dodatečnou otázkou, zda se nebude moci vrátit (ta se stala bezpředmětnou, když Josef Lux 21. listopadu 1999 zemřel).\n\nV červenci 2002 se strana stala koaličním partnerem ČSSD, ale koncem března 2005 podali její ministři rezignaci v souvislosti se skandálem ohledně rodinných financí premiéra Stanislava Grosse. Později se podíleli na rekonstrukci vlády pod vedením nového premiéra Jiřího Paroubka.\n\nNa podzim roku 2005 se KDU-ČSL postavila proti novele zákoníku práce, který nakonec prosadila ČSSD a KSČM proti její vůli, což silně prohloubilo napětí v tehdejší koalici. Zvýšila se tak pravděpodobnost budoucí spolupráce KDU-ČSL s ODS.\n\nV parlamentních volbách v roce 2006 získala 7,22 % hlasů a 13 mandátů. Po volbách se účastnili lidovci tzv. trojkoaličního projektu spolu s vítěznou ODS a stranou Zelených, avšak tento projekt nakonec zkrachoval, neboť ho odmítla ČSSD podpořit. V srpnu 2006 se předseda strany Miroslav Kalousek pokusil o vládní koalici s ČSSD, kterou by tolerovali komunisté. Členové stran však tuto vizi odmítli (v čele odporu členské základny a širšího vedení stáli zejména Jiří Stodůlka (obhajoval v té době pozici zlínského senátora) či Barbora Javorová (kandidovala v té době na primátorku Brna). Rozkol ve straně skončil odchodem Miroslava Kalouska a tří dalších místopředsedů z vedení strany.\n\nV říjnu 2006 vládu Mirka Topolánka odmítli podpořit poslanci Ladislav Šustr, Libor Ambrozek a Miroslav Kalousek. Libor Ambrozek a Cyril Svoboda poté vyjádřili přesvědčení, že by bylo možné uvažovat o podpoře menšinové vlády ČSSD, Cyril Svoboda zároveň zpochybnil usnesení celostátního výboru z 25. srpna téhož roku, které vylučovalo podporu KDU-ČSL jakékoliv vládě, která by nějak závisela na komunistech. Jan Kasal (pověřený řízením strany po rezignaci Miroslava Kalouska) si poté vyžádal od všech poslanců písemný závazek, že usnesení dodrží, s poznámkou, že pokud má někdo pocit, že takovýto závazek nemůže podepsat, měl by se vzdát mandátu. Závazek podepsali všichni poslanci včetně Cyrila Svobody.\n\n9. prosince 2006 byl předsedou KDU-ČSL zvolen dosavadní starosta Vsetína Jiří Čunek. Následně KDU-ČSL vytvořila koaliční vládu s ODS a Stranou zelených, v níž předseda strany Čunek zastával funkci místopředsedy a ministra pro místní rozvoj.\n\nV květnu 2009 byl předsedou opět zvolen Cyril Svoboda. Následně vznikla nová strana bývalého předsedy Miroslava Kalouska TOP 09 a spolu s ním stranu opustila asi padesátka lidí. Ve volbách do Poslanecké sněmovny Parlamentu České republiky v roce 2010 nezískala strana ani jeden poslanecký mandát a předseda strany Cyril Svoboda rezignoval na svůj post na tiskové konferenci ještě před zveřejněním oficiálních výsledků.\n\nBarvou strany byla vždy černá, strana byla známa i přezdívkou „černá síla“. Od roku 2006 používá strana žlutou barvu.\n\n\n\n"}
{"id": "365933", "url": "https://cs.wikipedia.org/wiki?curid=365933", "title": "Bellinzona", "text": "Bellinzona\n\nBellinzona (: \"Bellinzone\", v archaické němčině: \"Bellenz\", : \"Bilitio\") je hlavní město švýcarského kantonu Ticino. Leží východně od řeky Ticino, v blízkosti Alp. Má obyvatel, není tedy největším městem kantonu - tím je Lugano. Je 45. největším švýcarským městem.\n\nÚzemí Bellinzony bylo od pravěku obýváno. Blízkostí masivu Alp mělo geografický význam pro komunikaci se Středoevropany a strategický význam pro vládu v Lombardii. Roku 1422 se význam Bellizony prokázal při bitvě u Arbeda, v níž se utkala vojska Konfederace s jednotkami Viscontiů. Spolu s alpskými průsmyky Nufenen, Svatý Gotthard, Lukmanier, San Bernardino a Poebene tvořila také klíčové obchodní centrum. Město je nyní známé mj. díky karnevalu Rabadan, který zde má již 150 let dlouhou tradici.\n\nMěsto je turisty vyhledáváno pro trojici původem románských hradů a věže městského opevnění, které založil císař Fridrich I. Barbarossa, od roku 2000 jsou zapsány do seznamu světového kulturního dědictví UNESCO.:\n\n\nOd roku 2004 ve městě působí Spolkový trestní soud, založený na základě nové ústavy z roku 2000. Soudí v první instanci vyjmenované druhy trestných činů.\n"}
{"id": "365934", "url": "https://cs.wikipedia.org/wiki?curid=365934", "title": "Daniel Nestor", "text": "Daniel Nestor\n\nDaniel Mark Nestor, rodným jménem Danijel Nestorović, Данијел Несторовић (* 4. září 1972 Bělehrad) je kanadský profesionální tenista srbského původu, který vyrůstal v ontarijském Torontu. Opakované se stal světovou jedničkou ve čtyřhře, naposledy od května do září 2012. Na sydneyských olympijských hrách 2000 se stal olympijským vítězem v mužské čtyřhře, když zvítězil v páru se  Sébastienem Lareauem. Na okruhu ATP World Tour vyhrál osmdesát pět turnajů ve čtyřhře, z toho všechny čtyři Grand Slamy, což jej v historických tabulkách řadí na 4. místo. Ve smíšené čtyřhře získal čtyři tituly, první s Jelenou Lichovcevovou na Australian Open 2007, druhý s Katarinou Srebotnikovou na Australian Open 2011, zbylé dva tituly vybojoval s Kristinou Mladenovicovou ve Wimbledonu 2013 a na Australian Open 2014.\n\nSpolu s americkými bratry Bobem a Mikem Bryanovými je jedním ze tří hráčů historie, kteří dokázali ve čtyřhře vyhrát všechny události grandslamu, turnaje kategorie Masters, Turnaj mistrů a letní olympijské hry. Z Turnaje mistrů si připsal čtyři tituly v letech 2007, 2008, 2010 a 2011.\n\nNa žebříčku ATP byl ve dvouhře nejvýše klasifikován v srpnu 1999 na 58. místě a ve čtyřhře pak v srpnu 2002 na 1. místě.\n\nV kanadském daviscupovém týmu debutoval v roce 1992 utkáním 1. kola Světové skupiny proti Švédsku, v němž vyhrál dvouhru nad Stefanem Edbergem a v rozhodujícím pátém utkání podlehl Magnusi Gustaffsonovi. Do září 2013 v soutěži nastoupil ke čtyřiceti čtyřem mezistátním utkáním s bilancí 15–15 ve dvouhře a 30–7 ve čtyřhře.\n\nTřikrát, v letech 2002, 2004 a 2008 byl vyhlášen nejlepším deblistou okruhu ATP Tour.\n\nNarodil se roku 1972 v jugoslávské metropoli Bělehradu. Spolu se srbskými rodiči emigroval ve čtyřech letech do Kanady (1976). Rodina se usídlila v Torontu, kde vystudoval sportovně zaměřenou školu Earl Haig Secondary School.\n\nV červenci 2005 se po dvouletém vztahu oženil s Natašou Gavrilovićovou (Наташа Гавриловић). Dcera Tiana Alexis se narodila 15. prosince 2008, dva týdny poté, kdy manželka jeho stálého deblového spoluhráče Nenada Zimonjiće přivedla na svět dvojčata. Rodina žije na Bahamách.\n\nV prosinci 2010 byl oceněn nejvyšším civilním kanadským vyznamenáním Řádem Kanady. Dne 28. června 2011 bylo oznámeno, že obdrží hvězdu na Kanadském chodníku slávy, což se stalo 1. října téhož roku při slavnosti v torontském Elgin Theatre.\nV srpnu 2012 získal čestný doktorát práva na York University.\n\n"}
{"id": "365937", "url": "https://cs.wikipedia.org/wiki?curid=365937", "title": "Horkovzdušný balon", "text": "Horkovzdušný balon\n\nHorkovzdušný balón patří mezi letadla lehčí než vzduch a je to první prostředek, díky kterému se člověk dokázal vznést do vzduchu.\nSkládá se z \"obalu\", textilní části, která je naplněna horkým vzduchem a vyvíjí potřebný vztlak, dále pak z \"koše\" pro posádku, \"hořáku\", ohřívajícího vzduch v obalu, a \"lahví na palivo\" (propan či směs propanu a butanu, též LPG).\n\nZa počátek balónového létání se považuje 5. červen 1783, kdy se z Annonay vznesl první horkovzdušný balon bratří Montgolfierů (Joseph-Michel Montgolfier a Jacques Étienne Mongolfier) s „pasažéry“ (ovcí, kachnou a kohoutem) na palubě. Jejich návratem se prokázalo, že v atmosféře nejsou jedovaté plyny a otevřeli tím létání i pro lidské posádky.\n\nTou první byli Jean-François Pilâtre de Rozier a François Laurent d'Arlandes, kteří se vznesli 21. listopadu 1783 a odstartovali tak éru vzduchoplavby. Jako první v Čechách roku 1784 vypustil montgolfiéru bez posádky Tadeáš Haenke. O dva roky později vzlétla další, tentokráte na Moravě v zámeckém parku v Židlochovicích, na popud Marie Kristiny z Dietrichštejna, která na tuto slavnost pozvala mnoho hostů z vídeňského dvora. První montgolfiéra s posádkou odstartovala v Čechách v roce 1790.\n\nBalóny se úspěšně vyvíjely více než století, než byly víceméně vytlačeny letadly těžšími vzduchu. K renesanci balónů došlo zase až v 70. letech v souvislosti s jejich využitím pro rekreaci a reklamu.\n\nPrvní úspěšný oblet země v horkovzdušném balónu dokončili 21. března 1999 Bertrand Piccard a Brian Jones.\n\nObal je základní součástí balónu. Je vyroben ze speciální polyesterové či polyamidové (též nylonové) textilie, která je ve spodní části v blízkosti hořáku nahrazena nehořlavou nomexovou textilií. Pevnost obalu zvyšují nosné popruhy, pokračující pod obal ocelovými lanky, na nichž je zavěšen koš.\n\nV horní části obalu je \"paraventil\" (též parašut z angl. parachute), uzavíratelný otvor pro vypouštění přebytečného horkého vzduchu pro uvedení balónu do klesání. Paraventil může být nahrazen \"zařízením pro rychlé vypouštění vzduchu\" (Smart Vent či obdobná konstrukce).\n\nRovněž může být po straně vybaven \"rotačním ventilem\", jenž směrovým vypouštěním vzduchu způsobí otáčení balónu ve vzduchu (nezajišťuje řízení směru letu).\n\nVelikost obalu může být od 600 m do 17000 m, běžná velikost pro pilota + 4 pasažéry je 3000 m.\n\nNese posádku, palivové lahve, přístroje atd. Je vyroben z ratanu, má ocelový rám a dřevěnou podlahu, po straně je stup pro snadnější nastupování, horní okraj je polstrován a čalouněn kůží kvůli pohodlí a ochraně pasažérů. Koš může být též vybaven dvířky pro snadnější nastupování.\n\nZajišťuje ohřívání vzduchu v obalu. Spaluje propan či LPG. Skládá se nejčastěji ze dvou samostatných jednotek (může být 1 až 5), každá má výkon přibližně 3 MW.\n\nLáhve na plyn z nerezové oceli (též titanu, dříve i hliníku) obsahují zásobu paliva na let. Vyrábějí se ve velikostech od 40 do 80 litrů, běžně jsou v koši 3–4, spotřeba při běžném letu se podle délky a podmínek pohybuje mezi 60–150 litry.\n\nSlouží k primárnímu naplnění obalu studeným vzduchem před započetím jeho ohřívání. Během letu není třeba, zůstává proto na zemi.\n\nHorkovzdušné balóny vyrábí mnoho výrobců po celém světě, z nichž ti největší sídlí v Evropě. Největším výrobcem na světě je Cameron Balloons v Bristolu (Spojené království), dalšími pak Ultramagic (Španělsko), Balóny Kubíček (Brno, ČR), Schroeder Fire Balloons (Německo), Lindstrand (Spojené království). Několik menších výrobců je v USA, velkou neznámou je pak Čína, o které se ví, že balóny vyrábí a to ve velkém, ale není známo kolik přesně a kdo jsou výrobci.\n\n"}
{"id": "365939", "url": "https://cs.wikipedia.org/wiki?curid=365939", "title": "Jan Nepomuk Augustin Vitásek", "text": "Jan Nepomuk Augustin Vitásek\n\nJan Nepomuk Matyáš Augustin Vitásek, pokřtěn \"Jan Matyáš\", psal se Wittassek (23. února 1770 Hořín – 7. prosince 1839 v Praze) byl český hudební skladatel, klavírista, sbormistr, varhaník, hudební teoretik a pedagog.\n\nJeho otec byl hořínský kantor a muzikant. Byl pátým z deseti dětí a základní hudební vzdělání získal od svého otce. Od dětství se učil hrát na housle a na klavír a od svých deseti let hrál v místním kostele na varhany. Další vzdělání získal v Praze díky podpoře od kněžny Lidmily Lobkoviczové, kde u Františka Xavera Duška studoval hru na klavír a Jana Koželuha kontrapunkt. U manželů Duškových poznal osobně Wolfganga Amadea Mozarta a stal se jeho nadšeným obdivovatelem a všeobecně uznávaným vynikajícím interpretem jeho děl.\n\nV roce 1789 se stal koncertním mistrem, učitelem hudby a tajemníkem u hraběte Bedřicha Nostice, kde působil až do roku 1814. Po smrti Jana Antonína Koželuha byl jmenován kapelníkem a regenschorim v Chrámu svatého Víta na Pražském hradě. V roce 1824 mu bylo nabídnuto místo kapelníka v Katedrále sv. Štěpána ve Vídni, které však odmítl.\nByl jedním ze zakladatelů \"Spolku pro pěstování hudby církevní v Čechách\" a v roce 1830 se stal prvním ředitelem pražské varhanické školy, která zásluhou tohoto spolku vznikla. Kromě varhanické školy vyučoval i soukromě.\n\nZemřel v Praze 7. prosince 1839 a je pohřben na Malostranském hřbitově. V roce 1858 mu byl na tomto hřbitově postaven pomník od sochaře Josefa Maxe.\n\nJan Augustin Vitásek byl velmi plodný skladatel, který zasáhl do všech hudebních žánrů té doby. Vycházel zejména z díla Wolfganga Amadea Mozarta, ale i z českých lidových písní a tanců. Jeho skladby jsou přístupné širokému okruhu posluchačů a byly ve své době velmi oblíbené. Zejména jeho chrámová hudba ovládala české kůry až do ceciliánské reformy. Představuje jednoho z posledních reprezentantů českého klasicismu. Úplný soupis jeho díla nebyl dosud proveden. Jen málo z něj vyšlo tiskem, ale jeho skladby jsou v opisech rozšířeny v mnoha archivech.\n\n\n\n\nDále je autorem mnoha písní a sborů. Mezi nimi jsou i dva protinapoleonské pochody: \"Marš každého Čecha ctného\" (1809) a \"Vzhůru Češi, pojďme směle\". Připisuje se mu i sborový hymnus \"Sláva vlasti\".\n\n\n"}
{"id": "365940", "url": "https://cs.wikipedia.org/wiki?curid=365940", "title": "Butkara", "text": "Butkara\n\nButkara je název stúpy (buddhistická sakrální stavba), která se nacházela v pákistánském Svátu. Dnes jsou její pozůstatky jedním z nejdůležitějších svátských archeologických nalezišť. Je možné, že byla původně postavena maurjovským králem Ašókou, její datace však spadá do doby zhruba o století později. Stúpa byla celkem pětkrát rozšiřována, poslední přestavba proběhla ve 2. století za vlády Kušánů.\n\nButkaru zdobila reliéfní výzdoba buddhistických výjevů, jako jsou obrazy ze života Buddhy, meditující Buddha apod. V oblasti byly nalezeny sloupové Indo-korintské hlavice, typické pro řecko-buddhistické umění. Stúpu od roku 1955 zkoumala italská expedice (IsIOAO: Istuto Italiano per l'Africa e l'Oriente) vedená archeologem Pierfrancesco Callierim.\n\n"}
{"id": "365948", "url": "https://cs.wikipedia.org/wiki?curid=365948", "title": "Balóny Kubíček", "text": "Balóny Kubíček\n\nBALÓNY KUBÍČEK spol. s r.o. (v zahraničí používáno též \"Kubicek Balloons\") je český výrobce horkovzdušných balónů a vzducholodí, který je třetím největším výrobcem na světě. Továrna sídlí v Brně, ale svou produkci exportuje do zemí všech kontinentů.\n\nSpolečnost BALÓNY KUBÍČEK byla založena v roce 1991 Ing. Alešem Kubíčkem, konstruktérem prvního novodobého českého horkovzdušného balónu, který byl v roce 1983 vyroben v brněnském Aviatik klubu. Před založením společnosti BALÓNY KUBÍČEK vyrobil Aleš Kubíček několik desítek dalších balónů pod křídly společnosti Aerotechnik Kunovice. Na základě těchto zkušeností spustil záhy po sametové revoluci privátní společnost, zaměřenou na výrobu letadel lehčích vzduchu.\n\nBalóny Kubíček jsou společností s ručením omezeným, většinově stále vlastněnou zakladatelem Alešem Kubíčkem. Sídlo má na Francouzské 81 v centru Brna, kde dlouhá léta probíhala i vlastní výroba balónů. Ta nicméně přesídlila v roce 2005 do zcela nového továrního objektu na Jarní 2a v Brně-Maloměřicích, který se stal aktuálně nejmodernější balónovou továrnou na světě. Firma zaměstnává 30 zaměstnanců (r. 2008) a ročně vyrobí cca 90 balónů, čímž se řadí mezi největší výrobce na světě (podle počtu vyrobených balónů jí od roku 2005 patří 3. místo na světě).\n\nVe svém výrobním programu má vedle standardních obalů balónů v 28 typech a velikostech i vlastní koše a hořáky a zabývá se i vývojem a výrobou balónů zvláštních tvarů pro reklamní účely např. v podobě 38 metrů vysokého létajícího medvídka, námořního kontejneru DHL, katedrály v St. Gallenu či štýrského zeleného srdce.\n\nSpolečnost je držitelem oprávnění pro výrobu, servis a projekci dle evropských standardů EASA (Evropská agentura pro bezpečnost letectví) a rovněž se stala držitelem Evropského typového certifikátu pro horkovzdušné balóny.\n\nBalóny Kubíček používá pro své balóny unikátní vysokopevnostní polyesterovou textilii, která je vyráběna sesterskou společností Textil Kubíček v Černé Hoře u Brna. Pilotní výcvik pro své zákazníky zajišťuje další sesterská společnost Balónový Zámek.\n<nowiki>*</nowiki> odhad\n\n"}
{"id": "365950", "url": "https://cs.wikipedia.org/wiki?curid=365950", "title": "Dawesův plán", "text": "Dawesův plán\n\nDawesův plán byl projekt formou mezinárodní dohody, který měnil režim plateb německých reparací vůči vítězům první světové války.\n\nNěmecko po první světové válce nebylo schopné v plné výši hradit reparace. Tento stav vedl v roce 1923 k Rúrské krizi. Spojené státy v lednu 1924 vyvinuly iniciativu, vytvořit odbornou komisi pod vedením finančníka Charlese Dawese, která měla za cíl vytvořit plán hospodářského oživení v Německu. Komise pracující v Paříži předložila nové schéma plateb reparačních splátek. První rok mělo Německo zaplatit jen jednu miliardu marek a až v pátém roce mělo začít s placením 2,5 miliardy marek ročně, tedy jak určoval původní rozvrh. Německu mělo být také dovoleno obdržet finanční půjčku ve výši 800 milionů marek. Německá centrální banka měla podléhat mezinárodní kontrole.\n\nV roce 1929 byl realizován nový koncept – Youngův plán.\n"}
{"id": "365955", "url": "https://cs.wikipedia.org/wiki?curid=365955", "title": "STS-35", "text": "STS-35\n\nSTS-35 byla desátá mise raketoplánu Columbia. Celkem se jednalo o 38. misi raketoplánu do vesmíru.\n\n"}
{"id": "365961", "url": "https://cs.wikipedia.org/wiki?curid=365961", "title": "STS-40", "text": "STS-40\n\nSTS-40 byla jedenáctá mise raketoplánu Columbia. Celkem se jednalo o 41. misi raketoplánu do vesmíru. Cílem letu byl let laboratoře Spacelab SLS-1.\n\n"}
{"id": "365962", "url": "https://cs.wikipedia.org/wiki?curid=365962", "title": "Vasyl Stefanyk", "text": "Vasyl Stefanyk\n\nVasyl Semenovyč Stefanyk (ukrajinskou cyrilicí Василь Семенович Стефаник; 2. května 14. května 1871 Rusiv u Sňatyna, Halič — 7. prosince 1936 tamtéž) byl ukrajinský spisovatel a rakouský spisovatel a politik ukrajinské národnosti z Haliče, na počátku 20. století poslanec Říšské rady.\n\nNarodil se v rodině bohatého rolníka. Od gymnaziálních studií v Kolomyji a Drohobyči se zapojoval do hnutí radikálního ukrajinského studentstva a polské sociální demokracie. V letech 1892–1898 studoval medicínu na Jagellonské univerzitě v Krakově. Studia ale pro nezájem o obor nedokončil a v roce 1900 univerzitu opustil. Poté se věnoval literární a politické práci. Spolu s Les Martovyčem a Marko Čeremšynou založili tzv. „Pokutskou trojici“ (název podle kraje Pokutí, východní Halič). Všichni tři byli žáky Ivana Jakovyče Franka. Úzce spolupracovali se skupinou polských spisovatelů „Mladé Polsko“ (Młoda Polska). V roce 1897 publikoval první díla v novinách \"Pracja\" a v roce 1899 první sbírku skic nazvanou \"Syňa knyžečka\", pak v letech 1900–1905 mu vyšly další tři sbírky.\n\nNa počátku 20. století se zapojil i do celostátní politiky jako člen Ukrajinské radikální strany. V doplňovací volbách do Říšské rady roku 1908, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 58. Nahradil poslance Ksenofonta Ochrymovyče, jenž rezignoval. Byl členem poslaneckého Rusínského klubu. Mandát obhájil za týž obvod i v řádných volbách do Říšské rady roku 1911. Usedl do poslaneckého klubu Ukrajinské parlamentní zastoupení. V parlamentu setrval do zániku monarchie v roce 1918. K roku 1911 se profesně uvádí jako spisovatel.\n\nV poválečné, dočasně existující Západoukrajinské republice byl místopředsedou Ukrajinské národní rady.\n\nV období svého působení v Říšské radě se literárně odmlčel. Od roku 1916 až do smrti se opět věnoval převážně literatuře. V roce 1926 vydal sbírku \"Zemlja\", která se řadí k nejvýznamnějším dílům ukrajinské moderny. Jazykově používal vrstvy spisovné řeči i dialektů.\n\nTěžištěm Stefanykova díla jsou mistrovské povídky a novely, které jakoby nezúčastněně popisují hrůzný život na haličském venkově se všemi osobními a rodinnými tragédiemi, bídou, alkoholismem, pogromy a emigrací za oceán.\n\n\n\n\n"}
{"id": "365965", "url": "https://cs.wikipedia.org/wiki?curid=365965", "title": "Jaroslav Strnad", "text": "Jaroslav Strnad\n\nPhDr. Jaroslav Strnad, Ph.D. (20. prosince 1954) je český indolog. Vystudoval Filozofickou fakultu Univerzity Karlovy. Zabývá se především hindštinou a sanskrtem, dále starověkou a středověkou Indií. Své badatelské úsilí směřuje především k středověké severní Indii a tamějšímu náboženskému, kulturnímu a sociálnímu vývoji. V současné době působí v pozici vědeckého pracovníka Orientálního ústavu Akademie věd, též vyučuje na FF UK.\n\n"}
{"id": "365969", "url": "https://cs.wikipedia.org/wiki?curid=365969", "title": "STS-50", "text": "STS-50\n\nSTS-50 byla dvanáctá mise raketoplánu Columbia. Celkem se jednalo o 47. misi raketoplánu do vesmíru. Cílem letu bylo vynést do vesmíru laboratoř Spacelab USML-1.\n\n"}
{"id": "365972", "url": "https://cs.wikipedia.org/wiki?curid=365972", "title": "Mistrovství světa v ledním hokeji 1974", "text": "Mistrovství světa v ledním hokeji 1974\n\n41. mistrovství světa a 52. mistrovství Evropy v ledním hokeji probíhalo ve dnech 5. – 20. dubna 1974 v Helsinkách ve Finsku.\n\nTurnaje se zúčastnilo 22 mužstev, rozdělených do tří výkonnostních skupin. V A-skupině se hrálo dvoukolově, v ostatních skupinách jednokolově. Vítěz se stal mistrem světa, poslední tým sestoupil do skupiny B.\n\nFinský šampionát se stal sbírkou skandálů, z nichž jeden spadal i na vrub domácích pořadatelů. Ale postupně: po zápase Švédsko – Polsko oznámila dopingová komise, že vzorek Švéda Ulfa Nilssona byl pozitivní. Následovala nekonečná debata při zasedání LIHG a dokonce se hlasovalo o tom, zda má být výsledek kontumován a hráč diskvalifikován. Zastánci boje proti podpůrným prostředkům slavili úspěch, ovšem vzápětí oznámila švédská výprava úmysl odcestovat z rozehrané soutěže, protože LIHG měla výhrady proti reklamním nápisům na přilbách reprezentace Tre Kronor. V posledním zápase první poloviny dopoval další hráč – finský brankář Stig Wetzell a tahanice začaly znovu. Aby toho nebylo jaksi málo, do stávky za zvýšení platů a zlepšení pracovních podmínek vstoupili zaměstnanci rozhlasu a televize, takže na některé přenosy čekali diváci marně. Nakonec musel poskytnout záruky stávkujícím sám finský prezident Urho Kekkonen.\nDomácí hokejisté chtěli dobýt medaili, ale klopýtli nečekaně s Polskem. Dorazila je i dodatečná kontumace po výhře nad námi, a tak z velkého snu nic nebylo. Asi největší senzací byla vysoká porážka týmu SSSR reprezentací Československa v poměru 7:2.\n\nKriticky se hodnotila i práce rozhodčích a největší nevoli sklidil smutně proslulý západoněmecký sudí Josef Kompalla. Nejvíc se kritizovalo jeho uznání Michajlovovy branky v duelu SSSR-ČSSR, kterou dal sovětský kapitán nohou.\n\nPrvní polovina mistrovství vyzněla jasně pro tým ČSSR, který sice po čtyřech výhrách nečekaně nezdolal Finy, ale kontumace z důvodu pozitivního dopingového nálezu brankáře Wetzela je poslala do odvet s plným bodovým ziskem. Nažhavení Finové ztráceli na bronz jediný bod, ale kontumační prohra s ČSSR jim sebrala elán. Drama také panovalo kolem sestupové příčky, kde si východoněmečtí hokejisté vybudovali slušnou pozici porážkou Polska.\n\nOdvety však našim hráčům vůbec nevyšly. Přehráli jasně slabší soupeře, ale nedokázali využít pasivně defenzivního pojetí Švédů a nezúročili velkou převahu. Zápas se SSSR, jehož hráči také neoplývali jistotou z předchozího šampionátu, ovlivnila branka Borise Michajlova, dosažená nohou. Oproti prvnímu zápasu jsme nedokázali odskočit na rozdíl více gólů (Nedomanský v závěru první třetiny spálil obrovskou šanci za stavu 1:0) a po sporném okamžiku se náš tým příliš zaměřil na protesty a nekoncentrovanost znamenala otočení utkání. Zklamání a pocit, že už nelze nic ztratit nejspíš způsobila vlažný výkon proti Finům, v němž Ketola v 19. minutě poslední třetiny potrestal řadu hrubých chyb a v neposlední řadě příliš odvážné Crhovo vyjetí. V power-play mohli Seveřané ještě přidat další gól, ale Kužela stihl vyhozený puk k naší brance dojet. Slabou útěchou našemu týmu byl fakt, že vyhrál soutěž fair-play, zatímco staronoví mistři světa skončili poslední.\n\nPolákům nakonec pomohlo k setrvání ve skupině A kontumační vítězství se Švédskem, protože svého největšího soupeře v boji o udržení porazit nedokázali. Uhájili však heroickým bojem důležitou remízu v druhém zápase a mohli se oprávněně radovat. Kritici se shodli, že náš tým, mimochodem s nejvyšším věkovým průměrem, zahodil velkou šanci hlavně v utkání se Švédskem.\n\nK = utkání Polsko – Švédsko 1:4 a Finsko – Československo 5:2 byla pro doping hráčů Stiga Wetzella (FIN) a Ulfa Nilssona (SWE) kontumována 5:0 ve prospěch Polska a ČSSR.\n Československo – Polsko 8:0 (4:0, 2:0, 2:0)\n\n5. dubna 1974 (16:30) – Helsinky (Helsingin jäähalli)\nBranky Československa: 0:27 Jiří Kochta, 5:24 Vladimír Martinec, 10:28 Oldřich Machač, 15:23 Richard Farda, 32:04 Václav Nedomanský, 32:15 Vladimír Martinec, 44:33 Václav Nedomanský, 50:09 Ivan Hlinka.\nBranky Polska: nikdo\nRozhodčí: Dan Guynn (USA), Berthold Schweiger (GER)\nVyloučení: 4:4 (1:0)\nDiváků: 1 072\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Jiří Kochta, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann (41. Josef Paleček), Ivan Hlinka, Josef Augusta.\n\nPolsko: Andrzej Tkacz (11. Walery Kosyl) – Andrzej Słowakiewicz, Stanisław Fryźlewicz, Adam Kopczyński, Jerzy Potz, Robert Góralczyk, ??? Janiszewski – Walenty Ziętara, Józef Słowakiewicz, Tadeusz Kacik – Tadeusz Obłój, Karol Żurek, Jan Piecko – Wiesław Tokarz, Leszek Tokarz, Stefan Chowaniec.\n\n5. dubna 1974 (20:30) – Helsinky (Helsingin jäähalli)\nBranky SSSR: 7:27 Boris Michajlov, 17:26 Viktor Kuzněcov, 42:01 Alexandr Malcev, 52:07 Alexandr Jakušev, 58:39 Vladimir Šadrin\nBranky NDR: nikdo\nRozhodčí: Unto Viitala, Raimo Sepponen (FIN)\nVyloučení: 8:8 (0:0, 1:0) + Peter Prusa (GDR) na 5 min.\nDiváků: 4 088\n\n6. dubna 1974 (15:30) – Helsinky (Helsingin jäähalli)\nBranky Polska: 15:21 Robert Góralczyk\nBranky Švédska: 1:47 Håkan Wickberg, 26:10 Mats Åhlberg, 29:00 Dan Labraaten, 30:28 Ulf Nilsson\nRozhodčí: Viktor Dombrovskij (URS), Josef Kompalla (GER)\nVyloučení: 2:2 (0:0)\nDiváků: 4 955\n\n6. dubna 1974 (19:00) – Helsinky (Helsingin jäähalli)\nBranky NDR: 7:17 Dieter Simon, 47:41 Hartmut Nickel, 53:51 Rainer Patschinski\nBranky Finska: 7:49 Seppo Ahokainen, 19:03 Seppo Ahokainen, 33:29 Harri Linnonmaa, 43:14 Esa Peltonen, 46:26 Esa Peltonen, 54:16 a 56:54 Seppo Ahokainen\nRozhodčí: Frank Larsen (USA), Wojciech Szczepek (POL)\nVyloučení: 4:3 (0:2)\nDiváků: 6 075\n\n7. dubna 1974 (15:30) – Helsinky (Helsingin jäähalli)\nBranky Československa: 19:17 Ivan Hlinka, 34:11 Bohuslav Šťastný, 58:03 Ivan Hlinka\nBranky Švédska: 6:30 Dan Söderström, 34:47 Dan Labraaten\nRozhodčí: Frank Larsen (USA), Raimo Sepponen (FIN)\nVyloučení: 2:6 (1:0) + Oldřich Machač na 10 min. a Ch. Abrahamsson na 10 min. a do konce utkání\nDiváků: 6 369\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Jiří Kochta (21. Vladimír Veith), Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta.\n\nŠvédsko: Christer Abrahamsson – Arne Carlsson, Björn Johansson, Kjell-Rune Milton, Lars-Erik Sjöberg, Thommy Abrahamsson, Gunnar Andersson – Lars-Göran Nilsson, Håkan Wickberg, Stig-Göran Johansson – Anders Hedberg, Ulf Nilsson, Stefan Karlsson – Dan Söderström, Mats Åhlberg, Dan Labraaten.\n\n7. dubna 1974 (19:00) – Helsinky (Helsingin jäähalli)\nBranky SSSR: 11:18 Valerij Charlamov, 20:37 Boris Michajlov, 24:06 Boris Michajlov, 25:09 Gennadij Cygankov, 36:24 Alexandr Gusev, 36:30 Sergej Kapustin, 50:32 Sergej Kapustin\nBranky Finska: 27:24 Henry Leppä\nRozhodčí: Josef Kompalla (GER), Wojciech Szczepek (POL)\nVyloučení: 4:1 (1:0)\nDiváků: 7 631\n\nSSSR: Treťjak – Vasiljev, Gusev, Cygankov, Ljapkin, Kuzněcov, Šatalov – Michajlov, Petrov, Charlamov – Malcev, Šadrin, Jakušev – Lebeděv, Anisin, Kapustin.\n\nFinsko: Leppänen – Rantasila, Riihiranta, Suoraniemi, Saari, S. Lindström, Marjamäki – Tamminen, Ketola, Esa Peltonen – Leppä, Sutinen, Ahokainen – Linonmaa, Murto, Repo.\n\n8. dubna 1974 (17:00) – Helsinky (Helsingin jäähalli)\nBranky Československa: 7:18 Jiří Holík, 11:14 Bohuslav Ebermann, 17:49 Václav Nedomanský, 37:30 Václav Nedomanský, 40:58 Václav Nedomanský, 44:11 Václav Nedomanský, 45:38 Richard Farda, 54:50 Ivan Hlinka\nBranky NDR: nikdo\nRozhodčí: Ove Dahlberg (SWE), Unto Viitala (FIN)\nVyloučení: 5:6 (1:0, 1:0)\nDiváků: 4 152\n\nČSSR: Jiří Crha – Oldřich Machač, František Pospíšil, Jiří Bubla, Milan Kužela, Jan Suchý, Miroslav Dvořák – Vladimír Veith (21. Jiří Kochta), Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta.\n\nNDR: Joachim Hurbanek (21. Wolfgang Fischer) – Bernd Engelmann, Dietmar Peters, Dieter Frenzel, Bernd Karrenbauer, Dieter Huschto, Frank Braun – Rolf Bielas, Peter Slapke, Rüdiger Noack – Hartmut Nickel, Rainer Patschinski, Joachim Stasche – Gerhard Müller, Peter Prusa, Reinhard Karger.\n\n8. dubna 1974 (20:30) – Helsinky (Helsingin jäähalli)\nBranky SSSR: 3:51 Vladimir Petrov, 14:46 Vladimir Lutčenko, 21:27 Boris Michajlov, 24:06 Vladimir Repněv, 25:40 Alexandr Jakušev, 26:33 Alexandr Malcev, 36:16 Vladimir Šadrin, 52:38 Vladimir Lutčenko\nBranky Polska: 50:20 Wiesław Tokarz, 53:21 Józef Słowakiewicz, 55:52 Mieczysław Jaskierski\nRozhodčí: Aleš Pražák (TCH), Dan Guynn (USA)\nDiváků: 3 986\n\n9. dubna 1974 (17:00) – Helsinky (Helsingin jäähalli)\nBranky NDR: 3:07 Rolf Bielas\nBranky Švédska: 15:46 Lars-Göran Nilsson, 18:14 Willy Lindström, 18:51 Anders Hedberg, 21:41 Lars-Erik Sjöberg, 28:01 Per-Olov Brasar, 28:46 Dan Söderström, 44:25 Dan Labraaten, 47:38 Mats Åhlberg, 48:48 Lars-Göran Nilsson, 53:57 Willy Lindström\nRozhodčí: Aleš Pražák (TCH), Unto Viitala (FIN)\nVyloučení: 2:6 (0:1)\nDiváků: 4 141\n\n9. dubna 1974 (20:30) – Helsinky (Helsingin jäähalli)\nBranky Polska: 33:16 Stefan Chowaniec, 36:42 Jan Szeja\nBranky Finska: 15:56 Seppo Lindström, 29:01 Veli-Pekka Ketola\nRozhodčí: Berthold Schweiger (GDR), Ove Dahlberg (SWE)\nVyloučení: 6:4 (0:1)\nDiváků: 5 214\n\n10. dubna 1974 (17:00) – Helsinky (Helsingin jäähalli)\nBranky Československa: 7:29 Václav Nedomanský, 16:35 Oldřich Machač, 18:28 Vladimír Martinec, 27:54 Ivan Hlinka, 33:35 Bohuslav Šťastný, 38:41 Vladimír Martinec, 41:55 Ivan Hlinka\nBranky SSSR: 40:37 Boris Michajlov, 43:28 Vladimir Petrov\nRozhodčí: Frank Larsen (USA), Wojciech Szczepek (POL)\nVyloučení: 2:3 (1:0)\nDiváků: 8 348\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Jiří Kochta, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta.\n\nSSSR: Vladislav Treťjak – Valerij Vasiljev, Alexandr Gusev, Vladimir Lutčenko, Viktor Kuzněcov, Gennadij Cygankov, Jurij Ljapkin, Jurij Šatalov – Boris Michajlov, Vladimir Petrov, Valerij Charlamov (41. Sergej Kapustin) – Alexandr Malcev, Vladimir Šadrin, Alexandr Jakušev – Alexandr Bodunov, Vjačeslav Anisin, Sergej Kapustin (41. Jurij Lebeděv).\n\n10. dubna 1974 (20:30) – Helsinky (Helsingin jäähalli)\nBranky Finska: 12:58 Veli-Pekka Ketola, 29:54 Juhani Tamminen, 33. Pekka Marjamäki\nBranky Švédska: 23:49 Stig-Göran Johansson, 29:07 Stig-Göran Johansson, 29:25 Björn Johansson\nRozhodčí: Viktor Dombrovskij (GDR), Dan Guynn (USA)\nVyloučený: 2:3 (0:0)\nDiváků: 8 470\n\nFinsko: Leppänen (30. Wetzell) – Rantasila, Riihiranta, Suoraniemi, Saari, Seppo Lindström, Marjamäki – Tamminen, Ketola, Esa Peltonen – Leppä, Sutinen, Linnonmaa – Oksanen, Jorma Peltonen, Ahokinen.\n\nŠvédsko: Ch. Abrahamsson – Andersson, Thommy Abrahamsson, Milton, Sjöberg, Carlsson, Björn Johansson – Söderström, Åhlberg, Labraten – Lars-Göran Nilsson, Stig-Göran Johansson, Hedberg – Brasar, Wickberg, Willy Lindström\n\n11. dubna 1974 (17:00) – Helsinky (Helsingin jäähalli)\nBranky Polska: 2:19 Mieczysław Jaskierski, 11:33 Tadeusz Kacik, 17:57 Adam Kopczyński\nBranky NDR: 8:54 Rolf Bielas, 22:40 Reinhard Karger, 23:44 Bernd Karrenbauer, 33:02 Reinhard Karger, 39:58 Rüdiger Noack\nRozhodčí: Aleš Pražák (TCH), Frank Larsen (USA)\nVyloučení: 5:1 (0:1)\nDiváků: 4 911\n\n12. dubna 1974 (15:30) – Helsinky (Helsingin jäähalli) \nBranky Československa: 42:20 Bohuslav Ebermann, 56:30 Bohuslav Ebermann\nBranky Finska: 11:13 Lasse Oksanen, 15:30 Henry Leppä, 35:20 Lasse Oksanen, 39:55 Juhani Tamminen, 45:12 Jorma Peltonen\nRozhodčí: Ove Dahlberg (SWE), Frank Larsen (USA)\nVyloučení: 3:2 (1:1)\nDiváků: 8 473\n\nČSSR: Jiří Holeček (41. Jiří Crha) – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Jiří Kochta, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Paleček.\n\nFinsko: Stig Wetzel – Juha Rantasila, Heikki Riihiranta, Seppo Suoraniemi, Pekka Marjamäki, Seppo Lindström, Jauko Öystilä – Juhani Tamminen, Veli-Pekka Ketola, Esa Peltonen – Henry Leppä, Matti Murto, Harri Linnonmaa – Lasse Oksanen, Jorma Peltonen, Seppo Ahokainen – Timo Sutinen.\n\n12. dubna 1974 (19:00) – Helsinky (Helsingin jäähalli)\nBranky SSSR: 32:36 Vladimir Petrov, 36:24 Alexandr Jakušev, 47:39 Vladimir Petrov\nBranky Švédska: 4:45 Per-Olov Brasar\nRozhodčí: Josef Kompalla (GER), Wojciech Szczepek (POL) pro zranění v 18. min odstoupil, nahradil ho Unto Viitala (FIN)\nVyloučení: 3:2\nDiváků: 7 623\n\nSSSR: Treťjak – Vasiljev, Gusev, Cygankov, Ljapkin, Kuzněcov, Šatalov – Michajlov, Petrov, Charlamov – Malcev, Šadrin, Jakušev – Lebeděv, Anisin, Bodunov – Kapustin.\n\nŠvédsko: Ch. Abrahamsson – Milton, Sjöberg, Sundqvist, Thommy Abrahamsson, Björn Johansson, Carlsson – Hedberg, Stig-Göran Johansson, Lars-Göran Nilsson – Söderström, Åhlberg, Labraten – Brasar, Wickberg, Willy Lindström – Karlsson.\n\n13. dubna 1974 (15:30) – Helsinky (Helsingin jäähalli)\nBranky Československa: 5:50 Vladimír Martinec, 7:57 Vladimír Martinec, 10:10 Jiří Holík, 22:24 Jiří Bubla, 36:05 Václav Nedomanský, 43:09 Ivan Hlinka, 44:10 Jiří Kochta, 45:37 Bohuslav Šťastný, 55:09 Jiří Holík, 57:07 Vladimír Veith, 58:14 Václav Nedomanský, 59:04 Bohuslav Šťastný\nBranky Polska: 7:02 Wiesław Tokarz, 24:47 Tadeusz Obłój, 47:55 Adam Kopczyński\nRozhodčí: Frank Larsen (USA), Raimo Sepponen (FIN)\nVyloučení: 1:1 (1:0, 1:0)\nDiváků: 4 766\n\nČSSR: Jiří Crha – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Jiří Kochta, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Vladimír Veith.\n\nPolsko: Walery Kosyl (41. Andrzej Tkacz) – ??? Janiszewski, Robert Góralczyk, Stanisław Fryźlewicz, Andrzej Słowakiewicz, Adam Kopczyński, Jerzy Potz – Walenty Ziętara, Józef Słowakiewicz, Tadeusz Kacik – Jan Szeja, Mieczysław Jaskierski, Stefan Chowaniec – Tadeusz Obłój, Karol Żurek, Wiesław Tokarz\n\n13. dubna 1974 (19:00) – Helsinky (Helsingin jäähalli)\nBranky NDR: 11:37 Rainer Patschinski, 51:38 Bernd Engelmann, 54:28 Dieter Huschto\nBranky SSSR: 0:57 Vladimir Šadrin, 2:31 Valerij Charlamov, 9:27 Valerij Charlamov, 14:35 Sergej Kapustin, 15:36 Vladimir Šadrin, 16:30 Valerij Charlamov, 16:48 Sergej Kapustin, 27:12 Sergej Kapustin, 33:13 Sergej Kapustin, 47:43 Jurij Šatalov\nRozhodčí: Ove Dahlberg (SWE), Unto Viitala (FIN)\nVyloučení: 3:3 (0:1)\nDiváků: 4 377\n\n14. dubna 1974 (15:30) – Helsinky (Helsingin jäähalli)\nBranky Švédska: 7:55 Mats Åhlberg, 21:58 Håkan Wickberg, 36:57 Stefan Karlsson\nBranky Polska: 49:30 Mieczysław Jaskierski\nRozhodčí: Viktor Dombrovskij (URS), Josef Kompalla (GER)\nVyloučení: 3:3 (1:0)\nDiváků: 5 317\n\n14. dubna 1974 (19:00) – Helsinky (Helsingin jäähalli)\nBranky Finska: 0:37 Veli-Pekka Ketola, 7:33 Seppo Repo, 11:42 Veli-Pekka Ketola, 23:13 Veli-Pekka Ketola, 25:12 Seppo Lindström, 47:25 Heikki Riihiranta, 53:47 Matti Murto\nBranky NDR: 43:27 Dietmar Peters\nRozhodčí: Ove Dahlberg (SWE), Dan Guynn (USA)\nVyloučení: 5:5 (0:0)\nDiváků: 7 927\n\n15. dubna 1974 (15:30) – Helsinky (Helsingin jäähalli)\nBranky Československa: nikdo\nBranky Švédska: 13:25 Dan Söderström, 41:52 Mats Åhlberg, 55:29 Stefan Karlsson\nRozhodčí: Frank Larson, Dan Guynn (USA)\nVyloučení: 5:4 (0:0)\nDiváků: 8 102\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Miroslav Dvořák – Jiří Kochta, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Vladimír Veith.\n\nŠvédsko: Curt Larsson – Björn Johansson, Arne Carlsson, Kjell-Rune Milton, Lars-Erik Sjöberg, Thommy Abrahamsson, Gunnar Andersson, Karl-Johan Sundqvist – Dan Söderström, Mats Åhlberg, Anders Hedberg – Stefan Karlsson, Stig-Göran Johansson, Lars-Göran Nilsson – Willy Lindström, Per-Olov Brasar, Dan Labraaten.\n\n15. dubna 1974 (19:00) – Helsinky (Helsingin jäähalli) \nBranky SSSR: 4:30 Boris Michajlov, 11:08 Jurij Ljapkin, 19:35 Sergej Kapustin, 41:03 Alexandr Jakušev, 53:43 Alexandr Jakušev, 58:27 Vjačeslav Anisin\nBranky Finska: 50:28 Esa Peltonen\nRozhodčí: Ove Dahlberg (SWE), Josef Kompalla (GER)\nVyloučení: 4:2 (0:0, 2:0) + Juha Rantasila na 10 min.\nDiváků: 8 462\n\nSSSR: Treťjak – Vasiljev, Gusev, Ljapkin, Lutčenko, Šatalov, Kuzněcov – Michajlov, Petrov, Charlamov – Malcev, Šadrin, Jakušev – Anisin, Repněv, Kapustin.\n\nFinsko: Valtonen – Rantasila, Riihiranta, S. Lindström, Marjamäki, Suoraniemi, Saari – Tamminen, Ketola, Esa Peltonen – Oksanen, Jorma Peltonen, Ahokainen – Repo, Murto, Sutinen.\n\n16. dubna 1974 (17:00) – Helsinky (Helsingin jäähalli) \nBranky Československa: 5:26 Jan Suchý, 9:17 Jan Suchý, 13:22 Václav Nedomanský, 29:54 Vladimír Martinec, 30:20 Bohuslav Šťastný, 33:32 Vladimír Martinec, 44:23 Ivan Hlinka, 48:20 Bohuslav Ebermann, 56:51 Ivan Hlinka\nBranky NDR: 35:30 Frank Braun, 57:27 Peter Prusa\nRozhodčí: Ove Dahlberg (SWE), Unto Viitala (FIN)\nVyloučení: 2:2 (0:1)\nDiváků: 6 141\n\nČSSR: Jiří Crha – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Vladimír Veith (Josef Paleček), Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta.\n\nNDR: Joachim Hurbanek – Hartwig Schur, Frank Braun, Dieter Huschto, Dietmar Peters, Bernd Karrenbauer, Dieter Frenzel – Hartmut Nickel, Peter Slapke, Rolf Bielas – Dieter Simon, Rainer Patschinski, Joachim Stasche – Reinhard Karger, Peter Prusa, Gerhard Müller\n\n16. dubna 1974 (20:30) – Helsinky (Helsingin jäähalli)\nBranky Polska: nikdo\nBranky SSSR: 1:07 Alexandr Gusev, 1:19 Jurij Lebeděv, 11:39 Sergej Kapustin, 17:43 Sergej Kapustin, 18:11 Vjačeslav Anisin, 19:25 Vladimir Šadrin, 24:10 Alexandr Gusev, 25:31 Jurij Lebeděv, 28:20 Boris Michajlov, 35:27 Alexandr Jakušev, 35:37 Vjačeslav Anisin, 37:00 Sergej Kapustin, 38:53 Jurij Lebeděv, 46:14 Vjačeslav Anisin, 51:49 Boris Michajlov, 56:46 Alexandr Malcev, 59:59 Alexandr Malcev\nRozhodčí: Josef Kompalla (GER), Raimo Sepponen (FIN)\nVyloučení: 1:1 (0:0, 0:1)\nDiváků: 6 224\n\n17. dubna 1974 (17:00) – Helsinky (Helsingin jäähalli)\nBranky Švédska: 2:04 Willy Lindström, 15:58 Anders Hedberg, 21:49 Stefan Karlsson, 23:05 Willy Lindström, 29:16 Björn Johansson, 47:12 Per-Olov Brasar, 47:42 Anders Hedberg, 53:29 Willy Lindström, 56:48 Anders Hedberg\nBranky NDR: 19:55 Dieter Huschto, 20:32 Peter Slapke, 36:49 Dieter Huschto\nRozhodčí: Aleš Pražák (TCH), Raimo Sepponen (FIN)\nVyloučení: 1:2 (0:0)\nDiváků: 6 612\n\n17. dubna 1974 (20:30) – Helsinky (Helsingin jäähalli)\nBranky Finska: 17:23 Esa Peltonen, 30:11 Seppo Ahokainen, 34:56 Henry Leppä, 39:00 Jorma Peltonen, 44:03 Juhani Tamminen, 50:50 Harri Linnonmaa\nBranky Polska: 32:54 Tadeusz Kacik, 36:59 Tadeusz Kacik\nRozhodčí: Viktor Dombrovskij (URS), Dan Guynn (USA)\nVyloučení: 0:2 (1:0)\nDiváků: 8 470\n18. dubna 1974 (17:00) – Helsinky (Helsingin jäähalli)\nBranky Československa: 3:20 Jiří Holík\nBranky SSSR: 33:58 Boris Michajlov, 34:53 Alexandr Jakušev, 39:21 Alexandr Malcev\nRozhodčí: Josef Kompalla (GER), Frank Larsen (USA)\nVyloučení: 3:6 (1:0) + Gennadij Cygankov na 5 min.\nDiváků: 8 470\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Josef Paleček (Vladimír Veith), Václav Nedomanský, Jiří Holík – Vladimír Martinec (Josef Paleček), Richard Farda, Bohuslav Šťastný – Bohuslav Ebermann, Ivan Hlinka, Josef Augusta.\n\nSSSR: Vladislav Treťjak – Valerij Vasiljev, Alexandr Gusev, Gennadij Cygankov, Jurij Ljapkin, Jurij Šatalov, Vladimir Lutčenko – Boris Michajlov, Vladimir Petrov (Alexandr Malcev), Valerij Charlamov – Alexandr Malcev (Vladimir Petrov), Vladimir Šadrin, Alexandr Jakušev – Vladimir Repněv, Vjačeslav Anisin, Sergej Kapustin.\n\n18. dubna 1974 (20:30) – Helsinky (Helsingin jäähalli)\nBranky Finska: 28:01 Henry Leppä, 38:24 Lasse Oksanen\nBranky Švédska: 5:42 Håkan Pettersson, 21:37 Anders Hedberg, 22:05 Willy Lindström, 25:53 Anders Hedberg, 53:09 Anders Hedberg, 53:50 Willy Lindström\nRozhodčí: Viktor Dombrovskij (URS), Dan Guynn (USA)\nVyloučení: 4:5 (0:1)\nDiváků: 8 466\n\nFinsko: Valtonen – Rantasila, Riihiranta, Suoraniemi, Marjamäki, S. Lindström, Öystila – Tamminen, Ketola, Esa Peltonen – Leppä, Sutinen, Limmonmaa – Oksanen, Jorma Peltonen, Ahokainen – Murto.\n\nŠvédsko: Larsson – Björn Johansson, Carlsson, Milton, Sjöberg, Thommy Abrahamsson, Andersson – Karlsson, S. G. Johansson, Labraten – Söderström, Åhlberg, Hedberg – Willy Lindström, Brasar, Pettersson.\n\n19. dubna 1974 (17:00) – Helsinky (Helsingin jäähalli)\nBranky NDR: 9:27 Rüdiger Noack, 14:14 Rainer Patschinski, 53:16 Bernd Karrenbauer\nBranky Polska: 7:22 Tadeusz Kacik, 9:51 Józef Słowakiewicz, 36:21 Józef Słowakiewicz\nRozhodčí: Frank Larsen (USA), Raimo Sepponen (FIN)\nVyloučení: 2:4\nDiváků: 7 075\n\n20. dubna 1974 (14:00) – Helsinky (Helsingin jäähalli)\nBranky SSSR: 6:30 Valerij Charlamov, 23:58 Vladimir Šadrin, 34. Alexandr Malcev\nBranky Švédska: 36:56 Per-Olov Brasar\nVyloučení: 3:3 (0:1)\nRozhodčí: Josef Kompalla (GER), Unto Viitala (FIN)\nDiváků: 8 471\n\nSSSR: Treťjak – Vasiljev, Gusev, Cygankov, Ljapkin, Lutčenko, Šatalov – Michajlov, Malcev, Charlamov – Lebeděv, Šadrin, Jakušev – Anisin, Repněv, Kapustin – Bodunov.\n\nŠvédsko: Ch. Abrahamsson – Thommy Abrahamsson, Andersson, Milton, Sjöberg, Björn Johansson, Carlsson – Willy Lindström, Brasar, Pettersson – Labraten, Wickberg, Karlsson – Söderström, Åhlberg, Hedberg.\n\n20. dubna 1974 (18:00) – Helsinky (Helsingin jäähalli)\nBranky Československa: 2:35 Vladimír Veith, 47:38 Vladimír Martinec, 49:58 Bohuslav Šťastný, 57:36 Jiří Holík\nBranky Finska: 8:54 Juhani Tamminen, 15:30 Veli-Pekka Ketola, 32:53 Seppo Ahokainen, 33:15 Timo Sutinen, 58:02 Veli-Pekka Ketola\nRozhodčí: Dan Guynn, Frank Larsen (USA)\nVyloučení: 0:1 (0:0)\nDiváků: 8 470\n\nČSSR: Jiří Crha – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Vladimír Veith, Václav Nedomanský, Jiří Holík – Vladimír Martinec, Jiří Kochta, Bohuslav Šťastný – Bohuslav Ebermann, Ivan Hlinka, Josef Augusta.\n\nFinsko: Jorma Valtonen – Juha Rantasila, Heikki Riihiranta, Seppo Suoraniemi, Timo Saari, Seppo Lindström, Pekka Marjamäki – Juhani Tamminen, Veli-Pekka Ketola, Esa Peltonen – Henry Leppä, Matti Murto, Harri Linnonmaa – Lasse Oksanen, Jorma Peltonen, Seppo Ahokainen – Timo Sutinen\n1. SSSR\nBrankáři: Vladislav Treťjak, Alexandr Sidělnikov.\nObránci: Alexandr Gusev, Valerij Vasiljev, Vladimir Lutčenko, Jurij Ljapkin, Gennadij Cygankov, Jurij Šatalov, Viktor Kuzněcov.\nÚtočníci: Boris Michajlov, Vladimir Petrov, Valerij Charlamov, Alexandr Malcev, Vladimir Šadrin, Alexandr Jakušev, Jurij Lebeděv, Vjačeslav Anisin, Alexandr Bodunov, Vladimir Repněv, Sergej Kapustin.\nTrenéři: Vsevolod Bobrov, Boris Kulagin.\n\n2. Československo\nBrankáři: Jiří Holeček, Jiří Crha.\nObránci: Oldřich Machač, – František Pospíšil, Milan Kužela, Jiří Bubla, Jan Suchý, Jiří Neubauer, Miroslav Dvořák.\nÚtočníci: Jiří Kochta, Václav Nedomanský, Jiří Holík, Vladimír Martinec, Richard Farda, Bohuslav Šťastný, Bohuslav Ebermann, Ivan Hlinka, Josef Augusta, Vladimír Veith, Josef Paleček.\nTrenéři: Karel Gut, Ján Starší.\n\n3. Švédsko\nBrankáři: Christer Abrahamsson, Curt Larsson.\nObránci: Thommy Abrahamsson, Gunnar Andersson, Arne Carlsson, Björn Johansson, Kjell-Rune Milton, Lars-Erik Sjöberg, Karl-Johan Sundqvist.\nÚtočníci: Per-Olov Brasar, Anders Hedberg, Stig-Göran Johansson, Stefan Karlsson, Dan Labraaten, Willy Lindström, Lars-Göran Nilsson, Ulf Nilsson, Håkan Pettersson, Dan Söderström, Håkan Wickberg, Mats Åhlberg.\nTrenér: Kjell Svensson, Per Agne Karlström.\n\n4. Finsko\nBrankáři: Jorma Valtonen, Stig Wetzel, Anti Leppänen.\nObránci: Juha Rantasila, Heikki Riihiranta, Seppo Suoraniemi, Timo Saari, Seppo Lindström, Pekka Marjamäki, Jauko Öystilä.\nÚtočníci: Juhani Tamminen, Veli-Pekka Ketola, Esa Peltonen, Henry Leppä, Timo Sutinen, Seppo Ahokainen, Harri Linnonmaa, Matti Murto, Jorma Peltonen, Lasse Oksanen, Seppo Repo.\nTrenér: Kalevi Numminen.\n\n5. Polsko\nBrankáři: Walery Kosyl, Andrzej Tkacz.\nObránci: Ludwik Czachowski, Robert Góralczyk, Adam Kopczyński, Jerzy Potz, Stanisław Fryźlewicz, Andrzej Słowakiewicz.\nÚtočníci: Mieczysław Jaskierski, Jan Szeja, Józef Słowakiewicz, Walenty Ziętara, Tadeusz Kacik, Wiesław Tokarz, Leszek Tokarz, Stefan Chowaniec, Jan Piecko, Józef Batkiewicz, Tadeusz Obłój, Karol Żurek.\nTrenér: Vladimir Jegorov, Mieczysław Chmura.\n\n6. NDR\nBrankáři: Joachim Hurbanek, Wolfgang Fischer.\nObránci: Frank Braun, Bernd Engelmann, Dieter Frenzel, Dieter Huschto, Bernd Karrenbauer, Dietmar Peters, Hartwig Schur.\nÚtočníci: Rolf Bielas, Reinhard Karger, Gerhard Müller, Hartmut Nickel, Rüdiger Noack, Rainer Patschinski, Peter Prusa, Dieter Simon, Peter Slapke, Joachim Stasche, Ralf Thomas.\nTrenér: Joachim Ziesche, Hirche.\n\n USA – Japonsko 7:4 (2:0, 0:2, 5:2)\n\n21. března 1974 – Lublaň\n\n21. března 1974 – Lublaň\n\n21. března 1974 – Lublaň\n\n21. března 1974 – Lublaň\n\n22. března 1974 – Lublaň\n\n22. března 1974 – Lublaň\n\n23. března 1974 – Lublaň\n\n23. března 1974 – Lublaň\n\n24. března 1974 – Lublaň\n\n24. března 1974 – Lublaň\n\n24. března 1974 – Lublaň\n\n24. března 1974 – Lublaň\n\n25. března 1974 – Lublaň\n\n25. března 1974 – Lublaň\n\n26. března 1974 – Lublaň\n\n26. března 1974 – Lublaň\n\n27. března 1974 – Lublaň\n\n27. března 1974 – Lublaň\n\n27. března 1974 – Lublaň\n\n27. března 1974 – Lublaň\n\n29. března 1974 – Lublaň\n\n29. března 1974 – Lublaň\n\n29. března 1974 – Lublaň\n\n29. března 1974 – Lublaň\n\n30. března 1974 – Lublaň\n\n30. března 1974 – Lublaň\n\n30. března 1974 – Lublaň\n\n30. března 1974 – Lublaň\n\n Itálie – KLDR 11:2 (1:2, 4:0, 6:0)\n\n8. března 1974 – Grenoble\n\n8. března 1974 – Grenoble\n\n8. března 1974 – Lyon\n\n8. března 1974 – Gap\n\n9. března 1974 – Grenoble\n\n9. března 1974 – Grenoble\n\n9. března 1974 – Lyon\n\n9. března 1974 – Gap\n\n11. března 1974 – Grenoble\n\n11. března 1974 – Grenoble\n\n11. března 1974 – Lyon\n\n11. března 1974 – Gap\n\n12. března 1974 – Grenoble\n\n12. března 1974 – Grenoble\n\n12. března 1974 – Lyon\n\n12. března 1974 – Gap\n\n14. března 1974 – Grenoble\n\n14. března 1974 – Grenoble\n\n14. března 1974 – Lyon\n\n14. března 1974 – Gap\n\n15. března 1974 – Grenoble\n\n15. března 1974 – Grenoble\n\n15. března 1974 – Lyon\n\n15. března 1974 – Gap\n\n17. března 1974 – Grenoble\n\n17. března 1974 – Grenoble\n\n17. března 1974 – Lyon\n\n17. března 1974 – Gap\n\n\n"}
{"id": "365974", "url": "https://cs.wikipedia.org/wiki?curid=365974", "title": "MyHeritage", "text": "MyHeritage\n\nMyHeritage je sociální síť zaměřená na rodinu a rodinné vztahy, která umožňuje svým uživatelům vytvářet online dostupný rodokmen, sdílet fotografie, plánovat rodinná setkání a vyhledávat předky. Služba MyHeritage je rovněž známá pro technologii, která umožňuje rozpoznávat obličeje na nahraných fotografiích a porovnávat je s fotografiemi celebrit. Od roku 2016 nabízí MyHeritage též služby genetické genealogie.\n\nSpolečnost MyHeritage byla založena roku 2003 dnešním výkonným ředitelem společnosti MyHeritage Giladem Japhetem a několika dalšími genealogickými nadšenci přímo v domě jednoho z nich, ve vesnici Bnei Atarot poblíž Tel Avivu v Izraeli. Během šesti let se společnost proměnila v komunitu s více než 30 miliony uživatelů, z nichž bylo v dubnu 2008 asi 120 tisíc z České republiky, kteří přidali více než 320 milionů uživatelských profilů. Stránky obsahují 6 milionů rodokmenů a jsou dostupné v 34 jazycích. MyHeritage je dnes druhou největší genealogickou společností a nejrychleji rostoucí rodinnou sítí na internetu.\n\nSpolečnost získala v další vlně investování kapitál 15 milionů dolarů od společností Index Ventures a investora Accel, který financoval rozvoj společnosti již dříve. Roku 2008 MyHeritage odkoupila MyHeritage konkurenční rodinnou sociální síť, společnost Kindo, která byla populární v Evropě.\n\nSpolečnost MyHeritage skoupila firmy jako například Verwandt.de, která zdarma zpřístupňovala mapu příjmení, což MyHeritage zrušilo.\n\nProduktová řada Myheritage je zaměřena na rodiny, rodinné historiky a genealogy. Primární službou jsou rodinné stránky, které se skládají z online profilů jednotlivých členů rodiny. Členové rodinných stránek mohou přizvat k jejich užívání další členy, sdílet s nimi fotky, videa a dokumenty, plánovat oslavy výročí a jiné události.\n\nStránky MyHeritage umějí automaticky označit lidi na fotografiích díky automatickému rozpoznání obličeje a taktéž rozpoznají, zda je daná osoba v rodokmenu.\n\nTechnologie vyvinutá MyHeritage dokáže rozpoznat obličeje osob a tváře vzájemně porovnávat. Uživatelé tak mohou například zjistit, komu ze známých celebrit se nejvíce podobají, nebo jestli komu z rodičů je jejich dítě více podobné.\n\nVýzkum MyHeritage umožňuje uživatelům pátrat po předcích na internetu. Společnost používá metavyhledávač, který vyhledává v interní databázi a navíc v 1526 světových databázích. Uživatelé mohou najednou vyhledávat až 5 variant hláskování hledané osoby s využitím metod Soundex a Megadex. Megadex je unikátní funkcionalitou MyHeritage, jež umožňuje zvolit skupinu nejčastěji používaných hláskování a znělosti. Megadex je na rozdíl od Soundex kompatibilní se všemi databázemi. Badatelé navíc mohou své výsledky skladovat a komentovat.\n\nSpolečnost rovněž publikuje dva blogy - jeden zaměřený na online komunitu, rodiny a rodinná témata. Druhý je zaměřený na genealogii, vývoj v oboru, zdroje, metody a nástroje pro výzkum v oblasti rodinné historie.\n\nSpolečnost MyHeritage vyvíjí po boku online služeb rovněž genealogický software \"Family Tree Builder\", umožňující využití pokročilých genealogických funkcí i bez připojení k internetu. Obsah vytvořený offline je možné publikovat tak, že se po připojení k internetu promítne do online rodinných stránek. Uživatelé mohou přidávat fotografie předků, data narození, sňatku či úmrtí, uvést, kde jejich předci žili, jaké bylo jejich povolání, zájmy a koníčky. Program rovněž dokáže vytvářet zprávy o vztazích v rámci rodiny a produkovat zjednodušené diagramy, ze kterých je patrné, v jakém vztahu daní rodinní příslušníci jsou. Family Tree Builder je v základní verzi freeware a je přeložen do 34 jazyků včetně češtiny a slovenštiny.\n\nFTB podporuje dvojjazyčné zadávání záznamů.\n\nFTB ve verzi Premium obsahuje funkcionalitu Smart Matching, která umožňuje uživatelům ještě snadnější spojení s rodinou. Smart Matching vyhledává shody v databázi profilů. Program kontroluje jméno, datum narození a rodiče u každého záznamu ve všech publikovaných rodokmenech. V okamžiku, kde je nalezena potenciální shoda, informuje uživatele a dá mu možnost tento nález potvrdit.\n\nV roce 2016 začala MyHeritage poskytovat též genetické testy pro účely genetické genealogie pod značkou MyHeritage DNA. Analýza autozomální DNA probíhá na základě vzorku buněk ze vnitřní strany tváře odebraného uživatelem doma a zaslaného zpátky do laboratoře. MyHeritage využívá pro analýzu svých vzorků laboratoře konkurenční společnosti Family Tree DNA, na rozdíl od ní však MyHeritage neposkytuje jiné druhy genetických testů (otcovská linie, mateřská linie). Výsledky testu MyHeritage DNA poskytují odhad etnického původu zkoumaného jedince a zejména pak seznam jiných osob testovaných u téže společnosti, jejichž DNA se s DNA dotyčného částečně shoduje a je tedy pravděpodobné, že se jedná o příbuzné. Tyto osoby je pak možné kontaktovat nebo si prohlížet jejich rodokmen, pokud byl na webu zpřístupněn.\n\n"}
{"id": "365975", "url": "https://cs.wikipedia.org/wiki?curid=365975", "title": "Aféra Daily Telegraphu", "text": "Aféra Daily Telegraphu\n\nAféra Daily Telegraphu nastolila vnitropolitickou krizi v Německu.\n\nPři návštěvě Velké Británie v říjnu 1908, poskytl německý císař Vilém II. rozhovor deníku Daily Telegraph, ve kterém vyslovil názor, že určitá část německého národa je v nepřátelském vztahu vůči Velké Británii. Sám se označil za přítele Britů, který navíc zabránil vzniku protibritské koalice na mezinárodní scéně. \n\nČlánek vyvolal výrazný odpor v německém zákonodárném sboru Reichstagu a vedl k požadavku okleštění pravomocí císaře. Vilém II. byl nakonec nucen vydat písemný dokument, ve kterém se zavazoval respektovat ústavu. Tato aféra vedla k oslabení pozice kancléře Bülowa, který v Reichstagu císaře velmi vlažně bránil.\n\n"}
{"id": "365977", "url": "https://cs.wikipedia.org/wiki?curid=365977", "title": "Seznam ocenění a nominací seriálu Přátelé", "text": "Seznam ocenění a nominací seriálu Přátelé\n\nToto je seznam hlavních ocenění a nominací, který získal seriál Přátelé.\n\n"}
{"id": "365978", "url": "https://cs.wikipedia.org/wiki?curid=365978", "title": "USS North Carolina (BB-55)", "text": "USS North Carolina (BB-55)\n\nUSS North Carolina (BB-55) je bitevní loď amerického námořnictva třídy North Carolina, určená především pro doprovod svazu rychlých letadlových lodí, která se účastnila druhé světové války. Stavbu \"North Caroliny\" i její sesterské lodi USS Washington, objednal americký Kongres ve finančním roce 1938.\n\nLodě byly silně vyzbrojené. Hlavní výzbroj tvořilo devět kanónů ráže 406 mm ve třech třídělových věžích, které doplňovalo 10 věží se 127mm kanóny. Ty doplňovaly protiletadlové 28mm kanóny a 12,7mm kulomety, které ale byly pro nízkou účinnost nahrazeny 20mm a 40mm kanóny. Na konci války loď nesla až 90 kusů 40mm kanónů a 56 kanónů ráže 20 mm.\n\nBoky kryl pancéřový pás silný až 305 mm, paluba měla sílu 140 mm a čela dělových věží 394 mm. Pohon tvořila čtyři turbínová soustrojí General Electric a osm kotlů Babcock & Wilcox o maximálním výkonu 121 000 shp.\n\nDruhou světovou válku \"North Carolina\" strávila na Tichomořském válčišti, kde obvykle doprovázela úderné svazy letadlových lodí. Po válce se z ní stala cvičná loď. 27. června roku 1947 byla loď vyřazena ze služby a zakonzervována. Roku 1962 byla \"North Carolina\" přeměněna v plovoucí muzeum.\n\n\n"}
{"id": "365980", "url": "https://cs.wikipedia.org/wiki?curid=365980", "title": "Po zarostlém chodníčku", "text": "Po zarostlém chodníčku\n\nPo zarostlém chodníčku je do dvou částí rozdělený cyklus patnácti klavírních skladeb Leoše Janáčka.\n\nJanáček zkomponoval všechna svá důležitá díla pro klavír během let 1900-1912. Svoji první řadu skladeb založených na moravských lidových melodiích pravděpodobně začal připravovat v roce 1900, tato se stala základem pro první část cyklu. Skladby byly původně zamýšleny pro harmonium a poprvé tak byly publikovány v roce 1901. Do roku 1908 se rozsah zvětšil na devět skladeb a také už byly pro klavír. Konečná podoba první části byla zveřejněna roku 1911. 30. září 1911 Janáček v Lidových novinách publikoval první skladbu z druhé série, celá byla pravděpodobně v roce 1911 také dokončena.\n\n\n\n\nNěkteré části byly použity jako hudební podklad filmové verze Kunderova románu \"Nesnesitelná lehkost bytí\". Leoš Janáček je jeden z Kunderových oblíbených skladatelů.\n"}
{"id": "365981", "url": "https://cs.wikipedia.org/wiki?curid=365981", "title": "Alexiidae", "text": "Alexiidae\n\nAlexiidae je čeleď brouků z nadčeledi Cucujoidea.\n\n\n\n"}
{"id": "365983", "url": "https://cs.wikipedia.org/wiki?curid=365983", "title": "Feniáni", "text": "Feniáni\n\nFeniáni (také „Irské republikánské bratrstvo“, anglicky: \" Irish Republican Brotherhood\") byla irská revoluční organizace původně založená na území Spojených států irskými emigranty v roce 1858. Jejím hlavním organizátorem byl John O´Mahony.\n\nFeniáni si kladli za cíl svržení britské nadvlády v Irsku a prosazení republikánského zřízení. V průběhu 60. let 19. století prováděli ozbrojené útoky za kanadskou hranici, jejich irští „bratři“ se v únoru 1867 neúspěšně pokusili o povstání. Dlouhodobé spory uvnitř organizace vedly k jejímu rozpadu, kdy se většinová část feniánů rozhodla vydat parlamentní cestou k prosazení irské samosprávy. Za největší úspěch je pokládáno přesvědčení šéfa britských liberálů Williama Gladstonea o správnosti a neodkladnosti řešení irské otázky.\n\n"}
{"id": "365984", "url": "https://cs.wikipedia.org/wiki?curid=365984", "title": "Wide Video Graphics Array", "text": "Wide Video Graphics Array\n\nWVGA je označení pro různá rozlišení displejů jejichž jeden rozměr (výška) odpovídá 480 pixelům, druhý rozměr pak zahrnuje více než 640 pixelů. Displej je tak širší než ve standardu VGA, odkud se odvozuje jeho název Wide VGA tj. široké VGA. Různé varianty jsou například 752x480, 800x480, 848x480 nebo 854x480. Displeje s těmito rozměry se používají zejména u přenosných kapesních zařízení umožňujících zobrazení webových stránek.\n"}
{"id": "365986", "url": "https://cs.wikipedia.org/wiki?curid=365986", "title": "Ajeeb", "text": "Ajeeb\n\nAjeeb byl mechanický stroj vytvořený v letech 1865 až 1868 jako kopie údajného šachového automatu Turek. \n\nStroj v podobě figuríny Inda v životní velikosti sestrojil anglický umělecký truhlář Charles Alfred Hooper (1825 – 1900) a vystavil jej v \"London Crystal Palace\" v \"Královském polytechnickém institutu\". Roku 1878 se Ajeeb stal jednou z atrakcí světové výstavy v Paříži a do roku 1885 jej v různých městech Evropy (např. v Berlíně, Breslau, Drážďanech, Lipsku,Magdeburgu, Düsseldorfu, Wiesbadenu, Bruselu a v dalších) vidělo více než sto tisíc diváků.\n\nRoku 1885 vytvořil Hooper ještě jednoho Ajeeba a s oběma stroji odjel do Ameriky, kde je předváděl souběžně v New Yorku, v Minneapolis, v Chicagu a v Kansas City. Stejně jako za Turka i za Ajeeba \"mysleli\" tehdejší přední světoví šachisté, například v letech 1898 až 1904 jej v USA obsluhoval jeden z nejsilnějších hráčů přelomu století Harry Nelson Pillsbury. \n\nMezi soupeři Ajeeba byli např. prezident Spojených států amerických Theodore Roosevelt, kouzelník Harry Houdini, spisovatel O. Henry a herečky Sarah Bernhardt a Marie Dresslerová.\n\nRoku 1929 byl první Ajeeb (stejně jako původní Kempelenův automat) zničen při požáru na Coney Islandu v New Yorku. Druhý Ajeeb se pak ztratil během II. světové války. \n\n\n\n"}
{"id": "365993", "url": "https://cs.wikipedia.org/wiki?curid=365993", "title": "Mephisto", "text": "Mephisto\n\nMephisto je název třetího ze slavných šachových pseudoautomatů (prvním byl Turek a druhým jeho kopie zvaná Ajeeb). \n\nStroj sestavil roku 1876 anglický výrobce umělých končetin Charles Godfrey Gümpel (1835–1921) a byl opět obsluhován operátorem. V tomto případě šlo o Isidora Gunsberga, jednoho z nejlepších šachových hráčů konce 19. století, který stroj ovládal z vedlejší místnosti pomocí elektromechanických prostředků. \n\nRoku 1878 vyhrál Mephisto (Gunsberg) turnaj v Londýně. Na turnaji došlo k malému skandálu, když z něho odstoupil George Alcock MacDonnell, který odmítl proti Mephistovi nastoupit, pokud nebude znát jméno jeho operátora. V roce 1879 se stroj vydal na turné po Evropě. Porážel však pouze mužské soupeře. Pokud hrál s ženským protivníkem, pak po dosažení vyhrané pozice partii úmyslně prohrál. V roce 1883 porazil Mephisto (Gunsberg) v Londýně Michaila Ivanoviče Čigorina. \n\nMephisto byl rozebrán roku 1889 po ukončení úspěšného turné po Evropě. Posledním městem, kde byl předveden, byla Paříž, kde byl jeho operátorem Jean Taubenhaus.\n\n\n\n"}
{"id": "365994", "url": "https://cs.wikipedia.org/wiki?curid=365994", "title": "USS Washington (BB-56)", "text": "USS Washington (BB-56)\n\nUSS Washington (BB-56) byla bitevní loď amerického námořnictva třídy North Carolina, určená především pro doprovod svazu rychlých letadlových lodí. Loď se účastnila druhé světové války. Stavba \"Washingtonu\" i její sesterské lodi USS North Carolina byla objednána ve finančním roce 1938.\n\n\"Washington\" byl do roku 1942 součástí atlantické eskadry amerického námořnictva se základnou ve Scapa Flow. Od roku 1942 operovala v Pacifiku. Dne 15. listopadu 1942 se účastnila námořní bitvy u Guadalcanalu ve které, spolu s bitevní lodí USS South Dakota, potopila japonskou bitevní loď Kirišima.\n\nLoď přečkala válku, do šrotu byla prodána 24. května 1961.\n\n\n"}
{"id": "365995", "url": "https://cs.wikipedia.org/wiki?curid=365995", "title": "STS-52", "text": "STS-52\n\nSTS-52 byla třináctá mise raketoplánu Columbia. Celkem se jednalo o 50. misi raketoplánu do vesmíru.\n\n"}
{"id": "365998", "url": "https://cs.wikipedia.org/wiki?curid=365998", "title": "Taška", "text": "Taška\n\nTaška je pomůcka k přenášení různých věcí. Tašky mají obvykle držadlo, rukojeť nebo popruh. Používají se tašky různých velikostí a podle způsobu použití jsou vyrobeny z různých materiálů (kůže, papír, igelit, PE, hliník, látka aj). Velké tašky mohou být vybaveny i kolečky.\n\nPůvod slova lze spatřovat v německém výrazu \"Tasche\".\n\nExistuje velmi mnoho různých druhů a typů tašek podle účelu, materiálu i provedení.\n\n"}
{"id": "366002", "url": "https://cs.wikipedia.org/wiki?curid=366002", "title": "USS South Dakota (BB-57)", "text": "USS South Dakota (BB-57)\n\nUSS South Dakota (BB-57) byla americká bitevní loď stejnojmenné třídy, která se účastnila bojů druhé světové války. Loď měla další tři sesterské lodě (\"Indiana\", \"Massachusetts\" a \"Alabama\"). Loď se účastnila námořní bitvy u Guadalcanalu, poškození ji ale zabránilo se do boje výrazněji zapojit. Loď přečkala válku a nakonec byla sešrotována.\n\nUSS South Dakota nejdříve působila v Atlantském oceánu a krátce po uvedení do služby se vydala 21. srpna 1942 do Tichého oceánu. Okamžitě se zapojila do boje o Guadalcanal. V říjnu 1942 byla její přední dělová věž zasažena japonskou pumou během akce u ostrovů Santa Cruz. Následně se srazila s lodí USS Mahan. Opravy proběhly na místě, ale zanedlouho byla opět vážně poškozena při japonském pokusu o ofenzívu při Guadalcanalu v noci z 14. na 15. listopadu. V boji byla zasažena palbou japonské lodi Kirišima a jen díky zásahu bitevní lodi USS Washington nebyla potopena.\n\nNásledující opravy již probíhaly v USA a South Dakota se přesunula do Atlantiku, kde působila spolu s britskou flotilou od února do srpna 1943.\n\nPozději se opět vrátila do Tichého oceánu a zapojila se do akce u Gilbertových a Marshallových ostrovů. Zde podporovala invazní jednotky při invazi od listopadu 1943 do února 1944. V létě 1944 působila v oblasti Mariánských ostrovů, kde bombardovala pobřeží ostrovů Saipan a Tinian. V bitvě o Filipínské moře v červnu 1944 byla opět zasažena japonskou pumou. Po opravách se až do konce války v Pacifiku stala doprovodnou lodí svazu letadlových lodí, které podnikaly útoky na Japonské ostrovy. Také v té době podporovala vylodění invazních jednotek na ostrovy Leyte, Luzon a Iwodžima. V březnu a dubnu 1945 spolu s ostatními bojovými loděmi bombardovala cíle na ostrově Okinawa. V červenci útočila i na samotné japonské ostrovy a 2. září 1945 byla přítomna v Tokijském zálivu při formální kapitulaci Japonska.\n\nUSS South Dakota se krátce po skončení války vrátila do USA. V roce 1947 se stala součástí rezervní flotily Spojených států a byla mimo provoz až do 25. října 1962, kdy byla prodána do šrotu.\n\n\n"}
{"id": "366003", "url": "https://cs.wikipedia.org/wiki?curid=366003", "title": "Baskřídlovka", "text": "Baskřídlovka\n\nBaskřídlovka je rohový žesťový nástroj, o oktávu níž znějící křídlovka. Je oválně stočena, takže vypadá jako malá tuba (můžeme se také potkat s označením \"tenorová tuba\"), a v drtivé většině případů je laděna v Bb.\n\nRozsah závisí výrazně (jako u všech žesťových nástrojů) na schopnostech hráče, pohybuje se však zhruba od velkého E do b1, tedy podobně jako pozoun (tenorová baskřídlovka se však zpravidla zapisuje stejně jako trubka do houslového klíče o nonu výše, tudíž je psaný rozsah malé fis - c3). Virtuos je pochopitelně schopen hrát ještě o něco výše či o něco níže – schopnost zahrát nižší tóny závisí také na tom, je-li nástroj vybaven čtvrtým ventilem. Pro hraní na baskřídlovku se používá podobný nátrubek jako na pozoun, proto většina hráčů ovládá hru na oba tyto nástroje. Je vybavena třemi až čtyřmi ventily: první snižuje o celý tón, druhý o půltón, třetí o jeden a půl tónu a případný čtvrtý o dva a půl tónu.\n\nBaskřídlovky se dělí na dva typy, Tenor a Baryton – samo označení „baskřídlovka“ se převážně užívá pro tu tenorovou \"(používají se pro ni stejné noty jako pro sopránovou křídlovku laděnou v Bb (jenže znějí o oktávu níže, proto předpona \"bas\"), zatímco baryton je psán v basovém klíči)\". Oba nástroje se dají ovšem souhrnně označit např. lidovým pojmem \"koryto, fena\" či \"šestka\".\n\n„Tenorový roh“ (tenorhorn) hraje ve vyšších polohách, neb je v nich jistější (ačkoliv rozsah má s barytonem shodný), má užší menzuru a notace je v houslovém klíči - tím pádem (uvažujme pro nástroj laděný v C) nejsou hrané tony znějící.\n\nBaryton hraje v nižších polohách, má širší menzuru (díky ní i mohutnější tón) a notace je v basovém klíči. Dříve se v notových zápisech označoval jako \"zpěvoroh\".\n\nBaskřídlovka má jemný, líbivý zvuk a uplatnění nachází hlavně v dechových orchestrech nebo kapelách. Velmi zřídka se uplatní jako nástroj sólový. V našich zemích byla populární koncem 19. století a začátkem 20. století. Stále je k vidění v tradiční středoevropské dechovce.\n"}
{"id": "366004", "url": "https://cs.wikipedia.org/wiki?curid=366004", "title": "Kopské sedlo", "text": "Kopské sedlo\n\nKopské sedlo (1750 m) je sedlo v hřebeni Východních Tater, oddělující Vysoké Tatry od Belianských Tater. Jižně od něj hřeben stoupá do Predného Kopského sedla (1778 m), severně do Vyšného Kopského sedla (1934 m). Sedlo od sebe odděluje dolinu Zadné Meďodoly na západě a Predné Meďodoly na východě. Přestože je Kopské sedlo geomorfologickou hranicí, geologicky patří plně k Belianským Tatrám – jeho podklad je vápencový. S tím souvisí pestrá vápnomilná flóra luk oblasti sedla.\n\nKopské sedlo je přístupné ze tří stran:\n"}
{"id": "366008", "url": "https://cs.wikipedia.org/wiki?curid=366008", "title": "RNA viry", "text": "RNA viry\n\nRNA viry jsou viry, které ve své částici (virionu) obsahují ribonukleovou kyselinu (RNA). Dělí se na viry s dvojšroubovicí RNA, jednovláknové +RNA viry (jejich RNA má \"sense\" charakter, takže může být rovnou transkribována) a jednovláknové -RNA viry (jejich RNA má \"antisense\" charakter, takže musí být přeložena do mRNA). Viry nesoucí RNA, které ji ale zpětně přepisují do DNA, se většinou vyčleňují do vlastní kategorie retrovirů (např. HIV).\n\nRNA plní v těchto virech dvojí funkci:\n\nPodle přítomnosti dodatečných lipidových a bílkovinných obalů se stejně jako DNA viry dělí na\n\nV hostitelské buňce se normálně nevyskytuje RNA dependentní RNA polymeráza, takže si jej musí virové částice kódovat (+RNA viry) či přímo přinést s sebou (-RNA).\n\nMezinárodní výbor pro taxonomii virů (ICTV) vytvořil v r. 2018 pro RNA viry (včetně RNA viroidů) speciální vyšší taxon úrovně realm s názvem Riboviria.\n\nSoučasný obsah realmu \"Riboviria\" tvoří: \n\nRNA virů existuje velké množství. Jejich typickými představiteli jsou:\n\n"}
{"id": "366010", "url": "https://cs.wikipedia.org/wiki?curid=366010", "title": "USS Portland (CA-33)", "text": "USS Portland (CA-33)\n\nUSS Portland (CA-33) byl těžký křižník amerického námořnictva třídy \"Portland\". Jeho sesterskou lodí byl křižník USS \"Indianapolis\".\n\nVýzbroj lodi se skládala z obvyklých devíti 203mm kanónů ve třech dělových věžích, doplněných osmy 127mm kanóny a osmy 12,7mm kulomety. Za války byly odstraněny málo účinné kulomety a protiletadlová výzbroj byla výrazně posílena. V roce 1942 ji tvořilo šestnáct 40mm (na konci války jich bylo až 24) a dvanáct 20mm kanónů.\n\n\"Portland\" přečkal druhou světovou válku a v roce 1959 byl sešrotován.\n\n\n"}
{"id": "366012", "url": "https://cs.wikipedia.org/wiki?curid=366012", "title": "Železniční trať Česká Třebová – Přerov – Bohumín", "text": "Železniční trať Česká Třebová – Přerov – Bohumín\n\nŽelezniční trať (Praha –) Česká Třebová – Přerov – Bohumín je důležitá železniční trať tvořící spojení Prahy se severní Moravou, Slezskem, Polskem a Slovenskem. Je součástí celostátní dráhy a v jízdním řádu pro cestující jsou dálkové vlaky zahrnuty do tratě 001, vlaky regionální dopravy v úseku Česká Třebová – Zábřeh na Moravě jsou uvedeny v tabulce 019 (společně s tratí Rudoltice v Čechách – Lanškroun), úsek Zábřeh na Mravě – Přerov je uveden v tabulce 270 (společně s tratěmi Zábřeh na Moravě – Šumperk a Nezamyslice–Olomouc) úsek Přerov – Bohumín je pak označen jako trať 271.\n\nTrať je v celé své délce elektrizovaná a dvoukolejná. Trať je součástí třetího železničního koridoru, úsek Přerov–Bohumín také druhého koridoru.\n\nÚsek mezi Přerovem a Bohumínem byl součástí, a páteřní trati Severní dráhy císaře Ferdinanda (SDCF). Trasa mezi Přerovem a Lipníkem nad Bečvou byla zprovozněna v roce 1842. Trať byla zpočátku jednokolejná. Poté byla stavba pozastavena a zahájení provozu z Lipníka do Bohumína se posunulo až do roku 1847. Od roku 1851 se začalo se zdvoukolejňováním v úseku Přerov – Lipník nad Bečvou. Zdvoukolejnění celé (až do Polska) trati bylo dokončeno do roku 1906. Poblíž Hranic na Moravě byl na trati jediný tunel a to Slavíčský tunel, který byl v provozu od roku 1847. Druhá kolej, postavena v roce 1873, vedla mimo tunel. V roce 1895 byl tunel opuštěn a trať se přeložila k již položené druhé koleji z roku 1873.\n\nMezi lety 1960-1963 probíhala elektrifikace trati. Od Přerova k Bohumínu. V roce 1997 zasáhla trať devastující povodeň. Po povodni probíhala rekonstrukce a modernizace trati do podoby koridoru. Celá koridorizace byla ukončena roku 2002.\n\nDne 9. prosince 2012 byl úsek Přerov - Bohumín (spolu s úsekem státní hranice s Rakouskem - Břeclav - Přerov) převeden jako poslední trať v České republice na pravostranný provoz.\n\nOd jízdního řádu 2014- 2015 jsou v tabulce této trati uváděny pro přehlednost i celé trasy vlaků Ostrava - Studénka - Mošnov, Ostrava Airport, které byly zavedeny od 13. 4. 2015.V době stagnace SDCF a v důsledku hospodářské krize a z rozhodnutí císaře Ferdinanda I. z 19. prosince 1841 převzal iniciativu ve výstavbě nejdůležitějších železnic stát. Do státní služby byli povoláni inženýři, jako Carl Ghega, Alois Negrelli, Anton Jüngling a další odborníci, kteří působili u SDCF. V roce 1842 bylo zřízeno c. k. generální ředitelství státních drah, jejímž ředitelem se stal Hermenegild von Francesconi. Severní státní dráha zahájila výstavbu úseku Olomouc – Praha 20. srpna 1842. Vedení jednotlivých úseků bylo rozděleno následovně:\n\n\nStavbu prováděla firma bratří Kleinů.\n"}
{"id": "366018", "url": "https://cs.wikipedia.org/wiki?curid=366018", "title": "Thomas Mayne-Reid", "text": "Thomas Mayne-Reid\n\nThomas Mayne Reid (4. duben 1818 – 22. říjen 1883) byl irskoamerický romanopisec. \"Kapitán\" Reid napsal mnoho dobrodružných románů příbuzných těm, které psali Frederick Marryat a Robert Louis Stevenson. Byl velkým obdivovatelem lorda Byrona. Tato díla obsahovala příběhy, které se v první řadě odehrávaly v nezkroceném prostředí: na Americkém Západě, v Mexiku, v Jižní Africe, v Himálaji a na Jamajce.\n\nNarodil se v Ballyroney v hrabství Down na severu Irska, byl synem reverenda Thomase Mayne Reida seniora, který byl starším duchovním Irského generálního shromáždění. Jeho otec chtěl, aby se stal presbyteriánským ministrantem, proto nastoupil v září 1834 do Royal Academical Institution v Belfastu. Ale, přesto že tam vytrval čtyři roky, nemohl sám sebe dostatečně motivovat k dokončení studií a obdržení titulu. Vrátil se zpět domů do Ballyroney, kde učil na škole.\n\nV prosinci 1839 se nalodil na loď \"Dumfriesshire\" mířící do New Orleansu v Louisianě, kam připlul v lednu 1840. Podnikl cestu do New Yorku a získal práci obchodníka s kukuřicí na kukuřičném trhu. Zůstal pouze šest měsíců, zprávy uvádějí, že odešel z této pozice, protože odmítal mrskat otroky v docích.\n\nDále se stal učitelem dětí doktora Peytona Robertsona. Brzy poté začal provozovat školu vyučující moderní angličtinu, matematiku a klasické vědy; to trvalo sedm měsíců, pak se vrátil opět na jih. Našel si práci úředníka (v obchodě buď v Natchezu v Mississippi nebo v Natchitoches v Louisianě). V roce 1843 se sám vydal na cestu do St. Louis v Missouri; tam se připojil ke společnosti, která směřovala na západ do Skalistých hor.\n\nPo svém návratu ze západu publikoval pod pseudonymem \"\"Chudý badatel\"\" (The Poor Scholar) svoji první báseň ve sbírce \"Kniha lady Godeyové\". V roce 1843 odešel do Filadelfie v Pensylvánii a pracoval jako novinář. Tam potkal Edgara Allana Poea a z těch dvou se na čas stali přátelé pro pitky. Poe měl prý později Reida nazvat \"kolosálním, ale nejbarvitějším lhářem. Lže v překvapivé míře, ale s koncem umělce a proto jsem ho pozorně poslouchal\".\n\n3. prosince 1846 se připojil k Pěšímu pluku prvních newyorských dobrovolníků, kteří bojovali v mexicko-americké válce a získal hodnost druhého nadporučíka. O měsíc později skončil ve Veracuzu s armádou majora generála Winfielda Scotta. Pod pseudonymem \"\"Ecolier\"\" byl korespondentem pro noviny \"Spirit of the Times\" ze St. Louis. 13. září, v bitvě u Chapultepece, utržil vážnou ránu na stehně; o tři dny později byl povýšen na prvního nadporučíka, protože během bitvy ukázal velkou odvahu. V květnu 1848 byl propuštěn z armády.\n\nJeho první hra, \"Mučedník lásky\", se hrála v říjnu 1848 v divadle na Walnut Street v New Yorku po pět večerů. 27. června 1849 vydal \"Válečný život\", vzpomínky na svoji službu ve válce.\n\nKdyž se dozvěděl o revoluci roku 1848, odešel do Anglie, aby se stal dobrovolníkem. Ale poté, co přeplutí Atlantiku změnilo jeho myšlenky, se místo toho vrátil domů do Irska. Krátce se přestěhoval do Londýna a v roce 1850 vydal svůj první román \"Hlídka střelců\". Ten byl následován \"Lovci skalpů\" (1851); věnováno komodorovi Edwinu W. Mooreovi, kterého potkal v roce 1841, \"Domov v poušti\" (1851) a \"Lovci chlapců\" (1855). Poslední z nich je situována do Texasu a Louisiany a byla \"mladistvým vědeckým cestopisem\". Stala se oblíbenou knihou mladého Theodora Roosevelta, který se stal velkým Reidovým fanouškem. Ten samý rok se oženil s dcerou vydavatele G. W. Hydeho, anglického aristokrata, s Elizabeth Hydeovou, 15letou mladou dámou.\n\nPo nějaké době, kterou strávil se svoji novou nevěstou a po líbánkách se vrátil k psaní. Pokračoval v umisťování svých románů na svých dobrodružstvích po Americe a vytvořil několik úspěšných románů: \"Bílý šéf\" (1855), \"Černobílá krev\" (1856), \"Oceola\" (1859) a \"Bezhlavý jezdec\" (1866).\n\nVolně utrácel peníze, včetně stavby \"\"Ranče\"\", důkladné kopie mexické haciendy, které viděl během mexicko-americké války. Tento extravagantní život ho donutil v listopadu 1866 vyhlásit bankrot. Následujícího října se přestěhoval do Newportu na Rhode Islandu a v roce 1867 se vrátil zpět do New Yorku a založil časopis \"Onward Magazine\".\n\nVyučoval ve Steinway Hall v New Yorku a v roce 1868 vydal román \"Bezmocná ruka\". Ale v tomto období nebyla Amerika k Reidovi tak přívětivá. Rána, kterou utržil u Chapultepecu, ho začala trápit a v červnu 1870 byl na několik měsíců hospitalizován u sv. Lukáše. Protože Elizabeth nenáviděla Ameriku, tak se po svém propuštění z nemocnice spolu se svou ženou vrátil 22. října 1870 do Anglie a žil v Ross on Wye v Herefordshire.\n\nBrzy byl zase hospitalizován, protože trpěl akutní skleslostí. Zkoušel psát, ale dokončil pouze málo projektů. Většinou žil ze své penze z americké armády, což nebylo dost k zachránění jeho situace. Ve věku 65 let zemřel v Londýně a byl pohřben na hřbitově Kensal Green. Citace z \"Lovců skalpů\" je na jeho náhrobku: \"toto je plevelnatá prérie\", mylně je tento citát nazýván \"To je Boží zahrada\".\n\nKnihy jako např. \"Mladí cestovatelé\" získali velkou popularitu, obzvláště u chlapců. Byl také velmi oblíbený v celém světě; jeho příběhy z Amerického západu chytly děti všude, včetně Evropy a Ruska. Mezi jeho knihami, které byly populární v překladech v Polsku a Rusku, byly \"Hlídka střelců\", \"Lovci skalpů\", \"Lovci chlapců\" a \"Bezhlavý jezdec\". Vladimír Nabokov označil \"Bezhlavého jezdce na koni\" za oblíbený dobrodružný román svého dětství, \"který mu podal představu o prériích a velkých otevřených pláních a klenoucí se obloze\". Ve věku 11 let dokonce Nabokov \"Bezhlavého jezdce\" přeložil do francouzského alexandrínu.\n\nAčkoliv Mayne Reid sám sebe nazýval, jak je často uváděno, \"kapitánem\", \"Historický registr a slovník americké armády\" Francise B. Heitmana zná pouze jako nadporučíka.\n\n\n\n\n"}
{"id": "366019", "url": "https://cs.wikipedia.org/wiki?curid=366019", "title": "Váha (sedlo)", "text": "Váha (sedlo)\n\nVáha (2340 m) je horské sedlo v hlavním hřebeni Vysokých Tater, ležící mezi vrcholy Rysů (2503 m) a Ťažkého štítu (2500 m) resp. Vysoké (2547 m). Sedlo od sebe odděluje Dolinu Žabích ples v Mengusovské dolině na západě a Ťažkou dolinu v Bielovodské dolině na východě.\n\nPřístup je možný pěšky pouze v letním období od 16. června do 31. října. Výstup je možný od rozcestí nad Popradským plesem:\nK rozcestí nad Popradským plesem je možné se dostat od:\n"}
{"id": "366021", "url": "https://cs.wikipedia.org/wiki?curid=366021", "title": "Biphyllidae", "text": "Biphyllidae\n\nBiphyllidae je čeleď brouků z nadčeledi Cucujoidea.\n\n\n\n"}
{"id": "366022", "url": "https://cs.wikipedia.org/wiki?curid=366022", "title": "Sean Penn", "text": "Sean Penn\n\nSean Justin Penn (* 17. srpen 1960, Santa Monica, Kalifornie) je americký herec a režisér, držitel dvou Oscarů za nejlepší mužský herecký výkon v hlavní roli a jednoho Zlatého glóbu.\n\nPenn se narodil v Kalifornii herci a režiséru Leo Pennovi a herečce Eileen Ryan. Má jednoho žijícího bratra muzikanta Michaela Penna, jeho druhý bratr Chris Penn zemřel v roce 2006. Jeho prarodiče z otcovy strany byli židovští emigranti z Litvy a Ruska. Pennova matka má italské a irské předky.\n\nPenn byl zasnoubený s herečkou Elizabeth McGovernovou, následně udržoval vztah se Susan Sarandonovou. Média začal jeho osobní život zajímat poté, co se v roce 1985 oženil se zpěvačkou Madonnou. Manželství bylo mařeno násilnými výbuchy proti tisku, včetně jednoho, kdy byl Penn zatčen kvůli bití fotografa. Říká se také, že, když Penn nalezl ve svém hotelovém pokoji paparazziho, pověsil ho za kotníky z balkónu devátého patra. Madonna mu věnovala své třetí album \"True Blue\". Později byl Penn obviněn z trestného činu domácího násilí, manželé se rozvedli v roce 1989.\n\nBrzy po rozvodu začal vztah s herečkou Robin Wrightovou a v roce 1991 se jim narodilo jejich první dítě Dylan Frances. O dva roky později se jim narodilo druhé dítě Hopper Jack. V roce 1996 se vzali. V roce 2007 oznámili, že se rozvádějí, ale na jaře 2008 sdělili, že spolu zůstávají.\n\nPennovým dobrým přítelem je bubeník skupiny Metallica Lars Ulrich. Spolu s Johnnym Deppem, Mickem Hucknallem a Johnem Malkovichem Penn vlastní restauraci v Paříži.\n\nV listopadu 2015 se setkal s mexickým narkobaronem Joaquínem „El Chapo“ Guzmánem, aby s ním udělal rozhovor. El Chapo, v podstatě nejmocnější narkobaron světa, byl v té době dvakrát uprchlým vězněm hledaným Mexikem i Spojenými státy.\n\nV roce 1974 se Penn objevil v televizním seriálu \"Little House on the Prairie\" díky tomu, že jeho otec režíroval několik epizod. Svou kariéru nastartoval v roce 1981 snímkem \"Večerka\" a o rok později filmem \"Nářez na ridgemontské střední\". V roce 1983 se objevil v jedné ze svých nejlepších brzkých rolí ve filmu \"Zlí hoši\", kde hrál postavu problémového mladíka Micka O'Briena.\n\nV roce 1985 ztvárnil Andrewa Daultona Leeho ve filmu \"Dravec a feťák\". Lee byl bývalým drogovým dealerem, odsouzeným za špionáž pro Sovětský svaz na doživotí. V roce 1998 byl podmínečně propuštěn. Podle interview v britském deníku \"The Guardian\" si později Penn Leeho najal jako svého osobního asistenta, částečně proto, že se mu chtěl odměnit za to, že mu dovolil hrát ho ve filmu, a z části také proto, že Penn věří v to, že se člověk může napravit a znovu začlenit do společnosti.\n\nV roce 1986 spolu s Christopherem Walkenem účinkoval ve filmu \"Na dosah\", který byl založen na skutečné události a získal příznivou kritiku. Fanoušci i kritika si všimli změny v Pennově stavbě těla. Penn měl svalnatou postavu a byl ve formě. Film byl prvním, který vydělával na tom, že se Penn stal sexuálním symbolem.\n\nV roce 1991 Penn natočil film \"Indiánský posel\", který se stal jeho režijním debutem. Jeho další režijní dílo zahrnuje filmy \"Křižovatka smrti\", \"Přísaha\" (oba s Jackem Nicholsonem) a \"Útěk do divočiny\". Pokračoval i jako herec, např. ve filmech \"Tenká červená linie\", \"Mrtvý muž přichází\" nebo \"Sladký ničema\". Za poslední dva získal nominaci na Oscara.\n\nV roce 2002 získal další nominaci na Oscara ve filmu \"Jmenuji se Sam\" za roli Sama, dospělého muže na úrovni sedmiletého, kterému je podstrčena jeho dcera, a tak ji musí vychovávat. Její inteligence ale pak překročí otcovu, dcera je mu sebrána úřady a Sam si najme právničku (Michelle Pfeiffer), aby získal dceru zpět. Rok po tomto filmu konečně Oscara získal díky filmu \"Tajemná řeka\". V roce 2008 získal druhého Oscara za roli skutečného bojovníka za práva homosexuálů Harveyho Milka ve filmu \"Milk\".\n\n"}
{"id": "366023", "url": "https://cs.wikipedia.org/wiki?curid=366023", "title": "Mouvement réformateur", "text": "Mouvement réformateur\n\nMouvement réformateur (MR, česky \"Reformní hnutí\") je belgická politická strana liberální orientace. MR je aktivní ve Valonsku a v Bruselském regionu. Hnutí je členem Liberální internacionály a Aliance liberálů a demokratů pro Evropu.\n\nČlenská základna čítá 5 900 členů. Předsedou strany je Didier Reynders.\n\nMR vzešlo roku 2002 z koalice stran pravostředové orientace (nové hnutí se přihlásilo k centrismu), tj.:\n\nVe volbách do Sněmovny reprezentantů v roce 2003 získalo 748 954 hlasů (tj. 11,4 %) a 24 mandátů. Ve volbách do europarlamentu 2004 získalo MR 3 mandáty.\nVe všeobecných volbách 2007 obdrželi reformisté zisk 835 073 (tj. 12,52 %) a stali se s 23 zvolenými zástupci nejsilnější valonskou politickou stranou v zemi. Následně obsadili důležité posty ve vládě, včetně vicepremiéra. V době táhlé politické krize se vymezují především vůči socialistům.\n\nMR historicky vychází z kombinace klasického a sociálního liberalismu. Prosazuje volné tržní hospodářství, zohlednění otázky životního prostředí, proces evropské integrace atd.\n\n"}
{"id": "366024", "url": "https://cs.wikipedia.org/wiki?curid=366024", "title": "Konvulzivní terapie", "text": "Konvulzivní terapie\n\nKonvulzivní terapie je psychiatrická terapie založená na záměrném vyvolání křečí (konvulzí). Teoretickým východiskem bylo pozorování, že pacienti s epilepsií netrpí schizofrenií. Toto pozorování se však později nepotvrdilo. Používala se celá řada způsobů, jak vyvolat křeče, např. předávkování inzulínem. Dnes se používá jako metoda další volby jen elektrokonvulzivní terapie. Pojem konvulzivní terapie se tak stal prakticky synonymen pro elektrokonvulzivní terapii.\n\n"}
{"id": "366030", "url": "https://cs.wikipedia.org/wiki?curid=366030", "title": "Giovanni Battista Caracciolo", "text": "Giovanni Battista Caracciolo\n\nGiovanni Battista Caracciolo (nazývaný rovněž Battistello; 1578–1635) byl italský umělec a důležitý neapolský následovník Caravaggia.\n\nCaracciolo se narodil v Neapoli. Jeho první lekce byli od Francesca Imparata. Koncem roku 1606 přijel do Neapole Caravaggio poté, co v Římě zabil v hádce muže. Jeho pobyt ve městě trval pouhých osm měsíců, s další krátkou návštěvou v letech 1609/1610, kdy udělal hluboký dojem na umělecký život v Neapoli. Battistello, který byl pouze o několik měsíců mladší než Caravaggio, byl mezi prvními, kteří přijali zarážející nový styl tmavých barev, dramatické temnoty a sochařských postav v mělkém obraze definovaném světlem spíše než perspektivou. Mezi neapolskými Caravaggisty byli Giuseppe Ribera, Carlo Sellitto, Artemisia Gentileschi a Caracciolův žák Mattia Preti na počátku své kariéry.\n\nMezi prvními díly, která ukazovala Caravaggiův vliv, bylo \"Osvobození sv. Petra\" (1608–09), malovaný pro stejnojmenný kostel (Chiesa del Monte della Misericordia) a pár let po Mistrově \"Sedmi aktech milosrdenství\". Po výletě do Říma v roce 1614 jeho malování zjemnilo, v té době se stal vůdcem nové Neapolské školy, která rozdělila jeho čas mezi náboženské podněty (oltářní kousky a, neobvykle pro Caravaggisty, fresky) a malování pro soukromé patrony.\n\nPo roce 1618 navštívil Janov, Řím a Florencii. V Římě se dostal pod vliv obnoveného klasicismu bratranců Carracciů a emiliánské školy a začal pracovat směrem ke spojení jejich stylu a jeho vlastní temnoty – jeho \"Kupido\", s bravurou, s jakou drží červený šat, ukazuje vliv Carracciovského spojení. Zpět v Neapolu přeměnil tento styl v grandioznost, ve fresky velkých včetně jeho mistrovského díla \"Mytí nohou\" z roku 1622, které namaloval pro Certosa di San Martino. Další díla maloval také v Santa Maria La Nova a San Diego all Ospedaletto.\n"}
{"id": "366031", "url": "https://cs.wikipedia.org/wiki?curid=366031", "title": "Praga (Varšava)", "text": "Praga (Varšava)\n\nPraga je historická čtvrť Varšavy. Nachází se na východním břehu řeky Visly. První zmínka o ní pochází z roku 1432, do roku 1791 se jednalo o samostatné město.\n\nV současnosti se Praga dělí na\n\nPraga-Południe a Praga-Północ obsahují městské části:\n\nV širším smyslu se všechny varšavské oblasti na pravém břehu Visly nazývají společným názvem Praga. Kromě historické Pragy sem dále patří:\n\n"}
{"id": "366039", "url": "https://cs.wikipedia.org/wiki?curid=366039", "title": "Juan Ignacio Chela", "text": "Juan Ignacio Chela\n\nJuan Ignacio Chela (narozen 30. srpna 1979, Ciudad Evita, Provincie Buenos Aires, Argentina) je profesionální tenista z Argentiny. Jeho nejsilnějším povrchem je pomalý tvrdý kurt, ale jako většina argentinských hráčů je spokojený na antuce.\n\nChela byl v roce 2003 suspendován ATP na 3 měsíce a dostal pokutu 8 000 dolarů za užití metyltestosteronu během turnaje Masters v Cincinnati.\n\n9. srpna 2004 dosáhl svého nejlepšího umístění na žebříčku singlu v kariéře, když se stal světovým hráčem č. 15.\n\nNa Australian Open v roce 2005 se Chela dostal do sporu během své porážky ve třetím kole proti Lleytonovi Hewittovi, když se pokusil plivnout na Hewitta.\n\nJako součást argentinského daviscupového týmu drží rekord 6 vítězství a 4 porážek, nejdůležitější z jeho vítězství je to z dubna 2006, když zařídil Argentině třetí bod při porážce obhájců titulu z Chorvatska ve čtvrtfinále.\n\nV květnu 2007 se ocitl ve čtvrtfinále svého 6. různého turnaje Masters, v Římě, mimo jiné jde o jeho nejlepší vystoupení v Římě, když vyhrál nad Marcem Gicquelem, Igorem Andrejevem a nad světovou trojkou Andy Roddickem. Poslední z jmenovaných je Chelovým nejlepším vítězstvím od té doby, co v květnu 2000 porazil na turnaji na Mallorce ve 2. kole světovou trojku Jevgenije Kafelnikova.\n\nJeho trenérem a kondičním trenérem (a také blízkým přítelem) je Fernando Aguirre.\n\nJuan Ignacio Chela se zúčastnil 10 zápasů v Davisově poháru za tým Argentiny s bilancí 8-5 ve dvouhře.\n\n\"Aby se zabránilo nepořádku a dvojímu počítání, jsou informace v této tabulce aktualizovány pouze po turnaji nebo po skončení účasti hráče na turnaji. Ve statistice jsou i zápasy Davis Cupu. Tato tabulka je aktuální k 23. lednu 2010 po turnaji Australian Open.\"\n\nA = neúčastnil se turnaje.\n1. Celkový počet vítězství neobsahuje postupná vítězství v turnajích.\n\n\n"}
{"id": "366042", "url": "https://cs.wikipedia.org/wiki?curid=366042", "title": "Swiss Made", "text": "Swiss Made\n\nSwiss Made je označení pro hodinky a další výrobky, u nichž je minimálně 50 % použitých komponentů vyrobeno ve Švýcarsku a současně jejichž finální montáž probíhá ve Švýcarsku. V současnosti se jedná více než o značku kvality pouze o marketingový symbol.\n\nV roce 2008 byl zveřejněn úmysl na zvýšení požadavku podílu komponentů vyrobených ve Švýcarsku na 60 %.\n"}
{"id": "366044", "url": "https://cs.wikipedia.org/wiki?curid=366044", "title": "Charles Camarda", "text": "Charles Camarda\n\nCharles Joseph Camarda (* 8. května 1952 Queens, stát New York, Spojené státy americké) je americký astronaut, který absolvoval v roce 2005 jeden let v raketoplánu Discovery.\n\nStředoškolské vzdělání ukončil roku 1970 na Archbishop Molloy High School, Jamaica, NY, pak pokračoval ve studiu na Polytechnic University of New York. Po absolvování školy v roce 1974 přestoupil na George Washington University a tady studium zakončil v roce 1980. Doktorský diplom získal v roce 1990 na Virginia Polytechnic Institute and State University.\n\nRoku 1996 bydlel ve Virginia Beach a byl svobodný. Toho roku se dostal k NASA do Langley Research Center v Hamptonu a brzy poté absolvoval dvouletý výcvik v Houstonu (Johnson Space Center).\nPo svém letu do vesmíru roku 2005 (bylo mu tehdy 53 roků) u NASA zůstal jako jeden z vedoucích pracovníků, byl také v řídícím středisku při komunikaci s dalšími expedicemi.\n\nRaketoplán Discovery startoval ke svému 31 letu v létě 2005 z Floridy, mysu Canaveral. Bylo to po dvouleté přestávce zaviněné havárií Columbie první let raketoplánu. V posádce byli: Eileen Collinsová, James Kelly, Sóiči Noguči, Stephen Robinson, Andrew Thomas, Wendy Lawrenceová a letový specialista Charles Camarda.\n\nCílem mise bylo jednak ověřit všechny nové konstrukční novinky, mající za cíl zlepšit bezpečnost letu, a také dopravit zásoby, další přístroje a doplňky na orbitální stanici ISS. Vše se podařilo, posádka absolvovala kvůli splnění úkolů tři výstupy do vesmíru. Mise byla zakončena na základně Edwards v Kalifornii.\n\nCharles J. Camarda je registrován jako 436. člověk ve vesmíru s 13 dny strávenými v kosmu. Mise STS-114 byla katalogizována v COSPARu pod číslem 2005-026A.\n\n\n"}
{"id": "366048", "url": "https://cs.wikipedia.org/wiki?curid=366048", "title": "Ganek", "text": "Ganek\n\nGanek ( \"Gánok\") je 2462 m vysoký štít v hlavním hřebeni Vysokých Tater. K nejznámějším horolezeckým terénům Tater patří Galerie Ganku. Název štítu vznikl z pojmu ganek (goralsky) či gánok (slovensky), který označuje zvýšené zádveří.\nVelká sutinová terasa na severních srázech Malého Ganku (280 m nad úpatím), obvykle však označení celé strmé skalní stěny spadající od ní do Těžké doliny. Ve stěně je řada výstupových cest a jejich variant, z nichž některé patří k nejtěžším a nejvýznamnějším v Tatrách.\n\n"}
{"id": "366051", "url": "https://cs.wikipedia.org/wiki?curid=366051", "title": "Pokutí", "text": "Pokutí\n\nPokutí ( , , ) je historické území na západní Ukrajině – jihovýchodní část Haliče na horním toku Prutu a Čeremoše, při hranicích s Bukovinou. V současnosti tvoří jihovýchod Ivanofrankivské oblasti. Střediskem je město Kolomyja (podle \"Ottova slovníku naučného\" byl nejvýznamnějším městem Stanislavov), název je však odvozen od městečka Kuty, které leží jižněji. Území je hornaté a lesnaté, tvoří je údolí několika řek. Obyvateli byli převážně Huculové.\n\nV roce 1498 dobyl Pokutí Štěpán III. Veliký a připojil je načas k Moldávii (do roku 1531). Poté patřilo do roku 1772 Polsku, následně se stalo součástí Rakouska. Po I. světové válce bylo krátce okupováno Rumuny, připadlo však obnovenému Polsku. Od roku 1939 je pak součástí Ukrajiny (do roku 1991 Ukrajinské SSR).\n"}
{"id": "366052", "url": "https://cs.wikipedia.org/wiki?curid=366052", "title": "Henri Decoin", "text": "Henri Decoin\n\nHenri Decoin [\"ánri dekoén\"] (18. března 1890 Paříž – 4. července 1969 Neuilly-sur-Seine) byl francouzský spisovatel, scenárista a režisér.\nV mládí vynikal v plavání a vodním pólu. Roku 1911 se stal francouzským šampionem v plavání na 500m volným způsobem za klub SCUF.\n\nV první světové válce byl pilotem a po návratu do civilu sportovním novinářem. Roku 1926 publikoval \"Quinze Rounds\" a poté pokračoval v psaní pro divadlo a film. Od roku 1929 pracoval jako asistent režie a roku 1933 natočil svůj první film \"Toboggan\".\n\nByl ženatý s herečkami Blanche Montel a Danielle Darrieux.\n\n"}
{"id": "366057", "url": "https://cs.wikipedia.org/wiki?curid=366057", "title": "Paris Masters", "text": "Paris Masters\n\nParis Masters, oficiálním sponzorským názvem Rolex Paris Masters, je profesionální tenisový turnaj mužů hraný od roku 1968 ve francouzském hlavním městě Paříži. Dějištěm je od roku 1986 AccorHotels Arena známá jako hala Bercy. V rámci okruhu ATP World Tour se řadí do kategorie ATP World Tour Masters 1000, po grandslamu druhé nejvyšší úrovně mužského profesionálního tenisu.\n\nGenerálním sponzorem se od ročníku 2017 stala švýcarská hodinářská firma Rolex. Od roku 2012, kdy turnaj zaznamenal rekordní návštěvu 134 126 diváků, je ředitelem bývalý tenista Guy Forget a na spoluorganizaci se podílí Francouzská tenisová federace.\n\nParis Masters představuje jedinou část devítidílné série Masters, která se odehrává v hale. Od roku 1986 se koná v aréně Bercy, v jejímž prvním uskutečněném ročníku vyhrál 18letý Boris Becker za celkové návštěvnosti 82 117 diváků. \n\nDo sezóny 2006 se hrálo na koberci, z něhož se trvale přeslo na tvrdý povrch. Do roku 2011 byl na krytých kurtech položen jeden z nejrychlejších povrchů na mužském profesionálním okruhu, umožňující agresivní styl útočného tenisu. Následně došlo k jeho zpomalení ve shodě s obecným přístupem ze strany ATP. Do roku 2017 se hrálo na akrylátovém povrchu na dřevěném podkladu, jenž byl nahrazen Greensetem s odlišnou barevnou kompozicí. Vnitřní ohraničení dvorce získalo zelenou barvu typickou pro firmu Rolex a vnější plocha je šedá. Pro pořádaní v hale se turnaj označuje také jako Paris Indoors.\n\nDvouhry se účastní čtyřicet osm hráčů a do čtyřhry nastpuje šestnáct párů. Hracím termínem je pozdní říjen či počátek listopadu, tradičně v závěrečné fázi tenisové sezóny. Jedná se o poslední turnaj před vyvrcholením okruhu, jímž je Turnaj mistrů.\n\nV posledním ročníku okruhu Grand Prix pařížský turnaj vystřídal v elitní devítičlenné sérii Grand Prix Super tokijský Seiko Super Tennis a vítězem se stal Boris Becker. Se založením ATP Tour roku 1990 byla série převedena do nástupnické kategorie Championship Series, Single Week (1990–1995), jež postupně měnila název na Mercedes-Benz Super 9 (1996–1999), Tennis Masters Series (2000–2003) a ATP Masters Series (2004–2008), než se z ní v sezóně 2009 stala ATP World Tour Masters 1000.\n\nVývojem prošel i název. Původní pojmenování Paris Open se roku 2000 změnilo na Paris Masters. Se vstupem generálního partnera, francouzského bankovního domu BNP Paribas, se od sezóny 2002 akce konala jako BNP Paribas Masters. V roce 2017 banku nahradila švýcarská hodinářská firma Rolex, s desetiletou smlouvou, což se odrazilo v pojmenování Rolex Paris Masters. Rolex zajišťoval časomíru turnaje již od roku 2007.\n\nNejvíce singlových titulů získal Srb Novak Djoković, jenž turnaj v období 2009–2015 vyhrál čtyřikrát, z toho dvakrát trofej obhájil. Ve čtyřhře dokázali nejvíckrát triumfovat bratři Bob a Mike Bryanovi, když soutěž ovládli rovněž čtyřikrát. Prvním francouzským šampionem se v roce 1991 stal Guy Forget po pětisetové finálové bitvě proti Petu Samprasovi. Debutový ročník hraný s novým názvem Paris Masters 2000 vyhrál Rus Marat Safin po dalším pětisetovém boji proti Marku Philippoussisovi, který rozhodl až dlouhý tiebreak závěrečné sady v poměru 10:8. \n\nBývalé světové jedničky Ilie Năstase, Andre Agassi, Roger Federer a Novak Djoković se stali jedinými vítězi obou velkých pařížských akcí mužského tenisu, když dokázali vyhrát Paris Masters i grandslam French Open. Năstase získal obě trofeje v sezóně 1973, Agassi mastersovou 1994 a grandslamovou v roce 1999, Federer triumfoval na Roland Garros 2009 a v hale Bercy pak roku 2011, Djokovićovi se podařilo vybojovat první trofeje na Paris Masters 2009 a French Open 2016. Ve čtyřhře vyhrál obě události pouze brazilsko-chorvatský pár Marcelo Melo a Ivan Dodig.\n\n\n\n\n\n"}
{"id": "366058", "url": "https://cs.wikipedia.org/wiki?curid=366058", "title": "Banaue", "text": "Banaue\n\nBanaue je obec 4. třídy v provincii Ifugao na Filipínách. Podle sčítání lidu z roku 2000 má obec 20 563 obyvatel žijících v 3952 domácnostech. Banaue je široce známé díky rozsáhlým rýžovým terasám; Banauské rýžové terasy jsou součástí kulturní památky UNESCO, která pod názvem Rýžové terasy filipínských Kordiller zahrnuje i další terasy v okolí.\n\nRýžové terasy jsou někdy nazývány „Osmým divem světa“. Od úpatí hor sahají do výšky stovek metrů. Dvě skupiny teras v Banaue, jmenovitě Bangaan a Batad, jsou zapsány na Seznamu světového dědictví UNESCO. Kdyby bylo možné terasy rozložit do délky, údajně by obepjaly polovinu zeměkoule.\n\nTerasy jsou staré tisíce let. Dokazují stavitelské schopnosti, vynalézavost a statnost obyvatel Ifugaa. Jsou zavlažovány mnoha horskými proudy a prameny, které byly svedeny do kanálů vedoucích dolů skrz rýžové terasy.\n\nRýžové terasy kdysi na severovýchodě sahaly až do Cagayanu a na jihu ke Quezonu. Nicméně nyní jsou pomalu opouštěny a jejich stav se zhoršuje. Silné zemětřesení v roce 1990 zničilo některé ze zavlažovacích systémů na terasách, zatímco El Niňo způsobilo sucha, která pomohla obrovským žížalám erodovat půdu na terasách. Odrůdy rýže vhodné pro pěstování v místním chadnějším podnebí nejsou zrovna nejvýnosnější. Zrání trvá dlouho, a tak některé rodiny opustily svoji půdu na terasách a přesunuly se do úrodnějších oblastí.\n\nBanaue je politicky rozděleno do 18 barangají.\n\n"}
{"id": "366061", "url": "https://cs.wikipedia.org/wiki?curid=366061", "title": "Ziguinchor (region)", "text": "Ziguinchor (region)\n\nZiguinchor je region v Senegalu (hlavní města regionů mají stejná jména jako regiony samotné). Historicky a s oblibou se regionu také říká Basse Casamance.\n\nRegion Ziguinchor je rozdělen do tří departementů:\n"}
{"id": "366068", "url": "https://cs.wikipedia.org/wiki?curid=366068", "title": "Mezinárodní mineralogická asociace", "text": "Mezinárodní mineralogická asociace\n\nMezinárodní mineralogická asociace (International Mineralogical Association, zkratka IMA) byla založena v roce 1958 a v současnosti sdružuje 39 národních společností. Jejím hlavním úkolem je klasifikace a standardizace více než 4000 druhů minerálů a popularizace mineralogie. IMA je členem Mezinárodní unie geologických věd (IUGS).\n\n\n\n"}
{"id": "366073", "url": "https://cs.wikipedia.org/wiki?curid=366073", "title": "Klučovská hora", "text": "Klučovská hora\n\nKlučovská hora je jeden z nejvyšších bodů Stařečské pahorkatiny v Jevišovické pahorkatině. Vrchol Klučovské hory dosahuje v nadmořské výšce 595 metrů. Na vrcholu hory se tyčí telekomunikační věž. V těsném sousedství Klučovské hory je východním směrem Klučov, jímž prochází silnice č. III/36063 míjející od jihu vrchol Klučovské hory a pokračující do Stříteže. Při dobré viditelnosti je z Klučovské hory vidět východní pohoří Alp (Schneeberg – 150 km) nebo vrcholky Malých Karpat nad Bratislavou (130 km).\n\nSeverní a východní svahy Klučovské hory jsou odvodňovány do řeky Jihlavy (prostřednictvím potoka Markovky, jižní svahy pak do Rokytné (prostřednictvím potoka Zátoky a Štěpánovického potoka).\n\nKlučovská hora je tvořena biotitickým granitem až křemenným syenitem třebíčsko-meziříčského plutonu. Zalesněna je převážně smrkovým porostem, na jižních svazích je teplomilná vegetace. Asi 450 m na jih od vrchu Klučovské hory se rozkládá chráněné území Klučovský kopec.\n\n"}
{"id": "366074", "url": "https://cs.wikipedia.org/wiki?curid=366074", "title": "Imogen Heap", "text": "Imogen Heap\n\nImogen Jennifer Jane Heap (9. prosince 1977) je britská zpěvačka a skladatelka, známá zvláště díky spolupráci s Guyem Sigsworthem ve skupině Frou Frou (2002) a svému druhému sólovému počinu Speak For Yourself (2005). Pohybuje se v žánru indie, pop, rock, trip hop a elektro.\n\n\n"}
{"id": "366077", "url": "https://cs.wikipedia.org/wiki?curid=366077", "title": "Západonilská horečka", "text": "Západonilská horečka\n\nZápadonilská horečka (: \"West Nile fever\") je virové onemocnění, které je způsobeno flavivirem (rodina flaviviridae) označovaným jako západonilský virus. U většiny nemocných probíhá infekce zcela asymptomaticky. Inkubační doba je 3–14 dní. Původce choroby se obvykle dostává do lidského organismu ze slinných žláz infikovaného komára. Některá zvířata nemají žádné projevující se příznaky onemocnění.\n\nOd roku 1914 je izolován původce onemocnění viru západonilské virové horečky patřící do skupiny arbovirů způsobujících encefalitidy i u lidí. Virus patřící k flavivirům je přenášen komárem. Byl nalezen mimo člověka u koček, psů, koní, dalších savců i u ptactva, i u ptactva stěhovavého. Během let se rozšířil virus z oblastí přilehlých k řece Nilu v Egyptě do souvislých území východní Afriky od severu k jihu, vyskytuje se od západní Číny v souvislém pásmu území zahrnující Arabský poloostrov, Střední východ a dnes i celou Evropu mimo Britské ostrovy. Od roku 1999 se rozšiřuje výskyt onemocnění i na území Spojených států amerických, především kolem města New York. Jako zajímavost při rozšíření na území USA se předpokládá zavlečení viru prostřednictvím dovozu lidských orgánů pro transplantaci z oblastí výskytu tohoto onemocnění. Soustavně sledovaný počet onemocnění a úmrtí na Západní nilskou horečku ve městě New York podle statistik CDC se stále zvyšuje:\n\nObdobná statistika v Evropě není. Deficit těchto údajů z evropského území bude zapříčiněn především tím, že onemocnění je zahrnováno do členovci přenášených encefalitid, tedy zaměňována s klíšťovou encefalitidou a často dokonce diagnostikována a léčena i jako borreliová encefalitida.\n\nNa území Československé republiky byl tento virus poprvé prokázán v roce 1972 na západním Slovensku (Malacky). Roku 1997 je izolován virus z komára \"Culex pipiens\" profesorem Hubálkem na Jižní Moravě (Lanžhot). U 2% vyšetřených zdejších obyvatel (z 611) byly zároveň nalezeny specifické protilátky proti viru západonilské horečky. U obyvatelstva v původní oblasti výskytu viru – oblast Nilu v Egyptě má virus neutralizující protilátky až 70% zdejších obyvatel, kdežto v USA v době, kdy se zde ještě tento virus nevyskytoval tyto protilátky zcela scházejí.\n\nÚmrtnost může dosáhnout podle amerických údajů 3-15%, osoby nad 65 let jsou náchylnější k závažnějšímu průběhu. Původce nemoci přenáší komár. Ve velkých městech Evropy je to \"Culex pipiens molestus\" - komár obtížný, který je dobře adaptován na městské podmínky, a jeho počet a lokality se stále rozšiřují. Stačí mu nepatrné množství vody i v silně urbanizovaných lokalitách, přežívá aktivně i zimu, dostává se i do vyšších pater výškových budov. V USA roznáší virus komár rodu \"Culex\" blíže neurčeného druhu. Možné také je, že virus přenáší v okolí Středozemního moře a na Balkáně komár rodu Phlebotomus. Jiní autoři však uvádějí ,že komáři Phlebotomus přenášejí jinou nemoc (Horečka Papatači, Phebotomus fever) a ne virus západonilské horečky.\n\nJakmile se virus pomnoží v regionálních lymfatických uzlinách, vzniká tzv. primární virémie. U jedinců s bezpříznakovým průběhem tím obvykle infekce končí. Pokud se ale virus replikuje dál, může proniknout až do centrálního nervového systému a poškodit ho. Inkubační doba trvá zpravidla 3 až 6 dnů od sání komára. U většiny pacientů (přibližně 80 %) je průběh asymptomatický.\n\n\n\n\n"}
{"id": "366078", "url": "https://cs.wikipedia.org/wiki?curid=366078", "title": "Seznam měst podle kvality života", "text": "Seznam měst podle kvality života\n\nSeznam měst podle kvality života je seznam zveřejňovaný každoročně firmou Mercer, který mapuje kvalitu života ve městech po celém světě.\n\nV následující tabulce jsou údaje za rok 2007. Jako nejlepší byla zhodnocena města Curych, Ženeva, Vancouver a Vídeň, naopak na spodku tabulky se umístili Brazzaville a Point Noire v Republice Kongo. Předposlední pak skončil Chartúm a Bagdád.\n\nHodnocení tvoří mnoho faktorů včetně politiky, ekonomiky, životního prostředí, zdravotnictví, školství, bezpečnosti nebo úrovně služeb.\n\nAmerika\n\nOceánie\n\nEvropa\n\nAsie\n\nBlízký východ\n\nAfrika\n"}
{"id": "366081", "url": "https://cs.wikipedia.org/wiki?curid=366081", "title": "Jsem do tebe blázen", "text": "Jsem do tebe blázen\n\nJsem do tebe blázen (v anglickém originále Mad About You) je americký sitcom, který byl vysílán na NBC od 23. září 1992 do 24. května 1999. Paul Reiser a Helen Huntová v seriálu představují novomanželský pár žijící v New Yorku. Reiser hrál Paula Buchmana, tvůrce dokumentárních filmů. Huntová hrála Jamie Stemple Buchmanovou, specialistku na public relations. Ke konci seriálu se páru narodila dcera, kterou pojmenovali Mabel.\n\nBuchman (narozen 19. dubna 1962) byl vytvořen na stole, na němž jeho matka servírovala \"zhoubovatělé\" brambory. Poté, co navštěvoval Filmovou školu Newyorské univerzity, se nemohl dočkat uznání. Konečně uspěl v tvorbě filmů v New Yorku City. Jeho žena, pes a dcera s ním bydlí v Greenwich Village.\n\nJamie Buchmanová (narozena 19. února 1963) byla mladší dcera Guse a Theresy Stempleových. Její plné dívčí jméno je Jamie Eunice Stempleová. Po sedmi přítelích na Yaleské univerzitě potkala Paula Buchmana v New Yorku u novinového stánku poté, co ukradli jeho výtisk \"The New York Times\" s nepřijatelnou omluvou. Její složitý vztah s tchyní je nekonečným zdrojem vtipů v celém seriálu.\n\nMurray je Buchmanovic pes a oblíbenec fanoušků, protože pes vstoupil do příběhu na konci první sezóny a sledovanost stoupla. Paul ho našel jako štěně a na procházce s ním potkal Jamie. Někdy pronásleduje neviditelnou myš a končí tím, že si natluče hlavu proti něčemu. V pozdní epizodě objeví Jamie \"skutečnou\" myš, kterou Murray chytal. V dvoudílném finále seriálu nazvaném \"The Final Frontier\" řekne dospělá Mabel, že Murray zemřel, když jí bylo šest, ale jí to řekli, až když jí bylo dvanáct. Murray je všeobecně vyobrazen jako věrný a oddaný, ačkoliv těžkopádný.\n\nNejlepší přítelkyně Jamie Fran Devanowová byla regionální viceprezidentkou ve společnosti Farrer-Gantz Public Relations, která zaměstnala Jamie jako svoji asistentku. Kolem roku 1989 odešla Fran z Farrer-Gantz, aby trávila čas se svým pětiletým synem a manželem Markem. Jamie poté povýšila na Franinu pozici. Vztah mezi Fran a Markem trval 10 let a jejich rozchod Paula a Jamie šokoval. Devanowovi se časem usmířili.\n\nLisa je o tři roky starší než její sestra Jamie a má nevysvětlitelné psychologické výstupy. V knize napsané Lisiným terapeutem je Jamie nazývána \"Stellou\". \"Byla to Stellina přeprovokativnost, jež zadusila její schopnost chovat se k ostatním a svázala ji k životu v nejistotě a neuróze\". Po závistivém výstupu obvinila v rozhovoru se svým psychiatrem Jamie ze všech svých problémů a tento rozhovor se stal kapitolou v knize nazvané \"Maniak\". Protože neměla kam jinam jít, prala si prádlo v bytě Paula a Jamie zatímco uklízela mezi oblečením své sestry a jídlem. Každá návštěva rodičů spustila nepořádek v jejím jídle.\n\n\"Všudypřítomné individuum\", Paulův bratranec Ira, se poprvé objevil v seriálu Jsem do tebe blázen v epizodě \"Svatební aféra\". Ira je z Sheepshead Bay v Brooklynu. Pracoval pro Paulova otce Burta v Buchmanových sportovních potřebách. Paul a Ira byli blízcí přátelé, ale se Ira po Burtově odchodu do důchodu zmocnil obchodu, vyplula napovrch jejich skrytá rivalita. Nicméně se velmi často vůči Paulovi a Jamie objevuje jako milující a podporující.\n\nPaulova matka Sylvia připraví Jamie skoro vždy těžké časy, ale příležitostně projeví vůči své snaše vstřícnost.\n\nBurt provozuje obchod se sportovními potřebami, dokud ho svým odchodem do důchodu nepřenechá Irovi. Jeho podpis se v sitcomu objeví pokaždé, jakmile navštíví Paula a Jamie a volá u dveří: \"To jsem já, Burt! Burt Buchman! Tvůj otec, Burt Buchman!\"\n\nObratem v seriálu bylo narození dcery Paula a Jamie. Pojmenovali ji konečně poté, co Jamina zpupná matka prohlásila, že \"Mothers Always Bring Extra Love\" (Matky pokaždé přináší extra lásku). Roli Mabel hrála dvojčata Carter a Madison Gayleovi. V závěru seriálu hrála dospělou Mabel Janeane Garofalová.\n\n\n\n\nSeriál se soustředil hlavně na novomanžele, ale také na všechno ostatní od humorných každodenních drobností až po vážné spory. Snaha tohoto sitcomu najít komedii v reálných situacích a s pozorovacími dialogy dopomohla k tomu, že byl porovnáván se \"Seinfeldem\", další komedií na NBC o třicátnících v New Yorku.\n\nHelen Huntová a Paul Reiser si za sitcom v poslední sérii vydělali 1 milion dolarů, ale sledovanost v tom roce rapidně klesla. Seriál byl přesunut ze svého úterního času, aby podpořil pondělní mizernou noční sekci komedií na NBC.\n\nTitulní píseň sitcomu „Final Frontier“ složili Reiser a Don Was. Píseň původně nahrál Andrew Gold, ale v polovině sezóny 1997 debutovala verze nahraná Anitou Bakerovou. Tato verze se pak používala po zbytek seriálu a objevila se na soundtrackovém albu k sitcomu. Goldova verze je dostupná na desce \"Thank You For Being A Friend: The Best of Andrew Gold\".\n\n"}
{"id": "366084", "url": "https://cs.wikipedia.org/wiki?curid=366084", "title": "Ióta", "text": "Ióta\n\nIóta či Jóta (majuskulní podoba Ι, minuskulní podoba ι, řecký název Ιώτα, výslovnost ) je deváté písmeno řecké abecedy a v systému řeckých číslovek má hodnotu 10. V řečtině staré i moderní se používala pro záznam hlásky , tedy pro zavřenou přední nezaokrouhlenou samohlásku. Jsou z ní odvozena písmena 'i' a 'j' v latince i písmena 'і', 'ї' a 'ј' v cyrilici.\n\n\nV Unicode je podporováno jak \n\nV HTML je možné iotu zapsat pomocí Ι respektive ι. Lze ji také zapsat pomocí HTML entit\n&Iota; respektive &iota;. \n\nV LaTeXu se pro zápis majuskulní ioty používá písmeno \"I\" z latinky a minuskulní iota se píše příkazem \\iota.\n"}
{"id": "366086", "url": "https://cs.wikipedia.org/wiki?curid=366086", "title": "Morozovsk", "text": "Morozovsk\n\nMorozovsk je město v Rostovské oblasti v Rusku, ležící na řece Bystraje (levý přítok Severního Doňce), 265 km severovýchodně od Rostova na Donu.\n\nV místě dnešního města byl v 80. letech 19. století založen chutor (vesnice) Morozovskaja. V roce 1910 byla v blízkosti vesnice postavena železniční stanice Taubevskaja, pojmenovaná podle atamana von Taubeho, a u ní vznikla kozácká vesnice. Od 24. dubna 1917 se stanice jmenuje Morozovskaja. Později se vesnice rozrostly a spojily. Výsledné osídlení získalo současné jméno a statut města v roce 1941.\n\nVývoj počtu obyvatel podle posledních sčítání lidu udává graf níže.\n"}
{"id": "366087", "url": "https://cs.wikipedia.org/wiki?curid=366087", "title": "Gregor", "text": "Gregor\n\nGregor je řecké jméno a může znamenat:\n\n\n"}
{"id": "366091", "url": "https://cs.wikipedia.org/wiki?curid=366091", "title": "Gunnar Nilsson", "text": "Gunnar Nilsson\n\nGunnar Axel Arid Nilsson (20. listopadu 1948, Helsingborg, Švédsko - 20. října 1978, Londýn, Spojené království) byl švedský pilot Formule 1, historicky třetí Švéd, který dokázal vyhrát velkou cenu Grand Prix ve Formuli 1.\n\nZačínal se závody nižších formulí a peníze (ovšem vždy pouze v nejnutnější výši) dostával od své matky, která sice jeho závodní sklony neviděla ráda, ale nakonec se vždy rozhodla syna podpořit. Jeho kariéru automobilového závodníka z počátku provázely nehody, ale také dílčí úspěchy, které ho postupně přivedly do týmu March ve stáji Formule 2, kde si ho všiml šéf stáje Lotus Colin Chapman, který po vyhrocení jeho vztahů s Ronnie Petersonem se dohodl s Maxem Mosleyem, šéfem stáje March, na výměně Petersona za Nilssona. Nilsson do stáje Lotus přešel na začátku sezóny 1976. Svým výkonem překvapil již ve svém třetím závodě (Grand Prix Španělska), kde získal třetí místo. Jeho postavení v Lotusu se změnilo s příchodem zkušeného Maria Andrettiho, ale švédský pilot to přijímal s úsměvem a poznámkou, že má aspoň dobrého učitele.\n\nSvou první sezónu Formule 1 skončil se ziskem deseti bodů. Smlouvu se stájí Lotus podepsal i pro sezónu 1977. V první polovině šampionátu se mu dařilo a v Grand Prix Belgie v deštivém závodě dosáhl prvního vítězství. Jediní Švédové, kteří dokázali zvítězit ve Formuli 1 před ním, byli Jo Bonnier a Ronnie Peterson. Na sklonku roku 1977 začal pociťovat úporné bolesti hlavy, proto podstoupil odborné vyšetření. Byla mu diagnostikována rakovina žaludku, proto změnil původní plán odejít do týmu Arrows a začal se léčit. V době léčení chemoterapií lékaři mu diagnostikovali ještě tumor mozku. Jeho stav se stále více zhoršoval, přesto spolu s dalšími slavnými Švédy, jako byl Ingemar Stenmark, Björn Borg či skupna ABBA založil nadaci, jejíž cílem byl výzkum a boj proti rakovině. Naposledy se na veřejnosti objevil při pohřbu Ronnie Petersona, který zahynul na následky nehody v Grand Prix Itálie 1978.\n\nDva roky po jeho smrti se na kontě nadace, která nesla jeho jméno, sešlo na milion liber a v nemocnici Charring Cross mohlo být otevřeno oddělení zabývající se výzkumem rakoviny, jak si to tento závodník před svou smrtí přál. Slavnostnímu předání tohoto oddělení nemocnici byli přítomni vdova po Ronnie Petersonovi Barbro Peterson a mistr světa ve Formuli 1 z roku 1976 James Hunt.\n"}
{"id": "366092", "url": "https://cs.wikipedia.org/wiki?curid=366092", "title": "Tomáš Zahradníček (historik)", "text": "Tomáš Zahradníček (historik)\n\nTomáš Zahradníček (* 1. listopadu 1971 Praha) je český historik a novinář. Vede internetové Muzeum České Sibiře, pracuje v oddělení nejnovějších dějin Ústavu pro soudobé dějiny AV ČR. Vystudoval historii na FF UK a moderní dějiny na FSV UK, 1991-2001 pracoval jako redaktor v novinách a časopisech, postupně v Českém deníku, Respektu, Denním Telegrafu, Lidových novinách a Dějinách a současnosti . V říjnu 2008 se zapojil do diskuse o zatčení Miroslava Dvořáčka a roli, kterou v něm sehrál Milan Kundera – Zatčení Miroslava Dvořáčka. V srpnu 2010 po smrti Milana Paumera uveřejnil polemiku s nekrology, které vyzdvihovaly skupinu bratří Mašínů, k níž Paumer patřil, jako příkladné hrdiny protikomunistického odboje. Tento článek převzal na své internetové stránky prezident Václav Klaus.\n\n\"Knihy\"\n\n"}
{"id": "366093", "url": "https://cs.wikipedia.org/wiki?curid=366093", "title": "Gryfów Śląski", "text": "Gryfów Śląski\n\nGryfów Śląski (německy: \"Greiffenberg\") je město v okrese Lwówek Śląski, v Dolnoslezském vojvodství v jihozápadním Polsku. Je sídlem administrativního obvodu (gmina) nazývaného Gmina Gryfów Śląski. Před rokem 1945 náleželo Německu. V roce 2008 mělo město 6989 obyvatel \n\nMěsto se nachází v podhůří Jizerských hor mezi Zgorzelcem a Jeleniou Gorou na řece Kwise. Leží přibližně 16 kilometrů jihozápadně od Lwówku a 114 kilometrů západně od Wroclawi, hlavního města vojvodství.\n\nOd roku 1945 zde působí fotbalový klub \"Gryf\".\n\nGryfów Śląski získal městská práva v roce 1242 během vlády vévody Boleslava II. Holého ze Slezska.\n\nVelký rozkvět město zažilo v 16. století, kdy profitovalo zejména z obchodu s plátnem a tkaninami. Po slezských válkách však přišel úpadek, jejž dokonal požár roku 1783; z Gryfowa se stalo nepříliš významné městečko, jímž je dodnes. V letech 1945–1947, po vyhnání Němců a během osidlování Poláky, nesl přechodně jméno \"Gryfogóra\".\n\nV Gryfowě se nachází nádraží tzv. Slezské horské dráhy, po níž dnes jezdí především osobní vlaky Jelenia Góra - Węgliniec - Zielona Góra. Místní trať, která Gryfów do 2. světové války spojovala s českými Jindřichovicemi pod Smrkem, byla zrušena, stejně jako o několik desítek let později tzv. Jizerská dráha do horského střediska Świeradów-Zdrój.\n\n"}
{"id": "366095", "url": "https://cs.wikipedia.org/wiki?curid=366095", "title": "Milan Adam", "text": "Milan Adam\n\nMilan Adam (28. května 1928 Pardubice – 22. září 2008) byl český revmatolog a přední světový odborník v oboru biochemie pojivových tkání (kolagenu).\n\nPromoval na lékařské fakultě Univerzity Karlovy v roce 1952. Od roku 1954 působil ve Výzkumném ústavu chorob revmatických v Praze. Zde se kromě své vědecké a lékařské práce zasloužil o rozšíření ústavu do současné podoby. Zabýval se revmatologií, biochemií a biologií pojiv. Jako první na světě popsal vazbu solí zlata na kolagen při artritidě, změnu syntézy chrupavkového kolagenu typu II na typ I a III při patologických změnách v chrupavce, vliv kolagenních peptidů na příznaky osteoartrózy i distribuci kolagenních peptidů do buněk tkání kloubního systému, jejichž přítomnost v cytoplazmě prokázal imunohistochemickou detekcí.\n\nV období 5. 12. 1989 – 29. 6. 1990 působil jako ministr školství, mládeže a tělovýchovy ČSR, resp. ČR. Byl přednostou Revmatologické kliniky IPVZ (Institut postgraduálního vzdělávání ve zdravotnictví). Od roku 1989 byl členem Masarykova demokratického hnutí. V roce 1992 založil spolu se svou dcerou a zetěm firmu specializovanou na vývoj a výrobu přípravků pro výživu a regeneraci kloubů a pohybového aparátu.\n\nPublikoval více než 250 vědeckých prací. Za svůj život obdržel mnohá čestná vyznamenání, např.: Státní cenu (1979), Medaili J. E. Purkyně (1984), Čestný doktorát Univerzity v Remeši (1991). Za svůj celoživotní přínos lékařské vědě byl v roce 2003 vyznamenán cenou UNESCO.\n\n\n"}
{"id": "366101", "url": "https://cs.wikipedia.org/wiki?curid=366101", "title": "Napster", "text": "Napster\n\nNapster byla online peer-to-peer hudební služba vytvořená Shawnem Fanningem fungující v období mezi červnem 1999 a červencem 2001. Technologie umožňovala uživatelům mezi sebou jednoduše kopírovat a distribuovat hudbu ve formátu MP3, čímž obcházela zavedený způsob distribuce hudby, a proto byla obviněna hudebním průmyslem z masivního porušování autorských práv. V dobách největší slávy službu využívaly desítky milionů uživatelů. Ačkoli byla původní služba na soudní příkaz vypnuta, otevřela cestu spoustě dalších peer-to-peer programů, které už nebylo tak snadné kontrolovat. Služba byla pojmenována podle Fanningovy přezdívky, vycházející ze stylu jeho účesu.\n\nZnačka a logo služby Napster byly odkoupeny a nyní se pokračuje v poskytování hudby on-line, avšak už za peníze, viz free.napster.com\n\nThrashmetalová skupina Metallica přišla na to, že demo jejich písničky ‘I Disappear’ kolovalo po síti Napster ještě před tím, než bylo oficiálně zveřejněno. To vedlo k tomu, že písnička byla hrána na několika radiových stanicích a Metallica si všimla, že celý jejich katalog materiálů ze studia je také k dispozici. Skupina na to reagovala podáním žaloby v roce 2000. O rok později po dlouhých soudních tahanicích byla služba Napster vypnuta.\n\nV díle televizního seriálu South Park nazvaném \"Christian Rock Hard\" Stan, Kyle a Kenny nelegálně stáhli hudbu pro svoji skupinu Moop. Poté byli zajati policií a bylo jím ukázáno, jaké \"hrůzy\" hudebníkům činí hudební pirátství. Poté kluci začali protestovat a připojily se k ním slavné kapely, jako Rancid, Master P, Ozzy Osbourne, Meat Loaf, Blink-182, Metallica, Britney Spears, Missy Elliott, Alanis Morissette a The Lords of the Underworld.\n\nDěj epizody televizního seriálu Futurama \"I Dated a Robot\" se zaměřuje na ilegální internetovou distribuci klonů populárních robotů, kterou provozuje společnost tvůrci seriálu nazvaná \"Nappster\".\n\nPostava Lyle (Seth Green) ve filmu Loupež po Italsku z roku 2003 tvrdí, že skutečným autorem Napsteru je on, a jeho spolubydlící Shawn Fanning mu Napster ukradl zatímco spal. Ve scéně, která ukazuje krádež Napsteru si zahrál Shawn Fanning sám sebe.\n\nJe o něm zmíňka ve filmu The Social Network z roku 2010.\n\n"}
{"id": "366103", "url": "https://cs.wikipedia.org/wiki?curid=366103", "title": "Bohuňovsko", "text": "Bohuňovsko\n\nBohuňovsko (též \"Bohňovsko\") je místní část obce Jesenný, která se rozkládá v údolí říčky Kamenice.\n\nPrvní písemná zmínka o Bohuňovsku je z roku 1492 v listině napsané panem Rackem Cukrem z Tanffeldu. Bohuňovsko je zde citováno jako Hoření Bohuňovsko. Další zmínky o této osadě jsou z let 1562–1581 v seznamech o přispívajících obyvatelích úroků sv. Jiří a sv. Jakuba.\n"}
{"id": "366122", "url": "https://cs.wikipedia.org/wiki?curid=366122", "title": "František Janda", "text": "František Janda\n\nJméno a příjmení František Janda nosí více osobností:\n\n\n"}
{"id": "366123", "url": "https://cs.wikipedia.org/wiki?curid=366123", "title": "Ludmila Jandová", "text": "Ludmila Jandová\n\nLudmila Jandová, rozená Kalibánová (3. srpna 1938 Osík u Litomyšle – 20. října 2008), byla česká malířka, kreslířka, grafička a ilustrátorka, žačka profesorů Vladimíra Silovského a Vojtěcha Tittelbacha. Specializovala se především na přírodní a církevní témata. Její díla zdobí mimo jiné katedrálu svatého Ducha či královéhradeckou biskupskou rezidenci, vytvořila též logo pro \"Diecézní eucharistický kongres\", který proběhl v Hradci Králové v roce 2002.\n\nZa celoživotní dílo a přínos pro církev jí papež Jan Pavel II. udělil vyznamenání „\"pro ecclesia et pontifice\"“, Litomyšl jí udělila Zvláštní Cenu za přínos městu. Jejím manželem byl akademický sochař František Janda (* 1931).\n\n"}
{"id": "366124", "url": "https://cs.wikipedia.org/wiki?curid=366124", "title": "Oldřich Vlach", "text": "Oldřich Vlach\n\nOldřich Vlach (* 3. července 1941 Bezděkov u Klatov) je český herec a dabér.\n\nHerectví se věnoval od mládí, ochotnicky hrál už během svých středoškolských studii na gymnáziu a na stavební průmyslovce. Po absolutoriu DAMU hrál od roku 1966 v Divadle Na zábradlí, odkud pak v roce 1991 přešel do Divadla na Vinohradech, kde ztvárnil a ztvárňuje mnoho výrazných rolí.\n\nVe filmu a v televizi si zahrál celou řadu rolí, v převážné míře se jednalo o drobnější role vedlejší či epizodní. Mezi jeho nejznámější role patří např. role rostlináře /agronoma/ v Menzelově filmu \"Vesničko má středisková\" nebo role doktora ve filmu Cena medu. Dále účinkoval například v seriálu My holky z městečka. Z jeho současných rolí jmenujme faráře Svěceného z cyklu Ach, ty vraždy!, pana Procházku ze seriálu Cukrárna, též účinkoval v cyklu Ďáblova lest. Nejnověji pak bývalý komunista Franta Bareš ze seriálu Život je ples.\n\nJedná se také o výrazného a úspěšného dabingového herce.\n\n\n\n"}
{"id": "366125", "url": "https://cs.wikipedia.org/wiki?curid=366125", "title": "Boganiidae", "text": "Boganiidae\n\nBoganiidae je čeleď brouků z nadčeledi Cucujoidea.\nPůvodní čeleď Boganiidae byla rozdělena do tří samostatných čeledí Boganiidae, Cavognathidae a Phloeostichidae. Nálezy fosilních brouků z této čeledi, zalitých v jantaru z východoasijské Barmy (Myanmaru), prokázaly jejich roli při opylování druhohorních cykasů.\n\n\n\n"}
{"id": "366127", "url": "https://cs.wikipedia.org/wiki?curid=366127", "title": "Jiří Vejdělek", "text": "Jiří Vejdělek\n\nJiří Vejdělek (* 11. května 1972 Šluknov) je český scenárista, režisér a producent.\n\nJeště než se začal věnovat filmu, přivydělával si na sportovní vysoké škole jako karikaturista a povídkář pro různé humoristické časopisy. V roce 1996 byl přijat na pražskou FAMU. Jeho studentské a amatérské snímky získaly řadu mezinárodních ocenění.\n\nDo celovečerní hrané tvorby vstoupil scenáristickou a režijní adaptací bestselleru Michala Viewegha \"Účastníci zájezdu\". Film se stal divácky nejúspěšnějším titulem roku 2006, v kinech ho vidělo přes 800 tisíc diváků. Na MFF Tribeca v New Yorku 2006 získala herečka Eva Holubová ocenění za nejlepší ženský herecký výkon a porota udělila i speciální Cenu poroty pro celé herecké obsazení filmu. Následující komediální roadmovie \"Roming\" (2007) byla uvedena v oficiálním programu MFF v Torontu.\n\nTragikomedii \"Václav\" (2007), u níž se znovu podílel na scénáři, vidělo v kinech  400 tisíc diváků. Film byl oceněn dvěma Českými lvy pro herce Ivana Trojana a Jana Budaře v hlavní a vedlejší roli. Na MFF v Šanghaji 2008 získala Emília Vášáryová Zlatý pohár za nejlepší herecký výkon a Jiří Vejdělek spolu s Markem Epsteinem byli oceněni za nejlepší scénář. Film byl uveden v  programu řady mezinárodních festivalů jako např. MFF Karlovy Vary nebo MFF v Palm Springs. \n\nKomedii \"Ženy v pokušení\" (2010) vidělo v kinech více než 1 250 tisíc diváků a stala se tak nejen nejúspěšnějším filmem roku 2010, ale zároveň i nejnavštěvovanějším snímkem v historii České republiky, jehož režisér je zároveň autorem scénáře. Práva na anglickou verzi \"Žen v pokušení\" zakoupil britský producent Gareth Unwin.\n\nI další snímky \"Muži v naději\" (2011) a \"Něžné vlny\" (2014) patřily mezi nejúspěšnější v daném roce a i u nich byl Jiří Vejdělek znovu autorem scénáře, režisérem a zároveň spoluproducentem.\n\nKromě filmové práce se čas od času Jiří Vejdělek věnuje i televizní tvorbě. Jako scenárista a spolurežisér je podepsán pod třemi řadami seriálu \"Redakce\", za níž byl v roce 2005 nominován na cenu Elsa. Podílel se na seriálu \"První krok\" a jako šéfrežisér a jeden ze spoluscenáristů figuroval i v první sérii seriálu \"Vinaři\".\n\n\n\n"}
{"id": "366128", "url": "https://cs.wikipedia.org/wiki?curid=366128", "title": "Seznam barev", "text": "Seznam barev\n\nV tomto seznamu jsou nejznámější používané barvy a jejich HTML kódy. Barvy jsou řazeny podle názvu (např. tmavě zelená je pod „T“).\n"}
{"id": "366129", "url": "https://cs.wikipedia.org/wiki?curid=366129", "title": "William Jennings Bryan", "text": "William Jennings Bryan\n\nWilliam Jennings Bryan (19. března 1860, Salem, Illinois, USA – 26. července 1925, Dayton, Tennessee, USA) byl americký právník a politik, který byl v letech 1896, 1900 a 1908 kandidátem Demokratické strany na prezidenta Spojených států. Byl 41. ministrem zahraničních věcí za prezidenta Woodrowa Wilsona. \n\nPro svůj hluboký, autoritativní hlas byl jedním z nejznámějších řečníků své doby. Byl oddaným presbyteriánem, podporovatelem populární demokracie, kritik bank a železnic, vůdce hnutí silveritánů v 90. letech 19. století, vedoucí postava Demokratické strany, obhájce míru, prohibicionista, odpůrce sociálního darwinismu a jeden z nejvýznamnějších vůdců populismu koncem 19. a počátkem 20. století. Díky své víře v moudrost obyčejných lidí byl nazýván „Velký muž z lidu“.\n\nV intenzivně vedeném boji ve volbách v letech 1896 a 1900 prohrál s Williamem McKinleym, ale ponechal si kontrolu nad Demokratickou stranou. V kampani roku 1896 absolvoval 500 veřejných projevů a tak zavedl volební turné amerických prezidentských kandidátů. Ve svých třech účastech v prezidentských volbách podporoval v roce 1896 Svobodné stříbro, v roce 1900 antiimperialismus a v roce 1908 trust, odvolávaje se na Demokraty v případech, kdy jsou korporace chráněny. Chtěl obnovit státní práva bojovat proti trustům a velkým bankám, chopil se populistických myšlenek. V roce 1913 ho prezident Woodrow Wilson jmenoval ministrem zahraničí, ale ostrá Wilsonova reakce na potopení Lusitánie v roce 1915 přiměla Bryana jako rozhodného pacifistu na protest odstoupit.\n\nVe 20. letech byl silným podporovatelem prohibice, ale nejznámějším je asi pro svoje křížové tažení proti darwinismu, jež vyvrcholilo v tzv. Opičím procesu v roce 1925. Pět dní poté, co byl případ uzavřen, Bryan ve spánku zemřel. Pohřben je na Arlingtonském národním hřbitově.\n"}
{"id": "366130", "url": "https://cs.wikipedia.org/wiki?curid=366130", "title": "Helmut Zilk", "text": "Helmut Zilk\n\nHelmut Zilk (9. června 1927 Vídeň – 24. října 2008 Vídeň) byl rakouský novinář a politik, známý zejména jako starosta Vídně.\n\nMěl pedagogické vzdělání a dlouhou dobu pracoval jako novinář, zejména pro rakouský veřejnoprávní rozhlas a televizi. V letech 1984 až 1994 byl za Sociálně demokratickou stranu Rakouska starostou Vídně. V prosinci 1993 byl vážně zraněn, když mu v rukou vybuchla dopisová bomba, kterou mu odeslal atentátník Franz Fuchs. V důsledku atentátu ztratil několik prstů na levé ruce. Krátce byl i spolkovým ministrem školství.\n\nDlouhodobě se Zilk angažoval ve zlepšování česko-rakouských vztahů a řadu let byl vůdčí osobností Rakousko-české společnosti. Za to mu chtěl český prezident Václav Havel koncem 90. let udělit vysoké státní vyznamenání Řád Bílého lva. V roce 1998 však německý deník \"Süddeutsche Zeitung\" zveřejnil informaci, že Zilk spolupracoval s komunistickou tajnou policií StB. Plánované vyznamenání bylo zrušeno, přestože Zilk zprávu deníku popřel. Podle rakouského novináře Geralda Schuberta přišel Zilk do kontaktu s StB patrně v 60. letech, když připravoval společné vysílání Československé televize a ORF a jednal o možnosti společného pořadu, kde by živě vystupovali čeští i němečtí politici. Musel tedy jednat s mnoha českými představiteli, o nichž věděl, že mnozí z nich s StB spolupracovali.\n\nByl ženatý s rakouskou hudební hvězdou Dagmar Kollerovou.\n\n\n"}
{"id": "366132", "url": "https://cs.wikipedia.org/wiki?curid=366132", "title": "Laso", "text": "Laso\n\nLaso je ve svém původním významu praktická pracovní pomůcka sloužící pro chytání a svazování hospodářských zvířat pomocí lana, řemenu nebo provazu nejčastěji na farmách určených pro chov skotu či koní (ranč), jež bývá často prováděna během jízdy na koni. Jedná se vlastně o velkou smyčku vytvořenou pomocí provlékacího oka na konci lana nebo provazu.\n\nLaso se kromě této základní ryze praktické činnosti také využívá pro různé dovednostní cviky, k rekreačnímu sportování, pro westernové soutěže či cirkusové výstupy apod., tato činnost se souhrnně nazývá lasování.\nLaso bývá také atraktivní rekvizitou v různých literárních a audiovizuálních dílech tematicky čerpajících z prostředí severoamerického Divokého západu, jedná se o oblíbenou součást výzbroje kovbojů, trapperů, lovců či Indiánů. Indiáni používali laso nejen při chytání a krocení zdivočelých koní (mustangů), ale také v boji, čímž prosluli především Komančové a Uteové. Laso bylo používáno k zachycení nepřátelského jezdce a jeho stržení ze sedla. Podle antických zpráv používali ke stejnému účelu laso také válečníci Skythů, Sarmatů a Hunů.\n\nJiným druhem lasa je smyčka, upevněná na konci lehké tyče, jíž používají Mongolové, Kazaši a jiní středoasijští pastevci k chytání koní. Laso zvané \"arkan\", spletené ze šlach nebo kožených řemínků, je nezbytnou pomůckou severských pastevců sobů od skandinávských Sámů až po domorodé obyvatele Sibiře. Domácí sobi jsou k lidem značně nedůvěřiví a pokud je potřeba některého z nich odchytit, lze to provést jen pomocí lasa. Laso se hází sobu na parohy a lasař přitom stojí na zemi. Laso, obvykle vrhané z jedoucího terénního automobilu, sloužilo dříve k odchytu volně žijících kopytníků, zejména v Africe. Např. zoolog Josef Vágner takto při svých afrických expedicích chytal žirafy, slůňata a další druhy afrických kopytníků. V současné době se však při odchytu divokých zvířat dává přednost imobilizaci pomocí narkotizační střely.\n\n\n\n"}
{"id": "366134", "url": "https://cs.wikipedia.org/wiki?curid=366134", "title": "Premiér Kanady", "text": "Premiér Kanady\n\nPremiér Kanady (francouzsky \"Premier ministre du Canada\") je ministr Koruny, předsedou kabinetu a tím hlavou kanadské vlády. Funkce není stanovena v žádném dokumentu, které tvoří písemnou podobu kanadské ústavy; exekutivní funkce je formálně v rukou kanadského panovníka a vykonávána na jeho nebo její vědomí generálním guvernérem. Premiérství je součástí kanadské ústavní tradice. Funkce byla původně vytvořena po práci tak, jak to fungovalo v Británii v roce 1867 v době konfederace. Britské premiérství, ačkoliv bylo plně vyvinuto v roce 1867, nebylo až do roku 1905 formálně začleněno do britské ústavy – z toho důvodu chybí v Konstitučním aktu z roku 1867.\n\nPremiér je skoro pokaždé vůdcem politické strany, která má největší zastoupení ve Sněmovně národů. Podle protokolu jsou všichni premiéři nazýváni „čestnými“ – The Right Honourable (francouzsky: \"Trés Honorable\") doživotně.\n\nOd listopadu 2015 je premiérem liberál Justin Trudeau, jmenovaný generálním guvernérem Davidem Johnstonem jako 23. premiér Kanady.\n\n"}
{"id": "366135", "url": "https://cs.wikipedia.org/wiki?curid=366135", "title": "Kloktání", "text": "Kloktání\n\nKloktání je léčebný postup vedoucí k bublání kapaliny v lidských ústech. Obvykle se provádí tak, že dotyčný zakloní hlavu, ponechá kapalinu bez polknutí zachycenu v zadní části hrdla a vylučuje z plic vzduch, což vede k bublání.\n\nKloktání s použitím vlažné vody a soli je běžná metoda čištění hrdla při bolestech v krku a při onemocněních horních cest dýchacích.\n"}
{"id": "366140", "url": "https://cs.wikipedia.org/wiki?curid=366140", "title": "Bertrand Auerbach", "text": "Bertrand Auerbach\n\nBertrand Auerbach (2. září 1856 – 25. srpna 1942) byl francouzský geograf a historik. Studoval na École normale supérieure, promoval roku 1876. Hrál důležitou roli v rozvoji regionální geografie spolu s Vidalem de La Blache. Byl děkanem na univerzitě v Nancy.\n\n"}
{"id": "366141", "url": "https://cs.wikipedia.org/wiki?curid=366141", "title": "Fykobilizom", "text": "Fykobilizom\n\nFykobilizom je submikroskopická bílkovinná struktura kulovitého nebo válcovitého tvaru, která se nachází na povrchu thylakoidů sinic, ruduch a glaukofytů, případně u těch eukaryot, které v minulosti pohltily ruduchový plastid (Heterokonta, rozsivky a podobně).\n\nObsahují fykobiliproteiny (allofykocyanin, fykocyanin, fykoerytrin) a pomáhají při fotosyntéze: představují jakési antény pohlcující světelnou energii.\n"}
{"id": "366144", "url": "https://cs.wikipedia.org/wiki?curid=366144", "title": "Luis César Amadori", "text": "Luis César Amadori\n\nLuis César Amadori (28. května 1902, Pescara, Itálie – 5. června 1977, Buenos Aires, Argentina) byl argentinský filmový režisér, scenárista a producent italského původu.\n\nLuis César Amadori se narodil ve středoitalském přístavním městě Pescara, hlavním městě stejnojmenné provincie. Do Argentiny emigroval se svou rodinou, když mu bylo 5 let.\n\nByl jedním z nejvýznamnějších argentinských filmových režisérů klasické éry. Mezi roky 1936 a 1967 natočil více než 60 filmů.\n\n"}
{"id": "366147", "url": "https://cs.wikipedia.org/wiki?curid=366147", "title": "Severní Yorkshire", "text": "Severní Yorkshire\n\nSeverní Yorkshire (: \"North Yorkshire\") je ceremoniální, nemetropolitní hrabství v regionu Yorkshire a Humber. Bylo vytvořeno roku 1974 a s rozlohou 8 654 km² tvoří největší hrabství v zemi.\n\nSeverní Yorkshire byl vytvořen 1. dubna 1974 jako výsledek Local Government Act 1972 a pokrývá většinu historického Severního ridingu, stejně tak jako severní část Západního ridingu, severní a východní okraje Východního ridingu Yorkshiru a bývalé hrabství York.\n\nYork se stal unitary authority (nezávislým na Severním Yorkshiru) 1. dubna 1996.\n\nOblast pod kontrolou rady hrabství je rozdělena do několika vládních distriktů. Ty jsou Craven, Hambleton, Harrogate, Richmondshire, Ryedale, Scarborough a Selby.\n\nUvažovalo se o zrušení rad sedmi distriktů a rady hrabství a vytvoření unitary authority Severní Yorkshire. 25. července 2007 byl tento plán zamítnut.\n\nCeremoniální hrabství včetně unitary authorities má hranice s East Riding of Yorkshire, South Yorkshire, West Yorkshire, Lancashire, Cumbria a Durham.\n\nNíže je tabulka uvádějící strukturu hospodářství Bedfordshiru. Hodnoty jsou v milionech liber šterlinků.\nSeverním Yorkshirem vedou pouze dvě dálnice, a to A1(M) a A66(M). Další hlavní silnice jsou A1, A19 a A66.\n\nEast Coast Main Line, North TransPennine a nová Grand Central vedoucí z Londýna do Sunderland jsou hlavními vlakovými linkami v hrabství. Největší stanicí s jedenácti nástupišti je York.\n\nV Yorku funguje dopravní skupina Arriva a Dales & District. Vedle normálních autobusů funguje i služba park and ride.\n\nNejúspěšnějším fotbalovým klubem Severního Yorkshiru je Middlesbrough FC.\n\nTaké má jeden automobilový okruh, Croft Circuit.\n\n\"Místa psaná kurzívou leží mimo Severní Yorkshire.\"\n\n\"Místa psaná kurzívou leží mimo Severní Yorkshire.\"\n\n\n"}
{"id": "366151", "url": "https://cs.wikipedia.org/wiki?curid=366151", "title": "Auerbach", "text": "Auerbach\n\nNázev Auerbach má více významů:\n\n\n"}
{"id": "366156", "url": "https://cs.wikipedia.org/wiki?curid=366156", "title": "Cavognathidae", "text": "Cavognathidae\n\nCavognathidae je čeleď brouků z nadčeledi Cucujoidea, která vznikla oddělením od původní čeledi Boganiidae a rozdělením na tři samostatné čeledi Boganiidae, Cavognathidae a Phloeostichidae.\n\n"}
{"id": "366158", "url": "https://cs.wikipedia.org/wiki?curid=366158", "title": "Horní Slezsko", "text": "Horní Slezsko\n\nHorní Slezsko (německy \"Oberschlesien\", slezsky \"Gůrny Ślůnsk\", slezskoněmecky \"Oberschläsing\", polsky \"Górny Śląsk\", francouzsky \"Haute Silésie\", latinsky \"Silesia Superior\") je jihovýchodní část Slezska. Díky své poloze v historii patřilo k českým zemím, Rakousku (jako součást zemí Koruny české), Prusku, Německu i Polsku. Za II. světové války bylo celé anektováno Třetí říší. V současné době je Horní Slezsko rozděleno mezi Česko a Polsko.\n\nNejvyšší horou Horního Slezska je Praděd (1 492 m n. m.) v Hrubém Jeseníku.\n\nSlezsko bylo součástí Velké Moravy a po jeho rozpadu bylo s českými zeměmi. Poté bylo Horní Slezsko získáno Polskem, avšak za posledních Přemyslovců započala nová česká expanze do Slezska. Trenčínskou smlouvou uznal polský panovník Kazimír III. Veliký suverenitu českých králů nad jimi ovládaným Slezskem. Po nájezdech Mongolů bylo Horní Slezsko zničené, avšak s podporou osadníků z Německa se rychle obnovovalo. Němčina byla velmi používaný jazyk hlavně ve městech, používala se však i latina a čeština. Kolem roku 1550 Horní Slezsko patřilo na kratší dobu rodu Hohenzollernů z Braniborska, poté Slezsko připadlo až do roku 1742 k české Koruně.\n\nDolní Slezsko a většina Horního Slezska se staly v roce 1742 součástí Pruska po uzavření Vratislavského míru. Zbytek Horního Slezska zůstal Habsburské monarchii (tzv. Rakouské Slezsko).\n\nV 19. století se tato oblast stala průmyslovou oblastí hojnou na uhlí a železnou rudu. Nynější polské Horní Slezsko patřilo před i během první světové války k Německu, avšak po prohrané válce si po čase začalo Polsko klást nárok na částečně Poláky obydlené území v Horním Slezsku.\n\nV tzv. Slezských povstáních v čele s Wojciechem Korfantym chtělo Polsko získat Horní Slezsko, ale plebiscit, který se uskutečnil ukázal, že obyvatelé chtějí zůstat v Německu. Polsko bylo poraženo v tzv. malé bitvě u Annabergu. Německo bitvu vyhrálo, avšak nakonec východní část Horního Slezska připadlo Polsku z důvodu existence velké polské menšiny. Ve východní části Horního Slezska na začátku 20. let 20. století bylo území etnicky přibližně vyrovnané. V roce 1922 již polský Katovický region (východní část Horního Slezska) dostal autonomní statut a vlastní vládu.\n\nRakousko-uherská část Horního Slezska připadla Československu, na Těšínsko však vzneslo nárok též Polsko a rozhodnutím mezinárodní arbitráže ve Spa roku 1920 mu byla přiřčena jeho východní část. K Československu bylo naopak připojeno Hlučínsko, které bylo do té doby součástí Německa.\n\nPo Mnichovské dohodě v roce 1938 byla východní část českého Těšínska vojensky obsazena a anektována Polskem. S tímto verdiktem byli Němci a Slezané (dříve též „Šlonzáci“) nespokojeni a požadovali připojení k Německu. Podle soupisu obyvatel pořízeného Němci v roce 1939 se dominující národností bývalého polského záboru československého Těšínska stala národnost slezská (37 %) (tzv. volkslistáři), k české národnosti se hlásilo 21 % obyvatel, k polské 24 % a k německé 18 %. Po vypuknutí II. světové války probíhalo verbování do německých ozbrojených sil, kam měli povinnost narukovat muži národnosti německé i slezské a muži zapsaní na tzv. Volkslistu.\n\nPo prohrané II. světové válce se bývalá německá část Horního Slezska stala v důsledku Postupimské dohody součástí Polska.\n\nVelká část čistě německy mluvících obyvatel bylo z Horního Slezska vysídleno. Tento program vysídlení německy mluvících lidí byl uskutečněn také v Dolním Slezsku, východním Pomořansku, Gdaňsku a východním Prusku. Němečtí vysídlenci byli přepravováni do dnešního Německa. Mnoho vysídlenců z Horního Slezska skončilo v Bavorsku. Při vysídlování Němců umělo plno Hornoslezských Němců jak německy, tak i solidně slezsky, a proto mohli zůstat. S pádem socialistického bloku a vstupem Polska do Evropské unie se lidé začali postupně hlásit svobodně zpět k německé národnosti (viz obr. německá menšina v polském Horním Slezsku).\n\nNa konci druhé světové války bylo Horní Slezsko dobyto Rudou armádou, a poté se kraj rozdělil mezi Československo a Polsko. Na rozdíl od Dolního Slezska mělo Horní Slezsko často „dvojjazyčné oblasti“, tedy oblasti, kde se používala jak němčina, tak i slezština či polština. Navíc část Němců byla kvalifikovanými odborníky, především v těžkém průmyslu a těžbě uhlí, a proto dostali povolení zůstat. Hornímu Slezsku se díky dvojjazyčné vybavenosti Němců a ekonomické výhodnosti vyhnulo drastické vysídlení, jaké známe třeba z Dolního Slezska či Východního Pruska. Nicméně i přes to všechno byla nemalá část Němců vysídlena. V československém Horním Slezsku museli Němci opustit své domovy podle tzv. Benešových dekretů, a tím pádem v dnešním českém Slezsku Němci de facto nežijí, až na malý kraj Hlučínsko, kde ještě dnes žijí jejich zbytky.\n\nZbytek obyvatel, který mohl zůstat, jak Němci tak Slezané, museli snášet již od roku 1945 diskriminaci od polské strany. Polský stát chtěl vymazat lidem z podvědomí jejich slezskou či německou národnost a proto bylo používání němčiny, dříve běžně používané třeba ve škole, v kostele a doma, zakázáno. Běžné používání němčiny ubývalo ze strachu z přistižení. Po dobu komunismu se mladí lidé nemohli veřejně učit jazyk svých předků. Používání slezštiny, která obsahovala mnoho slov německého původu, nebylo vždy plně vítáno. V Československé části Slezska Němci de facto nezůstali, až na malý kraj Hlučínsko, který prožil v době komunismu nemalou diskriminaci od státu podobnou té v polské části Horního Slezska. Slezština v Českém Slezsku, jež je méně „poněmčena“ než ta v polském Slezsku, komunistům příliš nevadila. Horní Slezsko v Československu však dostalo také nemilosrdný úder od komunismu. V době komunismu se začalo více těžit uhlí na úkor životního prostředí. Více práce znamenalo potřebu více pracovníků a tak na dnešní slezské Karvinsko přišlo mnoho lidí původem ze Slovenska či z jiných koutů v té době Československé republiky.\n\n\n\nHornoslezští autoři píší své díla v němčině, polštině i češtině. Hornoslezská literatura je zaměřena na jejich historii a to zejména na první polovinu dvacátého století. Důraz je kladen především na problémy deportace nebo popolštování obyvatelstva po druhé světové válce. Jeden ze známých autorů, jenž tvořil literaturu na toto téma, byl Horst Bieniek.\n\nV době komunismu bylo potlačováno psaní o německé nebo české historii v regionu (v polské části Slezska), zejména týkající se meziválečného období a druhé světové války. Z toho důvodu emigrovalo mnoho spisovatelů (hlavně) do Německa.\n\nObdobí po roce 1989 bylo označováno jako odkrývání slezské totožnosti. V této době spisovatelé psali o Slezsku, její historii, tradicích a podobně.\n\nPsané poezie ve slezštině moc není, zato však mnoho slezských básníků píše básně v polštině. Jednou z takových autorů je například Marta Fox.\n\n\n\nKroje se ve Slezsku nosily do poloviny 19. století, v některých oblastech (např. dnešní Bojków) tradice kroje vydržela částečně až do 20. století, dnes je kroj považován za staromódní. Kroj lidé rozlišovali na všední, nedělní a slavnostní.\n\nDnes jsou kostýmy nošeny folklorními skupinami nebo vystaveny v muzeích, galeriích či domácích skříních. Někdy jsou kostýmy nošeny na lidových slavnostech, ale v běžném životě se kostýmy již vůbec nenosí.\n\n\nZ Horního Slezska pochází pět osobností oceněných Nobelovou cenou. Nobelovu cenu za fyziku obdrželi roku 1943 Otto Stern ze Sohrau, dnešní Żory, roku 1963 Maria Göppert-Mayer narozená v Katovicích a roku 1987 syn hornoslezských rodičů Georg Bednorz. Nobelovu cenu za chemii obdržel v roce 1950 rodák z Königshütte, dnešní Chorzów, Kurt Alder a Nobelovu cenu za medicínu obdržel roku 1964 Konrad Bloch narozený v Neisse, dnešní Nysa.\n\n\n\nMěsta v Polsku: V Polsku leží dvě nejvýznamnější města celého Horního Slezska, a to Katovice se 312 201 obyvateli a Opolí se 126 748 obyvateli. Další významná města jsou Bytom s 227 600 obyv., Hlivice s 214 000 obyv., Zabrze s 201 600 obyv., Bílsko-Bělá se 180 307 obyv., Ruda Śląska se 166 300 obyv., Rybnik se 144 300 obyv., Tychy se 133 900 obyv., Chorzów se 125 800 obyv. a Jastrzębie-Zdrój se 103 500 obyv.\n\nMěsta v Česku: V Česku leží významná hornoslezská města jako Opava se 62 000 obyv., Český Těšín s 37 300 obyv., Karviná se 63 203 obyv., Havířov s 83 180 obyv., Jeseník s 12 510 obyv., Krnov s 25 400 obyv., Bruntál se 17 686 obyv., Bohumín s 22 894 obyv., Frýdek a slezská část Ostravy.\n\n\n\n"}
{"id": "366159", "url": "https://cs.wikipedia.org/wiki?curid=366159", "title": "Cypress Hill", "text": "Cypress Hill\n\nCypress Hill je americká hip hopová skupina.\n\nV roce 1988 se dala dohromady skupina se jménem Cypress Hill. Prodali nad 15 miliónů desek a obdrželi 15 multiplatinových, platinových a zlatých ocenění. Původně se kapela jmenovala DVX (Devastating Vocal Excellence), která byla v sestavě: T-Funk, Mellow Man Ace, B-Real a Sen Dog. Asi po roce B-Real a Sen Dog kapelu opustili a seznámili se s Muggsem.\n\n\nNová deska Cypress Hill vyšla pod názvem Rise Up. Vystupují zde Mike Shinoda (Linkin Park), Tom Morello (Rage Against The Machine), Daron Malakian (System of a down/Scars on Broadway) a Slash (Guns N' Roses). Úspěšnými skladbami se staly \"Armada Latina, Rise Up, It Ain't Nothin', Get 'Em Up.\n\n\n"}
{"id": "366162", "url": "https://cs.wikipedia.org/wiki?curid=366162", "title": "Perforace (lékařství)", "text": "Perforace (lékařství)\n\nPerforace \"(z latinského perforatio)\" je lékařský pojem, který se uvádí do souvislostí s protržením. Od toho tedy plyne český název protržení. Druhů protržení může být několik, stejně tak může být několik příčin protržení daného orgánu nebo části lidského těla.\n\nNejčastější perforací je bezpochyby perforace střev. Ta vzniká kvůli velkému tlaku ve střevě nebo z důvodů poškození střeva. Při velkém tlaku se mnohonásobně zvětší obsah střev, stěna střeva nevydrží a praskne, což může způsobit následnou infekci, například břišním tyfem.\n\nDalší možností je poškození střev parazitem, nejčastěji se do souvislosti dává škrkavka dětská, která parazituje v tenkém střevě člověka.\n\nDalším nejčastějším případem perforace je perforace červovitého výběžku slepého střeva (appendix vermiformis). Při jeho zánětu (apendicitis) se při perforaci může jeho obsah vylít do břišní dutiny, což způsobí infekci a mnohdy i smrt. Při tomto poškození se musí podat ihned silná antibiotikum, která přeruší šíření infekce.\n\nOrgánem v lidském těle, který může také perforovat, je bubínek v lidském uchu. Ten při vystavení vysokému tlaku, který může být způsoben například nahromaděným hnisem ve středním uchu nebo hlasitou hudbou, může prasknout, což vyvolá krátkodobou hluchotu, bubínek ale po čase opět sroste, takže perforace je jen dočasná.\n"}
{"id": "366164", "url": "https://cs.wikipedia.org/wiki?curid=366164", "title": "Dionýsie", "text": "Dionýsie\n\nDionýsie byly starověké řecké náboženské slavnosti na počest boha vína, ročních období a mystérií, Dionýsa. Účast na Dionýsiích byla občanskou povinností. Koncem března se v Aténách konaly takzvané Velké Dionýsie, které trvaly šest dní. Na jejich začátku nesl slavnostní průvod sochu Dionýsa z jeho chrámu do divadla za bouřlivého veselí. Na Dionýsovu oslavu byly skládány sborové písně, dithyramby, a hrány lidové hry. Tyto písně sehrály rozhodující úlohu při zrodu řecké tragédie a komedie.\n\nMalé Dionýsie se konaly na attickém venkově na přelomu prosince a ledna na oslavu vinobraní a zimního slunovratu.\n\n"}
{"id": "366168", "url": "https://cs.wikipedia.org/wiki?curid=366168", "title": "Shaw", "text": "Shaw\n\nAnglosaské příjmení Shaw [\"šó\"] nosí více různých osobností:\n\n\n"}
{"id": "366169", "url": "https://cs.wikipedia.org/wiki?curid=366169", "title": "Piero della Francesca", "text": "Piero della Francesca\n\nPiero della Francesca (rodným jménem \"Benedetto de' Franceschi\" známý i jako \"Pietro Borghese\", 1416 nebo 1417, Borgo San Sepolcro v Umbrii – 12. října 1492, Borgo San Sepolcro) byl italský renesanční malíř, teoretik umění a matematik.\n\nNarodil se v Borgo San Sepolcro jako \"Pietro di Benedetto dei Franceschi\". Jeho otec \"Benedetto de' Franceschi\" byl obchodník, matka \"Romana di Perino da Monterchi\" pocházela z florentského a toskánského šlechtického rodu Francheschi. V Borgu prožil většinu svého života. Pro své rodné město vytvořil tři důležitá díla: polyptych Milosrdenství (1462), fresku Zmrtvýchvstání (asi 1460) a polyptych hlavního oltáře v San Agostino, který byl později rozdělen a desky umístěny v různých světových galeriích. \n\nMalířské vzdělání získal ve florentinské dílně Domenica Veneziana, kde působil jako jeho pomocník od roku 1439. Vytvořil si tam svůj rejstřík světlých, sluncem vybledlých barev. Za přirozený vzhled svých postav vděčil hlavně Masaciovi, s nímž se setkal během tamního pobytu. Vliv Leona Battisty Albertiho pravděpodobně přispěl k jeho zájmu o čistotu a ušlechtilou krásu. Je také znám jako první humanistický malíř quattrocenta. Dařilo se mu kombinovat spontánnost s vědeckými a systematickými zásadami tak, jak to nedokázal nikdo jiný před ním. Byl výborný matematik a své znalosti geometrie využíval v umělecké tvorbě při promýšlení kompozice. Roku 1486 přišel o zrak a musel zanechat malování. Napsal pojednání o matematice a perspektivě. Svou závěť nadiktoval 5. července 1487 a o pět let později v rodném městě zemřel.\n\nK jeho žákům patřili pravděpodobně Luca Signorelli a Pietro Perugino ale i matematik Luca Pacioli. Franceskovou tvorbou byl hluboce ovlivněný francouzský malíř 20. století Balthus. \n\nV jeho díle se projevuje smysl pro působení barev a světla, snaha o srozumitelnost a jasný řád. Jako jeden z první v Itálii začal používat jemné lazury na vlámský způsob. Osvojil si techniku olejových barev, i když stále používal i starší techniku temper. Mistrovsky využíval lineární perspektivu. \n\n"}
{"id": "366170", "url": "https://cs.wikipedia.org/wiki?curid=366170", "title": "Výhledy (Hazlov)", "text": "Výhledy (Hazlov)\n\nVýhledy (německy \"Steingrün\") jsou vesnicí v okrese Cheb, spadající pod obec Hazlov. V roce 2011 zde trvale žilo 48 obyvatel.\n\nVýhledy leží přibližně 4 kilometry severně od Hazlova a 8 kilometrů jihovýchodně od Aše, v nadmořské výšce 687 metrů.\n\nPrvní zmínka pochází z roku 1395. Vesnice byla postavena na místě vytěženého lesa. V roce 1526 se Výhledy staly součástí panství chebských Šliků, později, roku 1629 připadla vesnice do majetku Hazlova. V roce 1850 se stává samostatnou obcí. O čtyřicet let později, roku 1890 je zde postavena na svou dobu moderní škola. V 19. století bývala součástí obce Výhledy i zaniklá samota \"Neuengrün\". Od roku 1950 spadají Výhledy opět pod Hazlov.\n\nPoblíž místního rybníka stávala malá tvrz, pocházející ze 14. století, jejíž pozůstatky jsou dodnes v terénu patrné.\n\n\nPamátník u pramene Halštrova (německy: \"Elster Quelle\") je kamenný památník postavený v roce 1898 obyvateli Výhled. Nachází se na něm znak pánů z Helmfeldu, kteří věnovali pozemek, na němž je památník postavený. K památníku vede dřevěná lávka, která vybočuje ze žlutě značené turistické stezky. K památníku se dá dostat také cyklotrasou 2062 z Horních Pasek a z německé vesnice Bärendorf.\n\n"}
{"id": "366172", "url": "https://cs.wikipedia.org/wiki?curid=366172", "title": "The History of Middle-earth", "text": "The History of Middle-earth\n\nThe History of Middle-earth (český překlad by byl Dějiny Středozemě) je dvanáctidílná série knih shrnujících a analyzujících rukopisy, strojopisy, mapy a náčrty J. R. R. Tolkiena týkající se Silmarillionu a Pána prstenů.\nPoznámka: Uvedené překlady názvů kromě \"Knihy ztracených pověstí - část 1\" jsou pouze orientační. Daná díla nevyšla v českém překladu.\n\nPrvní svazek série The History of Middle-earth vyšel i v českém překladu. Obsahuje nejranější verzi příběhů Silmarillionu, kterou Tolkien napsal v letech 1916 a 1917, napsanou jako vyprávění elfů lidskému mořeplavci, kterému říkají Eriol. V této knize je dovedena jen po návrat Noldor (Gnómů) do Středozemě a příchod lidí.\n\nKapitoly:\n\nNejranější verze příběhů, které byly později zpracovány ve větším rozsahu, zejména následujících:\nRozsáhlé zpěvy v aliteračních verších představující další verzi některých příběhů:\n\n\nNázev „Zrada Železného pasu“ byl vybrán, protože tento název Tolkien navrhoval pro třetí knihu \"Pána prstenů\" (první knihu dílu \"Dvě věže\"). \n\n"}
{"id": "366173", "url": "https://cs.wikipedia.org/wiki?curid=366173", "title": "František, vévoda bavorský", "text": "František, vévoda bavorský\n\nFrantišek Bonaventura Adalbert Maria vévoda bavorský (narozen 14. července 1933 v Mnichově jako \"František Bonaventura Maria Adalbert princ bavorský\"), titulovaný Jeho královská Výsost vévoda bavorský (německy Franz Herzog von Bayern), je hlavou rodu Wittelsbachů, někdejší vládnoucí rodiny v bavorském království. Jeho příjmení při narození bylo \"Prinz von Bayern\". V roce 1997 si po smrti svého otce změnil příjmení na \"Herzog von Bayern\".\n\nFrantišek je pravnukem posledního bavorského krále Ludvíka III., který byl sesazen v roce 1918. Je rovněž potomkem anglického krále Karla I. a tím pádem je jakobity pokládán za dědice rodu Stuartovců a právoplatným vládcem Anglie, Skotska a Irska, ačkoliv on sám se tohoto práva nedomáhá.\n\nFrantišek se narodil v Mnichově jako morganatický syn Albrechta, vévody bavorského a jeho první ženy hraběnky Marie Draškovičové z Trakoštjanu. V roce 1945 bylo manželství jeho rodičů uznáno za dynastické.\n\nWittelsbachové byli odpůrci nacistického režimu v Německu a v roce 1939 vzal Františkův otec svoji rodinu do Maďarska. Čtyři roky žili v Budapešti a pak se koncem roku 1943 přestěhovali na zámek Somlovar. V březnu 1944 okupovalo nacistické Německo Maďarsko. 6. října 1944 byla celá rodina včetně Františka uvězněna. Byli posláni do řady nacistických koncentračních táborů včetně Oranienburgu a Dachau. Na konci dubna 1945 byli osvobozeni americkou třetí armádou.\n\nPo válce získal František vysokoškolské vzdělání v benediktinském opatství v Ettalu. Poté studoval na univerzitě v Mnichově a v Curychu business management. František si v sobě rozvinul vášeň sbírat moderní umění; dnes má mnoho předmětů z jeho soukromé sbírky nastálo vypůjčena mnichovská Pinakotéka.\n\nPodle německého práva nejsou královské tituly legálně uznávány, ale mohou být užívány jako součást příjmení. František žije v apartmánu v Nymphenburském paláci v Mnichově, což byla bývalá letní rezidence bavorských králů.\n\nFrantišek je současným velmistrem Královského řádu sv. Jiřího za obranu neposkvrněného početí. Je také velmistrem Řádu sv. Huberta a Řádu sv. Terezy (pro dámy). Je členem senátu mnichovské univerzity a čestným členem bavorské akademie vědy a humanitních studií. Patří mu mnoho čestných funkcí v občanských i náboženských organizacích v Bavorsku.\n\nFrantišek je dědicem rodu Stuartovců a tím pádem je jakobity považován za právoplatného krále Anglie a Skotska. Jakobité ho nazývají král František II. Anglický, Skotský, Francouzský a Irský, ačkoliv on sám tyto tituly nepoužívá.\n\nFrantišek se nikdy neoženil. Po jeho smrti se jeho funkce hlavy rodu Wittelsbachů přesune na jeho bratra prince Maxe, bavorského vévodu. Protože ani Max nemá žádné syny, budou bavorské tituly po jeho smrti postoupeny jeho prvnímu bratranci princi Ludvíku Bavorskému a jeho potomkům, zatímco funkce dědice rodu Stuartovců bude přesunuta na Maxovu dceru princeznu Sophii z Lichtenštejna.\n\n\nVévodův plný titul je \"Jeho královská Výsost František, vévoda bavorský, francký a švábský, hrabě rýnský\". Podle tradice nepřevzal František vyšší titul krále.\n"}
{"id": "366174", "url": "https://cs.wikipedia.org/wiki?curid=366174", "title": "Halštrov", "text": "Halštrov\n\nČeské jméno Halštrov je vžitým exonymem pro německé slovo Elster (= straka). Většina názvů má spojitost s řekou Bílý Halštrov, která pramení v Česku, a Černý Halštrov, která pramení v Německu.\n\nNázev Halštrov má více významů:\n\nSídla:\n\nVodní toky: \n\nGeografické celky: \n"}
{"id": "366184", "url": "https://cs.wikipedia.org/wiki?curid=366184", "title": "TV Nova (společnost)", "text": "TV Nova (společnost)\n\nTV Nova s. r. o., dříve CET 21 spol. s r. o. je česká mediální společnost, která vlastní vysílací licence pro všechny kanály Nova Group. Společnost se také profiluje jako producentské centrum, kdy se sfúzovala s MediaPro Pictures.\n\nMajitelem společnosti je mediální konglomerát CME (Central European Media Enterprises).\n\nMediální společnost TV Nova byla založena jako CET 21 v červnu 1992 zakladateli Fedorem Gálem, Josefem Alanem, Péterem Hunčíkem a Vlastimilem Venclíkem. Společnost byla do obchodního rejstříku zapsaná 22. června 1992. Později postupně podíly zakladatelů odkupoval mediální konglomerát CME. V roce 1997 se do čela společnosti dostává Vladimír Železný, který se rozhodne od společnosti CME trhnout a rozjíždí s CET 21 televizi bez CME. Po několika letech si společnost CET 21 však kupuje společnost PPF, která nahradila Vladimíra Železného Petrem Dvořákem. V roce 2004 CME odkupuje od PPF společnost CET 21 a opět ji získává pod sebe. Do společnosti TV Nova byli od 14. října 2013 jmenováni noví jednatelé Christoph Benedict Mainusch, David Stogel a David Sturgeon.\n\nDne 3. února 2017 bylo oznámeno, že v průběhu jara dojde k přejmenování skupiny CET 21 s. r. o. na TV Nova, s. r. o. \n<br>Dne 20. března 2017 bylo upřesněno, že k přejmenování dojde 1. dubna 2017.\n\nTV Nova s. r. o. je vlastníkem všech televizních licencí k provozování Nova Group. Vysílání první komerční TV Nova bylo důvodem k založení mediální společnosti. Licenci k provozování TV Nova získala 30. ledna 1993. Momentálně společnost vlastní šest licencí na televizní vysílání a jednu licenci k internetovému vysílání. Od roku 2009 až do konce roku 2013 vlastnila i televizní licenci k české a slovenské mutaci MTV.\n\nSeznam televizních/internetových stanic, pro které TV Nova s. r. o. vlastní licence:\n\nSeznam televizních/internetových stanic, pro které TV Nova s. r. o. vlastnila licence:\n\nSeznam webových stránek, které TV Nova s. r. o. vlastní:\n\nKe dni 31. prosince 2006 se CME Media Services s. r. o. sloučila a zanikla, čímž její jmění bylo převedeno společnosti CET 21.\n\nKe dni 4. srpna 2008 byly převedeny společnosti Vilja a. s. a CME Media Investments s. r. o. pod mediální společnost CET 21.\n\nV roce 2008 společnost CET 21 získala další společnosti HARTIC a. s., která pod sebou vlastnila Galaxie sport s. r. o. Během fúze obě firmy zanikly a nahradila se CET 21.\n\nV roce 2010 CET 21 koupila od Adriana Sârbua, bývalého generálního ředitele CME, jeho společnost Mediafax s. r. o. v hodnotě jednoho eura. Firma patří pod CET 21, ale název jako takový (Mediafax) nezanikl a stále vystupovaje na internetu. Dále CET 21 zfúzovala své další dceřiné společnosti BLOG Internet, s. r. o. a Jyxo s. r. o., které se objevovali dlouhodobě ve ztrátách. Obě fúzí zanikly. Veškeré povinnosti těchto tří firem padly na CET 21. Některé zaměstnance zaniklých firem zařadila společnost k Nova Group. Dne 7. listopadu 2013 společnost Mediafax z důvodu restrukturalizace společnosti zanikla.\n\nV roce 2010 získala CET 21 kontrolu nad producentskou společností MediaPro Pictures, se kterou se v roce 2013 rozhodla definitivně zfúzovat se zánikem MediaPro Pictures. MPP zfúzovala s CET 21 ke dni 30. června 2013. Po fúzi je veškerá výroba původních pořadů televize Nova pod pokličkou CET 21.\n\n"}
{"id": "366185", "url": "https://cs.wikipedia.org/wiki?curid=366185", "title": "Ernest Fournier de Flaix", "text": "Ernest Fournier de Flaix\n\nErnest Fournier de Flaix (13. listopadu 1824 Bordeaux – 13. dubna 1904 Sèvres) byl francouzský ekonom a publicista.\n\nSpolupracoval s redakcemi tiskovin \"Parlement\", \"La Province\" a \"Messager de Paris\" v Bordeaux, a poté s \"Journal des économistes\" a \"Revue des banques\". Stal se korespondenčním členem Académie des sciences morales et politiques roku 1899.\n"}
{"id": "366186", "url": "https://cs.wikipedia.org/wiki?curid=366186", "title": "Jiří Malásek", "text": "Jiří Malásek\n\nJiří Malásek (7. srpna 1927 Brno – 26. září 1983 Teplice) byl český klavírista, hudební skladatel a aranžér, rozhlasový a televizní hudební dramaturg, otec skladatele a klavíristy Petra Maláska.\n\nPo maturitě studoval práva. Hudební činnosti se zprvu věnoval amatérsky, hudební teorii i hru na klavír studoval pouze soukromě. Později působil coby sólový klavírista, kde hrával s různými tanečními orchestry – např. s Orchestrem Karla Vlacha nebo Orchestrem Dalibora Brázdy. Od roku 1955 pracoval také pro Československý rozhlas, kde působil i jako hudební dramaturg. Zde se seznámil se skladatelem Jiřím Bažantem, s nímž později vytvořil známé a úspěšné hudební skladatelské, aranžérské a klavírní duo. Kromě Československého rozhlasu pracoval také pro Československou televizi.\n\nNahrál celou řadu snímků a kromě toho komponoval, jednalo se nejen o filmovou a scénickou hudbu, ale i o populární písničky, náladovou hudbu k poslechu jakož i o hudbu pro muzikály. Zřejmě jeho nejznámější nahrávkou je jeho interpretace skladby \"Ballade pour Adeline\", nazvaná \"Balada pro Adélku\". Kromě toho také působil jakožto porotce v různých hudebních soutěžích a soutěžních festivalech.\n\n\n"}
{"id": "366191", "url": "https://cs.wikipedia.org/wiki?curid=366191", "title": "Mariánský sloup (Staroměstské náměstí)", "text": "Mariánský sloup (Staroměstské náměstí)\n\nMariánský sloup v Praze se sochou Neposkvrněné Panny Marie (latinsky \"Immaculaty\") je v současnosti na Staroměstské náměstí instalovaná replika původního pískovcového raně barokního mariánského sloupu, strženého brzy po vzniku Československa. Oproti tehdejšímu sousoší budou chybět sochy andělů bojujících se symboly zla na podstavci kolem sloupu. Původní sochu Marie vytvořil Jan Jiří Bendl, hlavním autorem její kopie je Petr Váňa.\n\nSloup na Staroměstské náměstí nechal postavit v roce 1650 císař Ferdinand III. na poděkování Panně Marii za obhájení Prahy před švédskými vojsky v roce 1648. Hlavním tvůrcem sochařské výzdoby byl Jan Jiří Bendl, jméno architekta se nedochovalo. V poledne stín sloupu ukazoval pražský poledník, který sloužil k určení slunečního času. Sloup byl stržen 3. listopadu 1918 rozvášněným davem, který ve sloupu spatřoval symbol svržené habsburské monarchie. Největší část dochovaných pozůstatků původního sloupu se nachází v Lapidáriu Národního muzea. \n\nIniciativy pro obnovení mariánského sloupu započaly bezprostředně po jeho zničení, ale až po sametové revoluci se díky finančním darům a práci dobrovolníků podařilo zhotovit rekonstrukci původního sloupu a vrcholové sochy. Historická symbolika památky a úsilí o její obnovení na Staroměstském náměstí vyvolává kontroverze, obnova má své zastánce i odpůrce jak mezi odbornou i laickou veřejností, tak i u zástupců vedení města. Umístění repliky sloupu na původní místo bylo v červnu 2017 schváleno stavebním úřadem Prahy 1. Zastupitelstvo hlavního města Prahy v září 2017 obnovu mariánského sloupu zamítlo, protože sloup prý rozděluje Pražany. V lednu 2020 bylo však umístění sloupu zastupitelstvem Hlavního města Prahy schváleno, a brzy poté na místě začaly stavební práce. K usazení repliky sloupu by mělo dojít mezi dubnem a zářím 2020. \n\nSloupy jako součást náboženské výzdoby měst se v katolických zemích dostaly do módy v době baroka a protireformace. Již roku 1587 nechal papež Sixtus V. umístit na Trájánův sloup v Římě sochu apoštola Petra a roku 1589 na sloup Marka Aurelia sochu apoštola Pavla. Zvlášť často se sloupy objevovaly ve městech habsburské monarchie a Bavorska. Z hlediska motivu stavby se jednalo například o sloupy \"turecké\" (na památku úspěšné obrany před Osmany), \"švédské\" (například právě pražský) či \"morové\" za odvrácení epidemie. Co do zasvěcení jsou nejčastější sloupy Nejsvětější Trojice a mariánské, často se objevují i sloupy s postavami jiných světců, zejména Jana Nepomuckého.\n\nVedle připomínky válečných hrůz či moru a podnětu ke zbožnému usebrání vyjadřovaly barokní náboženské sloupy na území rakouské monarchie nepřímo také triumf katolicismu a habsburského rodu nad jeho protestantskými protivníky. Jako širokým vrstvám srozumitelné médium pomáhaly prosadit model protireformační lidové zbožnosti. V očích obrazoboreckých protestantů byl triumfální sloup se sochou Panny Marie naopak modlou a pohoršením. Politické a náboženské napětí obou pojetí zůstalo živé a srozumitelné po celá staletí od vzniku sloupů a vedlo od konce 19. století na řadě míst k odstraňování původních nápisů a erbů fundátorů ze sloupů a v extrémním pražském případě dokonce ke zničení celého sousoší. Ještě později s podobnou motivací ničily památky na monarchii komunistické režimy, například barokní sloupy ve Staré Budě roku 1956 a v Kluži roku 1959.\n\nPrvní mariánský sloup nechal vztyčit kurfiřt Maximilián I. roku 1638 v Mnichově. Mariánský sodál císař Ferdinand III. ho napodobil roku 1647 na Vídni na náměstí Am Hof (tamní původní sloup dnes stojí v hornorakouské obci Wernstein am Inn) a Praha následovala roku 1650. Další významný mariánský sloup byl císařem zřízen roku 1675 v Prešpurku (dnešní Bratislavě) na památku porážky Wesselényiho spiknutí před bývalým protestantským kostelem, roku 1672 předaným jezuitům. Zatímco na mnichovském sloupu je Maria zobrazena ještě podle vzoru loretánské Madony, tedy s Jezulátkem v náručí a stojící na srpku měsíce, patří vídeňská i pražská Madona k tehdy novému, protireformačnímu typu Panny Marie Neposkvrněné, tedy Immaculaty. Ta se znázorňuje jako mladá žena oduševnělé krásy s dvanácti hvězdami kolem hlavy a stojící na přemoženém drakovi. Šlo o zobrazení abstraktního teologického učení, že při početí Panny Marie na ni nebyl přenesen dědičný prvotní hřích, a zároveň poukazující na Marii jako vítěze nad ďáblem. Podoba Immaculaty vycházela z motivu apokalyptické „ženy oděné sluncem, s měsícem pod nohama a s korunou dvanácti hvězd kolem hlavy“ (Zj 12,1) který byl vykladači často spojován s Pannou Marií. Přišlápnutý drak-ďábel pod nohama Marie symbolizuje přemožení zla, jež v dobovém katolickém pojetí ovšem zahrnovalo i protestantskou herezi.\n\nDobovou inspirací pro podobu sloupu byla 12. kapitola Janova Zjevení a legenda o Panně Marii na sloupu, jejichž symbolika se uplatnila už během španělské reconquisty. V patce sloupu byl umísten středověký obraz Panny Marie Rynecké, který připomínal kontinuitu mariánské úcty v českých zemích. Madony se lvy a draky symbolizovaly ve středověku vítězství Krista, přeneseně Panny Marie, nad ďáblem. Odkazovaly na žalm 91,13: „\"po šelmě a zmiji budeš kráčet, pošlapeš lvíče a draka“\". Marie, jak ji formuloval španělský malíř Pacheco, byla apokalyptickou ženou, jejíž hlava je ozářena dvanácti hvězdami. Byl to nový barokní přístup. Panna Maria byla tou, která ční nad domy a modlí se za město. \n\nSloup byl vztyčen jako projev díků Panně Marii za úspěšnou obranu pražského souměstí před Švédy na podzim roku 1648. Základní kámen byl položen 23. května 1650 Bernardem Ignácem z Martinic za účasti velkého množství Pražanů. Ještě tentýž den se začalo s kopáním a vybíráním základů. Šestimetrový dřík byl vztyčen už 26. září a socha Panny Marie byla na vrchol umístěna 30. září. Autorem sochařské výzdoby sloupu byli Jan Jiří Bendl, Arnošt Jan Heidelberger, Stanislav Goldschneck a Abraham Melbera. Stavební dozor prováděl Diviš Miseron, jméno architekta se nedochovalo. Výstavba sloupu se hradila z dlužných kontribucí a příspěvků na císařskou korunovaci. Posvěcení sloupu se konalo až 13. července 1652 pražským arcibiskupem kardinálem z Harrachu za přítomnosti císaře Ferdinanda III. a jeho syna Ferdinanda IV. Na podstavci byl v kartuši vytesán latinský nápis: \"„VIrgInI genItrICI sIne orIgInIs Labe ConCeptæ propVgnatæ et LIberatæ VrbIs ergo Cæsar pIVs et IVstVs hanC statVaM ponIt“\" (chronogram dává rok 1650). Česky:\n\nSloup byl postaven na místě, kde nechal v březnu 1632 po vpádu Sasů do Prahy za třicetileté války jeden z velitelů saského vojska přibít na pranýř nedaleko nové šibenice staroboleslavské Palladium. Na tomto místě navrhoval vztyčení sloupu strahovský převor již v roce 1647. \n\nSloup byl vysoký téměř 16 metrů a nesl dvoumetrovou pozlacenou sochu Panny Marie Immaculaty. V nárožích soklu stály čtyři sochy andělů symbolizující čtyři kardinální ctnosti bojující se silami zla. První anděl srážel kopím ďábla a představoval \"moudrost\", druhý přemáhal obouručním mečem lvíče a znázorňoval \"spravedlnost,\" třetí bojoval s drakem a projevoval \"statečnost\" a čtvrtý anděl přemáhal křížem ďábla a vyjadřoval \"mírnost\". V podnoží sloupu byl dutý prostor, který sloužil jako kaplička. Byl v ní umístěn gotický deskový ochranný obraz Panny Marie Rynecké, pocházející z počátku 15. století. Původně visel na domě U zlatého jednorožce (čp. 20) na Staroměstském náměstí, který vlastnila rodina Miseronů. Pražané před ním prosili za ubránění města během švédského obléhání. Vzorem pražského sloupu byl mariánský sloup v Mnichově postavený roku 1638 kurfiřtem Maxmiliánem I. jako díkůvzdání za zachování města během švédské okupace za třicetileté války.\n\nPovrch pražského sloupu byl vyzdoben imitací červeného mramoru a socha Panny Marie byla pozlacena. Během pruského obléhání v roce 1757 bylo při ostřelování Prahy poškozeno dělovou koulí jihozápadní nárožní sousoší. Místo zůstalo sto let prázdné. Až v roce 1858 ho nahradila volná kopie od pražského sochaře Josefa Böhma. Části sloupu byly v 19. století několikrát opravovány, materiál trpěl zejména počasím. V roce 1884 bylo konstatováno zvětrání hlavice sloupu, nárožních soch i soklu. Socha anděla směřující k Celetné ulici měla utrženou ruku, rozpadlé roucho, zvětralý podstavec a hlavu vytlučenou deštěm. Podobně byly poškozeny i ostatní nárožní sochy, takže bylo navrženo je odstranit a nahradit novými. V zimě 1891–1892 se vlivem mrazu jednomu z andělů roztrhla hlava, jejíž náhradu provedl sochař Bernard Seeling. 27. července 1898 se zase v důsledku prudkého deště jinému z andělů ulomila ruka. V roce 1904 proběhla oprava sloupu. Při stavbě lešení spadl tesařům trám přímo na jihozápadní sousoší a potloukl jej. Sochař František Hnátek během oprav nahradil původní silně zvětralou hlavici z žehrovického pískovce kopií z tvrdého hořického pískovce, sochy andělů byly opatřeny cementovým nátěrem a Jan Janatka pozlatil sochu Panny Marie.\n\n \n\nCísař Ferdinand III. vytvořil při svěcení sochy roku 1650 nadaci, ze kterého byli vypláceni svatovítští kanovníci za to, že budou každou sobotu a o mariánských svátcích konat za zpěvu loretánských litanií procesí z Týnského chrámu. V roce 1782 byly pobožnosti přeneseny do Týnského chrámu a v roce 1872 do chrámu sv. Víta na Hradčanech.\n\nO svátku Nanebevzetí Panny Marie byly pořádány slavnostní průvody z Klementina, ve kterých studenti nesli rukavice a přilbu jezuity Jiřího Plachého, který v roce 1648 shromáždil několik set studentů a dobrovolníků k obraně Karlova mostu. Procesí byla okázalá; nosily se v nich stříbrné korouhve s kříži a velká stříbrná sousoší znázorňující Pannu Marii. Pážata nosila španělské kroje bohatě zdobené zlatem. V roce 1658 se procesí účastnil arcivévoda Leopold a roku 1679 byl průvod obzvláště slavnostní, protože byl přítomen císař Leopold I. s císařovnou. Jen z latinské Mariánské družiny, která soustředila všechnu tehdejší inteligenci a zástupce nejvyšších úřadů, bylo v průvodu 500 párů sodálů. Jeden z císařských vyslanců poznamenal, že co do počtu, lesku a pořádku nikde v Evropě nic podobného nespatřil.\n\nPrůvody k mariánskému sloupu se konaly v posledních dnech masopustu i z kostela Nejsvětějšího Salvátora. Během moru, kterému v roce 1713 během 5 měsíců podlehlo 20 tisíc Pražanů, se lid každý den shromažďoval na pobožnosti u mariánského sloupu na Staroměstském náměstí. 24. března 1855 se u něj konala velká oslava vyhlášení dogmatu o neposkvrněném početí Panny Marie, která byla velkolepě osvětlena plynovými lampami. Dolní část sloupu byla upravena na oltář zdobený červenými draperiemi. Nad ním byl umístěn nasvícený symbol Božího oka. Na balustrádě byly různobarevné skleněné koule se světly, sloup byl ovinut květinovou girlandou a sochu osvětlovaly plynové kahany. Událost kresbou zaznamenal Adolf Kosárek.\n\nMariánský sloup na Staroměstském náměstí udával také místní pražský čas. Ačkoliv se mechanické hodiny objevují už ve 14. století a staroměstský orloj pochází ze začátku 15. století, jejich seřizování bylo závislé na slunečním času. Každá obec měla svůj vlastní čas daný poledníkem, který tou obcí procházel. Čára, která určovala pražský poledník, byla vyznačena třemi pruhy dlažebních kostek a mířila od středu sloupu na sever. Když se v 90. letech 20. století náměstí předlažďovalo, nebyl v tu dobu poledník ještě přesně geodeticky zaměřen. To provedli až Rostislav Weber a Cyril Ron z Astronomického ústavu AV ČR těsně před tím, než bagry vyoraly dlažbu celého náměstí. Díky tomu se mohl poledník po předláždění opět obnovit.\n\nKrátce po vyhlášení samostatného Československa byl sloup 3. listopadu 1918 stržen asi stočlennou skupinou Žižkováků, kteří v něm spatřovali symbol svržené habsburské monarchie. Jako hlavní původce činu se uvádí pražský bohém Franta Sauer, který stržení sloupu připravil a zaštiťoval se přitom údajnou podporou vedení České strany národně sociální a Českoslovanské sociálně demokratické strany dělnické. O události později zveřejnil písemné svědectví.\n\nSauer podle svého vyjádření navštívil o den dříve správce žižkovského obecního dvora Josefa Hodana, kterému řekl, co chystá, a odvolával se na revoluční národní výbor a na Václava Klofáče a Karla Kramáře. Správce Hodan mu vyšel vstříc a uložil hasičům, aby se stržením sloupu pomohli. Ti pak 3. listopadu odpoledne na Staroměstské náměstí přivezli žebřík a omotali kolem sloupu lano. Podle dobového vyprávění byl ten, kdo hodil provaz na sloup se sochou Bohorodičky, Jan Šoupal.\n\n3. listopadu se na Bílé Hoře konalo při příležitosti výročí bělohorské bitvy shromáždění, které pořádali národní socialisté a čs. sociální demokraté. Stržení sloupu bylo načasováno tak, aby k němu došlo v okamžiku, kdy se účastníci tábora lidu budou vracet průvodem z tohoto shromáždění. Nejprve byla za zpěvu písní a za vztyčení rudého praporu stržena socha anděla na západním nároží. Na místo také přijeli automobilem tři členové Národního výboru, kteří stržení sloupu chtěli zabránit. Byli mezi nimi Cyril Dušek a historik Václav V. Štech. Když ale viděli, že je odpor marný, zachránili alespoň vzácný obraz Panny Marie Rynecké. Po delším, více než půlhodinovém úsilí se nakonec podařilo sloup rozkývat a strhnout. Poté, co sloup padl k zemi a roztříštil se, pronesli proslovy Antonín Chmelík, podle Sauera v sokolském stejnokroji, a redaktor Práva lidu Jan Skála. Večer se dav ještě vydal ke Karlovu mostu, kde chtěl na něm stojící sochy naházet do Vltavy. Tomuto už však zabránili vojáci poté, co poslanec František Soukup telefonicky požádal policejního ředitele o vyslání policejní i vojenské stráže k mostu.\n\nK organizaci činu se vzápětí přihlásil pražský bohém Franta Sauer. Státní zastupitelství v Praze zahájilo vyšetřování trestní věci stržení mariánského sloupu již 7. listopadu, ale čin nebyl klasifikován jako \"zlomyslné poškození cizího majetku\" s odvoláním na to, že se udál jen několik dní po převratu, tedy v době revoluční. Nakonec byl čin klasifikován jako \"přečin podle § 305 tr. zák.\" a ten byl již během vyšetřování 3. února 1919 promlčen.\n\nStržení sloupu vyvolalo ve společnosti napětí, protože katolíci viděli ve zboření sloupu urážku svého náboženství. Zavdalo také první podnět k nespokojenosti Sudetských Němců s vyhlášenou republikou. Ihned po stržení se zvedly vlny protestů v Česku, na Slovensku i v Evropě. Následující den se v rozvalinách sloupu objevil zelený věnec s protestním nápisem. Vandalský čin odsoudil i Národní výbor československý, který celou věc označil za historický omyl, konstatoval, že se bolestně dotkl náboženských citů a vydal příkaz, aby bylo upuštěno od jakéhokoliv ničení pomníků. Většina z významných politických osobností první republiky, i těch z liberálního tábora, zničení sloupu veřejně nepodpořila a odborné kapacity proti němu hlasitě protestovaly. Naopak Tomáš Garrigue Masaryk prohlásil, že „když Pražané tu sochu odstranili, jsem vlastně rád, protože ta socha byla politickou potupou pro nás.“\n\nNěkteré české listy vyzývaly, aby pozůstatky mariánského sloupu zůstaly na svém místě a připomínaly potupu katolíků. Protože ale měli krátce po stržení přijet do Prahy Tomáš G. Masaryk a někteří zahraniční politici, kteří měli mít pódium na Staroměstském náměstí, vedení města rozhodlo, že se trosky odklidí, aby nebyl pohoršen zahraniční doprovod. Zbylé části sloupu proto byly ve velkém spěchu odstraněny v noci z 18. na 19. prosince 1918 a odvezeny na nádvoří kláštera u kostela sv. Anny na Anenském náměstí, kde se prodával použitý stavební materiál získaný při asanaci Starého Města. Trosky sloupu byly ještě zachyceny ve filmu natočeném pražskými Němci, který byl později uložen do archivu ÚV KSČ.\n\nFragmenty sochy Panny Marie, hlavice, nepoškozená tři nárožní sousoší, části zničeného sousoší, kamenné zábradlí a stupně byly uskladněny v lapidáriu na pražském Výstavišti. Zbytky sloupu odvezla firma Ludvíka Šaldy, podstavec sloupu odstranila firma Jana Gabriela. Socha, která před lapidáriem stojí jako poutač, je jednou ze čtyř soch umístěných na nároží podstavce. Je nejspíše dílem Jana Jiřího Bendla a chybí jí jen zápěstí pravé ruky. Druhá socha je nejvíce poškozena, protože byla shozena ze soklu, aby na něj mohli hasiči postavit žebřík. Třetí socha je poškozena jen málo. Ze čtvrté sochy rozbité dělovou koulí se zachovalo jen torzo přikrčené sochy ďábla. To bylo objeveno až na začátku 20. století v hasičské zbrojnici na Staroměstské radnici.\n\nUlomená hlava Panny Marie byla nalezena v roce 1957 ve starožitnictví na Národní třídě. Odtud ji vykoupilo Národní muzeum a umístilo ji do lapidária, kde je vystavena spolu s torzy čtyř sousoší andělů s ďábly, korintskou hlavicí sloupu a částmi kuželkové balustrády s koulí. Jeden fragment sochy se ztratil až v roce 1925 po výstavě v Olomouci. Jde o levou stranu trupu těla od ramene až k pasu, kde jsou i sepjaté ruce. V katalogu výstavy je tato část velmi dobře vyfotografována. Gotický obraz Panny Marie Rynecké se nachází v depozitáři Týnského chrámu. Korintská hlavice sloupu byla 14 let před stržením vyměněna a tím zachráněna. V depozitáři Národního muzea v Terezíně byly objeveny všechny čtyři původní otvíravé kované mříže, které uzavíraly dutinu soklu, a kovaná branka v balustrádě. Kovové křídlo jednoho z andělů u sebe uchovával sochař Josef Vítek. Malé úlomky monumentu si rozebrali přihlížející lidé jako suvenýry bezprostředně po stržení. Jeden z nich byl například zasazen do žerdě praporu orelské jednoty na Praze 1. Další je v duté korunce, kterou drží dva andělé nad obrazem Matky Unie od Emanuela Dítěte na Velehradě.\n\nJan Jiří Bendl vytvořil zrcadlově otočenou kopii sochy Panny Marie z mariánského sloupu, jejíž hlava nevzhlíží nahoru, ale shlíží dolů. Je umístěna v průčelí kostela Nejsvětějšího Salvátora. Další Bendlova téměř totožná socha z roku 1673 se nachází na mariánském sloupu v Lounech. Kolem roku 1700 vytvořil pravděpodobně malíř Kristián Luna podle sochy Panny Marie z mariánského sloupu i sloupek s dřevěnou plastikou Immaculaty na svém domě U kamenného sloupu (čp. 160) v Praze na Hradčanech. Dříve, než byla ztracena levá část těla z rozbitého originálu, vymodeloval sochař Břetislav Benda podle sesazených zachovalých částí třetinový model sochy. Podle tohoto modelu potom řezbář Bohumil Bek sochu opět zvětšil do původního rozměru a vyřezal do dřeva. Socha je nyní umístěna na oltáři kostela Panny Marie Královny míru na Lhotce, ve kterém je uložena i jedna ze tří dochovaných hvězd z glorioly.\n\nSnahy o obnovu sloupu byly zpočátku spontánní a nejednotné. Již 7. listopadu 1918 se v novinách \"Čech\" objevila myšlenka na nové postavení sloupu. K místu, na kterém stál mariánský sloup, se 10. července 1921 konal třítisícový průvod katolických studentů. V říjnu 1922 byla v Klementinu uspořádána první výstava kreseb a fotografií mariánského sloupu. Básník Jaroslav Durych uspořádal veřejnou sbírku pro obnovu sloupu. Nový sloup měl být darem celého národa. Sbírka vynesla sto tisíc korun, město ale obnovu nepovolilo.\n\nVydání brožury Franty Sauera o stržení sloupu vyvolalo velkou a bouřlivou reakci. V Plodinové burze se 19. listopadu 1923 za účasti pěti tisíc Pražanů odehrála demonstrace za znovupostavení mariánského sloupu, na níž promluvili poslanec František Nosek, děkan Alois Tylínek a spisovatelé Vilém Bitnar a Antonín Šorm. Týž den byl zřízen Odbor pro rekonstrukci mariánského sloupu jako součást Lidové akademie při Lidové straně. Odbor soustředil doposavad spontánní a rozptýlené sbírky na obnovu sloupu.\n\nOdbor uspořádal v roce 1924 rozsáhlou výstavu o mariánském sloupu. K ní byl vydán katalog, který se později stal zdrojem cenných informací. Na výstavě byla hlava Panny Marie od Leonarda Rottera. Vystaven byl i sádrový model sloupu od Jaroslava Majora, na který Čeněk Vosmík vymodeloval sochy v malém měřítku. Po roce 1925 byla výstava převezena do Olomouce. Po posouzení zachovalých částí mariánského sloupu bylo zřejmé, že jeho kvalitní zrestaurování není reálné. Tehdejší teorie památkové péče ani dostupné metody restaurování neumožňovaly zachovalé části sestavit a restaurovat. Části, které byly lepeny v té době, jsou sestaveny nekvalitně. Z těchto důvodů bylo navrženo, aby byl současnými umělci vytvořen sloup nový. Shromážděné prostředky ale byly se souhlasem pražského arcibiskupa Františka Kordače i jeho nástupce Karla Kašpara v následujících letech využity na podporu výstavby nebo úpravy církevních objektů v okrajových částech Prahy. Na této iniciativě se podílel také k tomu účelu založený spolek \"Dílo blahoslavené Anežky Přemyslovny\".\n\n3. listopadu 1938 u příležitosti 20. výročí stržení sloupu podala Česká liga akademická na pražský magistrát žádost o jeho obnovu.\n\nZhruba od roku 1940 působila v protektorátní Praze nová německá plánovací komise, jejímž cílem mělo být „očištění“ údajné původní „německé metropole“. Prostředkem mělo být především postupné vytlačování českých (a dalších neněmeckých) obyvatel a jejich nahrazování německým obyvatelstvem, výstavba na volných plochách, rozsáhlé asanace a přestavby města v monumentálním duchu a v neposlední řadě také odstranění symbolů českého národa a československé státnosti. Souběžně mělo naopak dojít k obnově některých prvků považovaných za symboly německé identity města, jako byl právě sloup na Staroměstském náměstí či pomník maršála Radeckého. Vzhledem k prohlubujícím se problémům na frontě byly tyto plány postupně odsouvány do doby po očekávaném vítězství ve válce a k obnovení sloupu nedošlo.\n\nJiž v roce 1945 se snah o obnovu ujal Orel, který začal organizovat sbírky na obnovu. Během orelské pouti na Hostýně 26. srpna 1947 bylo rozhodnuto pokusit se sloup postavit do 30. září 1950, ke třístému výročí jeho vztyčení. Tato iniciativa však byla zmařena komunistickým převratem a mnozí lidé byli za tuto činnost později perzekuováni. Archiv více než 1000 položek Odboru pro rekonstrukci sloupu byl v rámci likvidace Lidové akademie ztracen. Zachoval se po něm jen protokol o zrušení a zákazu této instituce jako protistátní. Na místě, kde sloup stál, se pravidelně objevovaly květiny, které vždy Státní bezpečnost ihned odstranila.\n\n1. exilový sjezd Lidové strany v německém Ludwigsburgu v roce 1949 přijal usnesení o obnově mariánského sloupu a zhotovení sochy Panny Marie. Čeští emigranti ve Spojených státech začali vnímat odpor proti obnovení mariánského sloupu jako symbol útisku, před kterým utekli. Jedním z nich byl i benediktin Lev Ondrák, který ve svém proslovu v New Yorku navrhl, aby byla vybudována kopie sloupu jako pomník náboženského pronásledování v komunistických státech. V Severní Americe se uspořádala další sbírka. Čeští exulanti z ní nechali zhotovit sochu Panny Marie z bílého kararského mramoru od italského sochaře Alessandra Monteleoneho. Po jejím posvěcení papežským nunciem Clementem Micarou ji přepravil do zámoří ekonom Nepomucena Jozef Tomko. V roce 1955 byla slavnostně instalována v zahradě benediktinského kláštera sv. Prokopa v Lisle ve státě Illinois v USA. Uvítání vedl významný čínský exulant, pekingský arcibiskup a kardinál Thomas Tien Ken-sin. Lidé, kteří kvůli tehdejšímu komunistickému režimu opustili své domovy, se u sochy modlili za návrat demokracie do Československa i za svůj návrat domů. Od roku 1993 se socha nachází v zahradě Strahovského kláštera, kde byla posvěcena pražským arcibiskupem Miloslavem Vlkem. Díky svému původu dostala označení socha Panny Marie z exilu.\n\nPetice přimlouvající se za obnovení sloupu byla sepsána již v roce 1988 a podepsalo ji několik stovek lidí. Po sametové revoluci v roce 1990 vznikla \"Společnost pro obnovu Mariánského sloupu na Staroměstském náměstí v Praze\", která usiluje o obnovení sloupu v jeho původní podobě, ze stejného materiálu a na původním místě. 2. listopadu 1993 zasadila do dlažby na Staroměstském náměstí základní kámen obnovovaného sloupu, který posvětil opat Michael Pojezdný. Žádost o povolení umístění základního kamene podal Pavel Nauman na magistrát šest měsíců předem. Žádost se však krátce před termínem osazení ztratila, a proto byla podána žádost nová, která byla vyřízena teprve 40 minut před osazením. V kameni byl v češtině, němčině, latině a angličtině nápis \"Zde stál a opět bude stát Mariánský sloup\". Úředníci magistrátu kvůli němu hrozili žalobou a během krátké doby nechal magistrát část nápisu \"a opět bude stát\" odsekat. To vzbudilo pozornost tuzemských i zahraničních médií, ve kterých se objevil kámen s poškozeným nápisem.\n\nV roce 1996 vydala Společnost brožuru s informací o svém záměru vyhlásit celonárodní sbírku. V roce 1998 se konala v pořadí již třetí výstava o mariánském sloupu v klášteře premonstrátů na Strahově. Mezi vystavovanými předměty byl i sádrový model sloupu v měřítku 1:10 vytvořený akademickými sochaři Miroslavem Krátkým a Karlem Kronychem.\n\nProti obnovení sloupu vzniklo několik petic, například v roce 2001 (iniciovala ji společnost Veritas, rozvíjející odkaz české reformace), v roce 2013 (spisovatelka Lenka Procházková) a roce 2017 (David Loula). V listopadu 2016 Ekumenická rada církví poukázala na „historickou, politickou a náboženskou problematičnost“ sloupu. „V duchu ekumenické spolupráce“ se však rozhodla obnově nebránit\".\" Sloup však zůstal u části církevní veřejnosti sporný, například roku 2017 obvinil asistent Evangelické teologické fakulty UK Martin Vaňáč pražského arcibiskupa Dominika Duku z podvodu kvůli podezření z toho, že starostovi Prahy 1 Oldřichu Lomeckému předal jen ta stanoviska církví, která vyzněla pro obnovu sloupu příznivě. \n\nV roce 2008 jmenoval primátor Pavel Bém dvanáctičlennou expertní komisi, která posuzovala celkovou revitalizaci Staroměstského náměstí. Ve stejném roce se konala výstava o historickém, urbanistickém a architektonickém vývoji náměstí, na které byl i model mariánského sloupu. Další rok se konala mezinárodní konference, které se zúčastnilo asi 100 lidí. Debatovali nejen o případné dostavbě strženého křídla Staroměstské radnice, ale i o řešení prostoru celého náměstí. Na konferenci zazněl i příspěvek o rekonstrukci mariánského sloupu. Útvar rozvoje města pracoval na restituci prostoru Staroměstského náměstí a doporučil znovu vztyčit mariánský sloup. V prosinci 2013 se v Městské knihovně uskutečnilo veřejné promítání dokumentárního filmu o rekonstrukci sloupu. Rada hlavního města v roce 2013 schválila návrh organizačních opatření, harmonogramu prací a finančních nákladů k zajištění revitalizace Staroměstského náměstí, která zahrnovala i obnovu sloupu. Magistrát následně udělil souhlas s realizací stavby a mezi Společností pro obnovu Mariánského sloupu a Hlavním městem Prahou byla uzavřena dohoda o provedení stavby. V dubnu 2014 proběhlo jednání sboru expertů odboru památkové péče Magistrátu hlavního města Prahy. V říjnu vydal odbor památkové péče závazné stanovisko, ve kterém provedení prací na rekonstrukci sloupu v podobě navrhované Společností připustil. O rok později proběhl archeologický průzkum, který ověřil stav základových kamenů. V červnu 2017 vydal stavební úřad MČ Praha 1 územní rozhodnutí o umístění stavby, ve kterém konstatoval, že záměr obnovy sloupu je z hlediska územního plánování a stavebního zákona v souladu s příslušnými veřejnými zájmy. Stavební úřad obdržel několik odvolání vůči územnímu rozhodnutí, která však označil jako nepřípustná. 7. září 2017 se v kostele sv. Václava na Zderaze konala tisková konference odpůrců obnovy sloupu. Tehdy byl také zastupitelstvu zaslán otevřený dopis proti vztyčení „napodobeniny“, podepsaný několika desítkami osobností, obávajících se, že by sloup vnesl do veřejnosti „nesoulad a konflikt“ a stal se symbolem „expanze konzervativních až ultrakonzervativních proudů katolické církve“.\n\n14. září 2017 projednávalo zastupitelstvo města petici \"pro\" obnovení sloupu s 3 048 podpisy i petici \"proti\" obnovení sloupu s 1 048 podpisy. Po tříhodinové rozpravě obou názorových stran uložilo městské radě do konce roku 2017 odejmout Společnosti pro obnovu Mariánského sloupu souhlas s povolením stavby. V té době však už bylo stavební povolení v právní moci a platila uzavřená dohoda o vyhotovení stavby mezi městem a Společností i smlouva o smlouvě budoucí darovací. Pražský primátor Zdeněk Hřib k tomu později v červnu 2019 uvedl, že i když tímto způsobem nebylo možné smlouvu vypovědět, samospráva musí být suverénem v tom, co se má či nemá na náměstí umístit. Matěj Stropnický, exnáměstek předchozí primátorky Andriany Krnáčové, také upřesnil, že Praha sice souhlasila s pronájmem pozemku pro postavený sloup, ale následně nesouhlasila se záborem pozemku pro jeho výstavbu.\n\nNa základě usnesení České biskupské konference (ČBK) vrátila týnská farnost v únoru 2018 po 395 letech na průčelí Týnského chrámu kalich s hostií jako gesto ekumenického smíření. Je dílem architekta Petra Malinského a symbolizuje eucharistii i husitství. V květnu 2018 se konal výtvarný happening. Asi 250 lidí ručně přitáhlo na základní kámen sloupu třiapůltunový kamenný blok určený pro sousoší anděla. Další dny se každé ráno na kameni objevovaly čerstvé květiny. 3. listopadu 2018 byla na místě strženého sloupu v rámci jubilejní pietní připomínky rozložena polystyrenová maketa tak, jak rozlámaný sloup vypadal bezprostředně po stržení. Smírnou bohoslužbu na závěr pietního dne sloužil v Týnském chrámu biskup Zdenek Wasserbauer.\n\nV lednu 2019 zaslal předseda České biskupské konference kardinál Duka Společnosti pro obnovu Mariánského sloupu dopis, v němž potvrdil podporu obnovení sloupu ze strany ČBK. Během doby platnosti stavebního povolení ale nevydala Technická správa komunikací zhotoviteli souhlas k záboru pozemku potřebný pro příjezd stavební techniky. Těsně před jejím vypršením se zhotovitel 29. května 2019 pokusil stavbu zahájit odkrytím základů původního sloupu. Nad základním kamenem se 15. června 2019 konala ekumenická modlitba a výstava kamenné balustrády, místo však zatarasil dodávkový vůz městské policie. Několik dní poté bylo zveřejněno memorandum podepsané 26 českými historiky umění s výzvou, aby orgány města obnovu sloupu nepřipustily. Mimo jiné uvádí, že „mariánský sloup představoval již v okamžiku svého vzniku triumfální výraz habsburské monarchistické ideologie opírající se o program militantní katolické protireformace“, a dále tvrdí, že dochovaná dokumentace neumožňuje přesnou rekonstrukci původního díla, takže by případná kopie byla jen „zcela nevěrohodnou, banální atrakcí“. S memorandem polemizovali například architekt Tomáš Hradečný, arcibiskup Dominik Duka nebo historik umění Jan Royt, který uvedl, že bylo zničeno vynikající umělecké dílo, jehož zboření bylo projevem náboženské nesnášenlivosti a zarmoutilo většinu věřících, a že není možné akceptovat Palackého a Masarykův výklad českých dějin jako jediný možný. \n\nV lednu 2020 zastupitelstvo Hlavního města Prahy obnovu sloupu odsouhlasilo. Proti je mimo jiné primátor Zdeněk Hřib, který uvedl, že jde o „prosazování jedněch idejí na úkor druhých, proto z principu [sloup] nemůže být v tomto kontextu brán jako symbol smíření v rámci ekumenické shody“. Podle primátora sloup symbolizuje porážku myšlenky tolerance, která je stále aktuální. Stavba sloupu začala 17. února 2020 a trvat má do poloviny září téhož roku. Po dokončení se sloup stane majetkem města.\n\nÚčelem rekonstrukce bylo zhotovit co nejvěrnější kopii sochy Panny Marie. Ze zachovaného torza originálu byla pomocí tečkovacího strojku vytvořena kopie. Chybějící levá část trupu se sepjatýma rukama se rekonstruovala podle sádrového odlitku soch, které stojí na náměstí v Lounech a na průčelí kostela Nejsvětějšího Salvátora, podle velmi čitelné fotografie chybějící části a podle deseti fotografií celé sochy. Kopii do kamene nešlo převádět přímo z originálu, proto byla socha odformována a byly zhotoveny dva sádrové odlitky a jeden výdusek. Na obou byl hledán způsob techniky nanášení a modelování chybějící části.\n\nPrvní rekonstrukci chybějící části prováděl na výdusku akademický sochař Jan Bradna. Nanášenou rekonstrukci prováděli v roce 1998 akademický sochař Karel Kronych, žák profesora Karla Pokorného, a sochař Miroslav Krátký. Po studiu sádrového modelu ještě akademický sochař Petr Váňa na některých místech modelačně napravil některé chyby a nedostatky rekonstrukce. V roce 2002 byli písemně pozváni na konzultaci pracovníci památkových úřadů a dalších institucí, aby se seznámili s vývojem práce a mohli poskytnout své názory a doporučení. Zájem o návštěvu tehdy projevili pouze Ivo Hlobil z Akademie věd a Kateřina Adamcová z Památkového ústavu. Rekonstrukce se prováděla v ateliéru, který si postavil sochař Čeněk Vosmík. Byl to první sochař, který se po stržení sloupu angažoval za jeho obnovu.\n\nPo rekonstrukci byl zhotoven sádrový model s rekonstruovanou částí. Pro sekání kopie musel být zvolen kámen stejné nebo velmi podobné struktury i charakteru jako je kámen originálu. Protože se původně použitý pískovec v Kamenných Žehrovicích již desítky let netěží, byl pro kopii zvolen pískovec zvaný božanovský z Teplic nad Metují, kterým je žehrovický kámen již řadu let nahrazován. Protože kopii v kameni vytvářel jiný sochař, než který prováděl rekonstrukci, mohly být chyby v rekonstrukci na připraveném modelu rozpoznány a napraveny. Kopie byla dokončena za přítomnosti originálu, aby se vizuálním kontaktem a vnímáním celého ducha díla mohl kopii sochy vtisknut konečný umělecký vzhled i duchovní obsah. K soše patří neoddělitelně i gloriola dvanácti hvězd okolo hlavy patrná na několika fotografiích sloupu. Ze zapůjčeného originálu hvězdy byl vyroben sádrový model, podle kterého byly zhotoveny kovové kopie hvězd, poté pozlacené plátkovým zlatem.\n\nNa základě výběrového řízení tvořil bez nároku na honorář kopii původní architektury i se sochou Panny Marie v letech 1997–2017 akademický sochař Petr Váňa z Karlíku s pěti dalšími kameníky, kteří společně vytvořili Mariánskou kamenickou huť. Socha byla vytesaná z božanovského pískovce z východních Čech, stejně jako čtyři podstavce soch andělů, balustrády, schody, dlažba i základní kameny. Kámen na sochu daroval Martin Peroutka. Dřík s korintskou hlavicí byl vyroben z růžového pískovce pocházejícího z Indie, který darovala kamenická huť. Podstavec je z pískovce \"Pietra Dorata\" ze Sieny a věnovalo ho italské městečko Vitorchiano. Sanktuář je zhotoven z mrákotínské žuly, kámen daroval Jindřich Zedníček. Čtyři podstavce pro sochy andělů věnovaly čtyři rytířské řády: maltézských rytířů, německých rytířů, křižovníků s červenou hvězdou a svatého Lazara Jeruzalémského. 16 základních kamenů darovalo 15 českých měst a jedna česká misie. Na darovaných základních kamenech jsou vytesána jména: Chicago – Česká misie, Dobřichovice, Dolní Bojanovice, Jaroměř-Josefov, Hořice v Podkrkonoší, Hustopeče nad Bečvou, Mníšek pod Brdy, Moutnice, Olomouc, Prostějov, Soutice u Vlašimi, Třeboň, Třebotov, Zábřeh, Záhornice u Opočna a Žďár nad Sázavou.\n\nHotová kopie sochy Panny Marie je umístěna před bočním vchodem do Týnského chrámu. Dokončený podstavec s kónickým sloupem je umístěn v zahradě kostela svatého Karla Boromejského pod Petřínem. Zbylá architektura byla rekonstruována podle zachovaných částí. Plány pro rekonstrukci ztracených dílů byly vytvořeny pomocí fotogrammetrie. Hotové díly byly do června 2019 uloženy na paletách v depozitáři v Jaroměři. 11. června 2019 dorazila do Prahy loď s nákladem 200 kusů kamenů na zbudování základu mariánského sloupu o celkové hmotnosti 60 tun.\n\n\n\n"}
{"id": "366193", "url": "https://cs.wikipedia.org/wiki?curid=366193", "title": "Montana (rozcestník)", "text": "Montana (rozcestník)\n\nSlovo Montana má tyto významy:\n\n"}
{"id": "366197", "url": "https://cs.wikipedia.org/wiki?curid=366197", "title": "Emil Burian", "text": "Emil Burian\n\nEmil Burian (12. prosince 1876 Rakovník – 9. října 1926 Praha) byl český operní pěvec, barytonista.\n\nNarodil se v rodině truhláře Františka Buriana a jeho manželky Františky, rozené Černé. Studovat začal na Akademickém gymnáziu v Praze, ale po pěti letech studium opustil a věnoval se pouze umění. Před smrtí se dlouho léčil, musela mu být amputována noha, zemřel na zhoubný nádor.\n\nJeho bratr Karel Burian byl též operní zpěvák.\n\nS manželkou Vlastou, rozenou Hatlákovou (1879–1941) měl dvě děti, syn Emila (pozdější režisér Emil František Burian, 1904–1959) a dceru Libuši (1898–?). Jeho vnukem je písničkář Jan Burian, vnučkou herečka Kateřina Rajmontová. Je též pradědeček herce Filipa Rajmonta.\n\nZačínal jako operetní zpěvák, na konci 19. století působil v brněnské opeře (1896–1898), následně byl členem operních souborů divadel v Plzni (1898–1899 a 1902–1904), v Záhřebu (1899–1902), Freiburgu (1904–1916), v Drážďanech a Hamburku (1908–1909). Znal zpaměti 60 oper ve třech světových jazycích.\n\nOd roku 1900 hostoval jako sólista opery Národního divadla v Praze. V roce 1906 byl do Národního poprvé angažován a působil na něm s několika přerušeními až do své smrti v roce 1926.\n\n\n"}
{"id": "366203", "url": "https://cs.wikipedia.org/wiki?curid=366203", "title": "Shards of Alara", "text": "Shards of Alara\n\nShards of Alara je čtyřicátá osmá rozšiřující edice sběratelské karetní hry . Byla vydána v roce 2008 a obsahuje 249 karet. Šlo o první edici z Alara bloku, který dále obsahuje edice \"Conflux\" (vydáno 2009) a \"Alara Reborn\" (2009).\n\nEdice byla zaměřená na pět trojbarevných kombinací (nazývaných \"shards\") a každá kombinace měla nějakou mechaniku nebo styl hry.\n\nV této edici se také poprvé objevuje vzácnost \"mythic rare\", která má bronzový symbol.\n\nPodle příběhu byla Alara svět bohatý na manu, dokud nedošlo k apokalypse a Alara se rozpadla na pět zcela rozdílných světů. V každém světě chyběly dvě many, což zcela narušilo systém.\n\nBytosti světa Bant (bílá, zelená, modrá) mají schopnost \"Exalted\", což znamená že pokaždé, když bytost útočí sama, získává +1/+1 do konce kola za každou bytost s \"Exalted\", kterou má hráč vyloženou.\n\nEsper (modrá, bílá, černá) je svět zaměřený na artefakty a artefaktové bytosti.\n\nGrixis (černá, modrá, červená) měl mechaniku \"Unearth\", která se nachází pouze na bytostech. Pokud je bytost s touto mechanikou ve hřbitově, může hráč zaplatit určitou cenu. Po zaplacení ceny se bytost vrátí do hry, získává schopnost \"Haste\" (může útočit hned po vyložení) a na konci kola (nebo pokud by měla jiným způsobem opustit hru) je vykázána ze hry (\"exiled\").\n\nJund (červená, černá, zelená) je založen na schopnosti \"Devour\". Když jde do hry bytost s touto schopností, může hráč obětovat libovolný počet svých bytostí. Na bytost s \"Devour\" je pak položen +1/+1 žeton za každou obětovanou bytost.\n\nKarty světa Naya (zelená, červená, bílá) jsou zaměřeny na hraní bytostí se silou 5 a více.\n\nTakto jsou světy určeny od společnosti, která vydává Magic the Gathering (Wizards of the Coast), jsou i tak tištěny na kartičkách s návody, které jsou v boosterech. Od názvů světů byla následně odvozena slangová jména pro balíčky s určitou barevnou kombinací (např. balíček, který používá černou, zelenou a červenou barvu se označuje jako Jund).\n\nV edici Shards of Alara jsou celkem čtyři planeswalkeři, z nichž dva jsou tzv. \"dvoubarevní\" (k jejich vyložení je třeba dvou typů many). \n\nJednobarevní:\n\nDvoubarevní\n"}
{"id": "366205", "url": "https://cs.wikipedia.org/wiki?curid=366205", "title": "Svát", "text": "Svát\n\nSvát (paštó/urdština: سوات) je okres v pákistánské Severozápadní pohraniční provincii. Hlavní město Svátu je Saidu Šaríf, avšak největší město okresu je Míngóra. Díky bohaté přírodní krajině se oblast Svátu stala turisty vyhledávanou pákistánskou oblastí. V minulosti Svát tvořil samostatné knížectví, které však koncem 60. let 20. století zaniklo. Díky svým geografickým podmínkám bývá údolí svátu někdy nazýváno „pákistánské Švýcarsko“. Okres je nazván podle řeky Svát (ze staroindického Suvastu). Významné archeologické památky z období buddhistického království Gandhára.\n\n"}
{"id": "366210", "url": "https://cs.wikipedia.org/wiki?curid=366210", "title": "Železný", "text": "Železný\n\nŽelezný je české příjmení, které nosí více různých osobností, tento název se vyskytuje i u jiných entit:\n\n\n\n\n"}
{"id": "366216", "url": "https://cs.wikipedia.org/wiki?curid=366216", "title": "Západoslovenský kraj", "text": "Západoslovenský kraj\n\nZápadoslovenský kraj byl vyšší administrativní jednotkou Československa, vyhlášen na základě \"socialistické ústavy\" v červenci 1960. Rozkládal se na západě a jihozápadě Slovenska, přibližně na území dosavadních krajů Bratislavského a Nitranského. Centrum kraje byla Bratislava, která se po federalizaci republiky 1. ledna 1969 stala hlavním městem Slovenské socialistické republiky, a zároveň územní jednotkou s postavením samostatného kraje.\n\n1. července 1969 byla činnost krajů na Slovensku krátkodobě pozastavena, znovu obnovena byla od 28. prosince 1970. Krajské orgány měly nadále sídlo v Bratislavě.\n\nKraj přestal fungovat jako správní jednotka roku 1990 a definitivně zrušen byl slovenskou správní reformou roku 1996.\n\nÚzemí Západoslovenského kraje bylo zhruba ohraničeno řekami Moravou na západě, Dunajem na jihu a Iplem na jihovýchodě, dále pohořím Bílé Karpaty na severu a úbočími Strážovských vrchů, Vtáčniku a Štiavnických vrchů na severovýchodě. Kraj hraničil s Rakouskem a Maďarskem a v rámci Československa s Jihomoravským a Stredoslovenským krajem. Jeho dominující krajinnou formou byla rozsáhlá Podunajská nížina, z níž vystupovaly masivy Malých Karpat, Tribeče a Považského Inovce (nejvyšší bod kraje Inovec 1042 m n.m.). Na západním okraji se rozkládala ještě Záhorská nížina. Nejvýznamnějšími toky na území kraje mimo zmíněných hraničních byl Váh, Nitra, Žitava, Hron, Malý Dunaj, Dudváh a na severozápadě Myjava. Největším městem kraje (bez Bratislavy) byla Nitra, následovaná Trnavou a Trenčínem.\n\nKraj měl v roce 1978 rozlohu 14 491 km² s 1 660 030 obyvateli. Průměrná hustota zalidnění kraje byla 115 obyvatel/1 km².\n\nPoštovní směrovací čísla začínala číslicí 8 (Bratislava a okolí) respektive 9 (zbytek kraje), čísla dopravních závodů ČSAD v Západoslovenském kraji začínala číslicí 8.\n\nKrajské národní výbory byly na Slovensku zrušeny s platností od 19. prosince 1990. Po vzniku samostatné Slovenské republiky v roce 1993 se začalo pracovat na novém administrativním uspořádání státu. Od 1. července 1996 vzniklo na Slovensku 8 nových krajů. Na území bývalého Západoslovenského kraje vznikl Bratislavský kraj, Trnavský kraj, Trenčínský kraj (většina) a Nitranský kraj. Došlo také k výrazným územním změnám ve struktuře okresů. Mnoho měst se nově stalo sídly okresů.\n\nStaré okresy byly rozděleny zhruba následovně:\n\n"}
{"id": "366217", "url": "https://cs.wikipedia.org/wiki?curid=366217", "title": "Sardy", "text": "Sardy\n\nSardy (lýdsky \"Sfard\", řecky \"Σάρδεις\", staropersky \"Sparda\"), dnes \"Sart\", je zaniklé město na západě Malé Asie v dnešním Turecku, které leželo v údolí řeky Hermos při úpatí horstva Tmolos. Ve starověku bylo hlavním městem lýdské říše, později sídlem perské satrapie a římské a byzantské provinciální správy. Jeho trosky se nacházejí asi dvacet kilometrů od stotisícové turecké aglomerace Salihli v provincii Manisa.\n\nPodle Hérodota založili Sardy příslušníci lýdské dynastie Héraklovců, kteří odvozovali svůj původ od legendárního hrdiny Hérakla; o vlastní podobě města se však z Hérodotova výkladu nedozvídáme téměř nic. Kolem roku 680 př. n. l. byl lýdský král Kandaulés, zvaný též Myrsilos, zavražděn svým osobním strážcem Gýgem, jenž založil novou dynastii. Důvodem Gýgova převratu byla prý královna – Gýgés totiž v úkrytu tajně pozoroval její krásu, a když to královna zjistila, rozhořčeně mu dala na výběr: buď na místě zemřít, nebo zabít jejího manžela a vzít si ji za ženu. Za Gýga již byly Sardy bezpečně hlavním městem Lýdie.\n\nDnešní badatelé se někdy domnívají, že Sardy existovaly pod názvem \"Uda\" již v chetitské době a za Héraklovců se zprvu jmenovaly \" Hydé\", většinou se však přijímá pozdější založení města. Od Gýgova příchodu k moci zde více než sto třicet let sídlila jím založená dynastie Mermnovců, která v polovině 6. století př. n. l. ovládala celou západní část Malé Asie včetně řady řeckých obcí. Tehdy byly Sardy střediskem jedné z mocností starověkého Předního východu.\n\nPoslední lýdský král Kroisos byl v roce 547 př. n. l. poražen perským velkokrálem Kýrem II., čímž se Sardy dostaly do područí Peršanů. Nejpozději od vlády Dareia I. byly centrem satrapie Lýdie, kterou velmi často spravovaly osoby spřízněné s vládnoucím achaimenovským rodem. Město se stalo výchozím bodem proslulé královské cesty – komunikace dlouhé 2500 km, která spojovala Malou Asii s íránským jádrem perské říše. Během iónského povstání vypálili Sardy i s místním chrámem v roce 499/498 př. n. l. vzbouření Řekové.\n\nVýznam města však zůstal po celou dobu perské vlády nedotčen a škody z dob řecko-perských válek byly rychle odstraněny. Sardský satrapa Tissafernés, ve funkci asi od roku 413 př. n. l., podporoval za peloponéské války Sparťany a později pomáhal potlačit vzpouru perského prince Kýra Mladšího proti Artaxerxovi II. Po bitvě na Gráníku přešly Sardy pod nadvládu nově vznikající říše Alexandra Velikého.\n\nZa Seleukovců byli ve městě usídleni židovští veteráni, což mělo později vliv na rychlý vznik křesťanské obce; zároveň došlo k přeměně města na typickou řeckou polis. Roku 133 př. n. l. se stali novými pány kraje Římané, kteří Sardy začlenili do své provincie \"Asia\".\n\nDalší rozvoj města značně poznamenalo ničivé zemětřesení v roce 17 n. l., které prakticky srovnalo se zemí původní zástavbu. Císař Tiberius v reakci na to osvobodil obyvatele na pět let od daní a z vlastních prostředků věnoval 10 milionů sesterciů na rekonstrukci – z tohoto důvodu je většina dnešních trosek římského, nikoli řeckého, popř. lýdského původu.\n\nV období dominátu získaly Sardy statut hlavního města nově utvořené provincie \"Lydia\" a jako sídlo biskupství měly i jistý duchovní význam. Přesto nyní nastala epocha pozvolného úpadku, spojená se snižováním počtu obyvatel, a nic na tom nezměnil fakt, že ještě v 10. století jsou Sardy uváděny jako třetí nejvýznamnější byzantské město v regionu po Efesu a Smyrně. Konečnou ránu zasadili upadající aglomeraci v 11.–15. století Seldžukové spolu Tímúrem Lenkem.\n\nAž do 19. století byla oblast starověkého města pustá a ruiny budov z římské doby byly dobře patrné. Od roku 1958 podniká americká Harvardova univerzita pravidelné vykopávky spojené s restaurováním některých objektů. Tímto způsobem se podařilo zachránit před rozpadem např. místní \"gymnasion\" ze 3. století n. l. či synagogu s podlahou bohatě zdobenou mozaikami.\n\n\n"}
{"id": "366218", "url": "https://cs.wikipedia.org/wiki?curid=366218", "title": "Febio", "text": "Febio\n\nFebio (Feničův biograf) je česká produkční společnost specializující se na tvorbu dokumentů. Založena byla roku 1991 slovenským dokumentaristou Fero Feničem, žijícím v Praze.\n\nPrvním cyklem, jehož prvních 20 dílů vzniklo ještě pro Krátký film a magazín Kanafas a posléze přímo pro Českou televizi, bylo \"OKO – pohled na současnost\" (1992–1996, 1999–2000; 123 dílů). Šlo o filmy reflektující témata, která hýbou společností.\n\nDruhý nápad představoval cyklus krátkých portrétů těch Čechů, kteří v nějakém oboru vynikli na mezinárodní úrovni: cyklus \"GEN\" (původně to byla zkratka „Galerie elity národa“, od čehož se pak ustoupilo, ale název zůstal) zachytil v letech 1993–1994 a 2001–2002 182 osobností rozličných oborů.\n\nNa GEN navazoval podobně laděný cyklus \"Genus\" – 99 českých životů (1995–1996; 99 dílů), který se však už objevoval i lidí obecně méně známé. Dbalo se zde rovněž o autorskou pečeť, v některých dílech autoři i vystupovali spolu s protagonistou.\n\nNásledovaly společensky laděný seriál \"Jak se žije…\" (1997–2001; 169 dílů), intimní \"Zpověď\" (1999–2000, 2003–2004; 58 dílů), multikulturní \"Okno k sousedům\" (1998; 13 dílů) a \"Slovenské okno\" (1999, 6 dílů), série vyrobené pro Ministerstvo práce a sociálních věcí České republiky a vysílané v ČT o mužích v rolích matek \"Táta jako máma\" (2006; 9 dílů) a o dětech, které potřebují pomoci \"Velcí a malí\" (2007, 5 dílů). Mimořádným počinem se stal cestopisný cyklus \"Cestománie\" (1999–2006, 267 dílů), který každý týden přinášel půlhodinovou autorskou sondu do dané země, její mentality a způsobů života. Jako celek ho ocenili na Tourfilmu 2003, neboť jde o nejrozsáhlejší pořad tohoto typu v dějinách českých televizí.\n\nPřes tyto úspěchy nedošlo roku 2004 k další dohodě s ČT a Fenič našel odběratele v TV Nova, kde tento cyklus pokračoval pod názvem \"Nová Cestománie\".\n\nDominantním odběratelem Febia byla sice Česká televize, avšak nikoliv výhradním. Pro Prima TV vyrobilo Febio sérii o významných lidech české politiky a obchodu \"V. I. P – Vlivní lidé\" (1996–1997; 33 dílů) a portréty malých podnikatelů \"12 odvážných\" (2004–2007; 49 dílů), pro TV Barrandov vznikl seriál půlhodinových dokumentů \"České milování\" (2009–2010, 51 dílů), dalšími objednavateli byli zejména Medea Kultur a Státní zdravotní ústav (řada dokumentů o drogách, sexuální výchově a násilí), případně Národní centrum podpory zdraví (tematika HIV a AIDS). \n\nJediným nedokončeným, resp. uprostřed práce zcela zastaveným projektem (Magistrát hl. m. Prahy) byla ambiciozní freska 21 pohledů na Prahu 21. století (2002–05), z níž se podařilo realizovat jen 6 dílů. Za to se v jednom z nich vrátil k režii jednadevadesátiletý Otakar Vávra filmem \"Moje Praha\" (2002). \n\nKromě těchto sérií Febio produkovalo i samostatné hodinové dokumenty, například film o údělu těch, kterým byl v rámci restitucí vrácen majetek \"Skutečný život na zámku\" (režie J. Sebechlebský, 1996), akční portrét první dámy \"Sedmnáct měsíců Dagmar Havlové\" (r. A. Majstorovičová, 1998), sondu do moudrosti starých lidí \"O neumírání\" (r. A. Činčerová, 1999) a zejména filmy Olgy Sommerové \"O čem sní ženy\" a \"O čem sní muži\" (1999). \n\nFenič se však ve Febiu nesoustředil jen na výrobu dokumentů. Začal vyrábět – spolu s V. Křístkem, I. Chaunem, Janem Hřebejkem, Janem Sebechlebským, Terezou Kopáčovou, Milanem Šteindlerem a později i Petrem Čtvrtníčkem – satirický občasník \"Česká soda\" (1993–1998, 16 dílů a celovečerní sestřih). \n\nObrovských rozměrů nabyla původně skromná mezinárodní přehlídka filmu, televize a videa Febiofest (od 1993), která se rozšířila do celé České i Slovenské republiky a v posledních letech, již jako mezinárodní filmový festival Praha Febiofest, patří svou návštěvnosti kolem 140 000 diváků k největším filmovým festivalům ve střední Evropě. V jejím rámci se od roku 1995 začala udělovat prestižní cena filmových kritiků Kristián, která jako první neopomíjela ani dokumentární tvorbu.\n\nV dubnu 2006 získal Fenič licenci pro svůj tv. projekt plnoformátové Febio TV, který však zatím čeká na případného investora.\n\nFebio se neobešlo bez stálého týmu spolupracovníků, u zrodu stála šéfdramaturgyně a dramaturgyně OKA A. Hynková a dramaturg GENU T. Motl, řada technicko-provozních pracovníků a režiséři všech generací. Mezi nejčastější autory patřil J. Sebechlebský (82 filmů) a Ján Mančuška (63 filmů, hlavně Cestománií), nejčastějšími portrétisty v GENu a Genusu byli O. Sommerová (10 GENů, 5 Genusů) a J. Špáta (6 GENů a 6 Genusů). Dostali zde příležitost i začínající dokumentaristé (E. Hníková, L. Jablonská, P. Jandourek, T. Kopáčová, J. Křížová, A. Majstorovič, R. Sedláček, D. Smržová, J. Sommer, M. Štoll, R. Vávra, D. Vondráček, K. Vondrová, D. Wlodarczyk, P. Zahrádka) a kromě zmiňovaného O. Vávry i tehdy žijící klasici českého i slovenského dokumentu (A. Činčerová, V. Drha, J. Jakubisko, J. Jireš, V. Chytilová, M. Maryška, M. Mináč, J. Němec, Z. Kopáč, P. Koutecký, V. Kvasnička, H. Pinkavová, J. Piroh, V. Polesný, V. Poltikovič, P. Slavík, J. Střecha, M. Šandová, D. Trančík, H. Třeštíková, J. Věrčák, D. Vihanová, I. Vojnár aj. ), a dokonce i lidé mimo dokument jako režiséři J. Menzel a Ladislav Smoljak či divadelníci Jiří Suchý a Vladimír Morávek.\n"}
{"id": "366226", "url": "https://cs.wikipedia.org/wiki?curid=366226", "title": "Dana Syslová", "text": "Dana Syslová\n\nDana Syslová (11. listopadu 1945 Praha) je česká herečka a moderátorka. Jejím manželem byl herec Vlastimil Hašek.\n\nPo absolutoriu DAMU působila v letech 1965 – 1993 v Městských divadlech pražských (MDP) , poté hostovala na různých pražských scénách, mimo jiné též v Divadle na Jezerce. Nyní opět hraje v divadlech Rokoko a ABC, které jsou součástí Městských divadel pražských.\n\nZahrála si v mnoha českých filmech a pohádkách.\n\n\n\n\nDana Syslová dabovala některé známé světové herečky, například Susan Sarandonovou a Helen Mirrenovou, zřídkavěji Meryl Streepovou a po smrti Věry Galatíkové i Annie Girardotovou.\n\n\n\n"}
{"id": "366230", "url": "https://cs.wikipedia.org/wiki?curid=366230", "title": "Petr Skokan", "text": "Petr Skokan\n\nPetr Skokan (* 27. května 1963 Prachatice) je český politik, v letech 2010 až 2013 poslanec České republiky, bývalý starosta České Lípy a bývalý hejtman Libereckého kraje. Do roku 2009 byl členem Občanské demokratické strany, vystoupil však z ní a stal se členem strany Věci veřejné (tuto stranu opustil v roce 2014). Od poloviny roku 2014 výkonný místopředseda politického hnutí SPOLEHNUTÍ - SPOLEČNÉ HNUTÍ ČESKOLIPANŮ.\n\nS rodiči se jako roční batole přestěhoval z Prachatic do České Lípy a dodnes v českolipské části Dolní Libchava bydlí. Po absolvování základní školy v České Lípě se rozhodl pro studium na Střední průmyslové škole stavební v Liberci. Zde roku 1982 odmaturoval. V době studií zde účinkoval v řade rockových kapel, využil svou dvoumetrovou postavu v basketbalu, účinkoval v libereckém Divadle hudby a poezie.\n\nV roce 1982 nastoupil jako technik – stavař u \"Pozemních staveb\" v České Lípě. O rok později nastoupil dvouletou náhradní vojenskou službu a pak se vrátil k \"Pozemním stavbám\", kde zůstal sedm roků. V roce 1989 se osamostatnil jako jeden z prvních zdejších živnostníků, věnoval se zpočátku prodeji hudebních nástrojů.\n\nJako člen statutárních orgánů působil v několika firmách na Českolipsku.\n\nV roce 1992 vstoupil do ODS a v roce 1994 byl za tuto stranu zvolen do městského zastupitelstva České Lípy. Roku 1997 se stal místostarostou na radnici a rok poté byl zvolen starostou České Lípy. Mandát obnovil i v dalších volbách roku 2002. Díky své funkci se roku 2003 stal předsedou představenstva firmy \"Severočeská vodárenská společnost a.s.\" V roce 2004 byl zvolen hejtmanem Libereckého kraje a na post starosty České Lípy rezignoval, zůstal však členem rady města. Funkci radního obhájil i v komunálních volbách v roce 2006.\nV říjnu 2008 kandidoval za ODS do Senátu v obvodu Česká Lípa, s kandidátem Karlem Kapounem (ČSSD) však prohrál o 20 % hlasů. A to i přes to, že volební kampaň nepodcenil. V létě roku 2008 podnikl mediálně sledovanou dvoudenní inspekční cestu po obcích na pomezí krajů s doprovodem dalšího z hejtmanů Jiřího Šulce.\n\nUž před těmito volbami se rozhodl post hejtmana neobhajovat a zůstal tak koncem října 2008 pouze členem rady města Česká Lípa.\n\nDne 24. dubna 2009 byl zvolen stovkou zástupců měst a obcí v kongresovém centru Libereckého kraje již počtvrté za sebou předsedou \"Zájmového sdružení právnických osob Euroregion Nisa\" (ERN).\n\nNa počátku léta 2009 opustil stranu ODS, jejímž členem byl 17 let, a rozhodl se přestoupit do nové strany \"Věci veřejné\" vedené Radkem Johnem. Deklaroval úmysl za tuto novou stranu kandidovat ve volbách do parlamentu. V reakci na to zastupitelstvo města Česká Lípa na návrh členů ODS dosáhlo 29. září 2009 jeho odvolání z rady města.\n\nByl na prvním místě kandidátky strany Věci veřejné v parlamentních volbách v roce 2010 v Libereckém kraji a byl zvolen poslancem do parlamentu České republiky. V parlamentu se posléze stal členem poslaneckého klubu Věci veřejné a v červenci 2010 členem hospodářského a volebního výboru. 9. července 2010 se stal členem Stálé komise pro práci Kanceláře Poslanecké sněmovny. Má dvě kanceláře, v Praze ve Sněmovní ulici 1, a v České Lípě v ulici Prokopa Holého 141.\n\nV souvislosti s hlasováním parlamentu o zákonu týkajícího se hazardních her se v listopadu 2011 objevily informace, že Petr Skokan není v kauze nestranný, protože má v České Lípě dva objekty s hernami.\nTen nařčení odmítl s tím, že již dlouho ve svých domech herny nemá, nájemní smlouvu dávno vypověděl. Svůj hlas pak odůvodnil snahou pomoci sportu ve městech, který je z peněz ze sázení zčásti dotován.\n\nV souvislosti s prodejem hradu Ralsko ze státních rukou bylo zmíněno, že ministr obrany Alexandr Vondra nechal kvůli intervenci poslance Petra Skokana prověřit výběrové řízení a nebylo shledáno žádné pochybení.\n\nV srpnu 2013 podal ústavní stížnost kvůli hlasování o důvěře vládě ČR.\n\nPo rozpuštění sněmovny se v říjnu 2013 jako již nekandidující politik zapojil do práce volební komise v České Lípě. V listopadu 2013 přijal nabídku poslance Jiřího Štětiny (Úsvit) a stal se jeho asistentem.\n\nV polovině roku 2014 vstoupil do nově založeného politického hnutí s názvem SPOLEHNUTÍ - SPOLEČNÉ HNUTÍ ČESKOLIPANŮ a stal se jeho výkonným místopředsedou. V komunálních volbách v roce 2014 byl lídrem tohoto hnutí v České Lípě, jako jediný z celé kandidátky získal mandát zastupitele města.\n\n\n"}
{"id": "366232", "url": "https://cs.wikipedia.org/wiki?curid=366232", "title": "Seznam měst v Kostarice", "text": "Seznam měst v Kostarice\n\nToto je seznam měst v Kostarice.\n\nZdaleka největší aglomerací v Kostarice je San José, kde 1. ledna 2006 žilo 1 611 616 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 20 000 obyvatel, výsledky sčítání obyvatelstva z 10. června 1984 a 28. června 2000, odhady počtu obyvatel k 1. lednu 2006 a provincie, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "366233", "url": "https://cs.wikipedia.org/wiki?curid=366233", "title": "Jacint Verdaguer", "text": "Jacint Verdaguer\n\nJacint Verdaguer i Santaló (také mossèn Cinto Verdaguer, tedy asi páter Cinto Verdaguer, 17. května 1845 – 10. července 1902) byl katalánský kněz a básník. Je pokládán za jednoho z největších katalánských básníků a nejvýznamnější postavou katalánského národního obrození (tzv. ).\n\nNarodil se v městečku Folgueroles, ve věku jedenácti let vstoupil do kněžského semináře. V osmnácti letech začal pracovat jako vychovatel v rodinách, v roce 1865 se poprvé zúčastnil květinových her (), jakýchsi katalánských básnických soutěží. Při první účasti získal čtyři ceny, v následujícím roce dvě. V roce 1870 byl vysvěcen na kněze.\n\nOd roku 1873 cestoval po Evropě a psal náboženskou a vlasteneckou poezii. Z cest se vrátil v roce 1877. V témže roce publikoval epos \"Atlandida\" (L'Atlàntida), v němž vylíčil potopení Atlantidy a vznik Středozemního moře. Tímto dílem se jako básník proslavil. V roce 1878 podnikl cestu do Říma, kde o své básni hovořil s papežem Lvem XIII.\n\nV roce 1880 publikoval báseň \"Montserrat\", v roce 1883 \"Ódu na Barcelonu\", jedno z jeho nejoblíbenějších děl. Poté se opět vydal na cesty. V roce 1886 publikoval katalánský národní epos \"Canigó\", pojednávající o katalánských národních hrdinech na pozadí geografických popisů Pyrenejí. Poté vykonal pouť do Jeruzaléma. Po několika problémech se v roce 1894 vzdal církevních funkcí a v roce 1902 definitivně odešel do důchodu. Téhož roku zemřel.\n\nVerdaguerovo dílo, ať již rozsáhlé epické básně či drobnější náboženská lyrika, vynikající formální jednoduchostí a výrazovou prostotou, je v Katalánsku velmi známé. Mnoho jeho kratších básní bylo zhudebněno a jsou dodnes velmi oblíbené. Verdaguer je pokládán za jednoho z největších katalánských básníků.\n\n\n"}
{"id": "366240", "url": "https://cs.wikipedia.org/wiki?curid=366240", "title": "Phloeostichidae", "text": "Phloeostichidae\n\nPhloeostichidae je čeleď brouků z nadčeledi Cucujoidea, která vznikla oddělením od původní čeledi Boganiidae a rozdělením na tři samostatné čeledi Boganiidae, Cavognathidae a Phloeostichidae.\n\n\nLeschen, R.A.B., Lawrence, J.F. og Slipinski, S.A. 2005. Classification of basal Cucujoidea (Coleoptera: Polyphaga): cladistic analysis, keys and review of new families.\n\"Invertebrate Systematics\" 19 (1): 17-73. \n\n"}
{"id": "366243", "url": "https://cs.wikipedia.org/wiki?curid=366243", "title": "Sonic the Hedgehog (herní série)", "text": "Sonic the Hedgehog (herní série)\n\nSonic the Hedgehog je série her pro herní konzole značky SEGA, objevující se také na PC. Poprvé se objevuje ve stejnojmenné hře Sonic the Hedgehog roku 1991. Tehdy společnost SEGA potřebovala svého maskota, jako mělo například Nintendo postavu Maria. Cílem bylo dostat do hry postavu, která bude bezpohlavní, aby si jí mohli oblíbit všichni hráči, tak se zrodil Sonic.\n\nSonic je modrý ježek v červených botech. Jeho hlavní zbraní jsou bodliny, kterými útočí na nepřátele, když se stočí do klubíčka ostnů. Takto roztočit se umí i na místě a následně vyrazit vpřed vysokou rychlostí. Během her může získat dodatečné vlastnosti, jako vyšší zrychlení běhu, zrychlení na rychlost zvuku, dočasnou nesmrtelnost apod.\n\nMiles, spíše znám jako Tails je oranžová lištička, která Sonicovi od 2. dílu pomáhá v boji proti nepřátelům. Přezdívku získal díky netradičním 2 ocasům, které umí roztočit jako vrtuli a vzlétnout. Oproti Sonicovi nedokáže vyvinout takovou rychlost a vyskočí o něco méně.\n\nKnuckles je ježura, Sonicův rival i spolubojovník v jednom. Jeho rasta copy vypadají podobně jako Sonicovi bodliny, ale neslouží k útoku. Mezi jeho vlastnosti patří silné údery pěstmi a plachtění vzduchem.\n\nDr. Robotnik, také znám jako Doctor Eggman, je úhlavním nepřítelem Sonica. Je velmi obézní a jeho hlavní dominantou jsou smrtící stroje, které ovládá a snaží se s nimi zničit Sonica a ostatní. Od první hry Sonic the Hedgehog přeměňoval hodná zvířátka na roboty, které Sonic musel osvobodit. Na konci každé úrovně vyrazil proti Sonicovi s levitujícím strojem osazeným různými zbraněmi.\n\nMetal Sonic je robot, kterého sestrojil Dr. Robotnik za účelem zničení Sonica jeho vlastními zbraněmi. Poprvé se objevuje už ve hře Sonic CD jako Sonicův nepřítel. Oproti ostatním jeho robotům v něm není uvězněno žádné zvířátko.\n\nEmeraldy chaosu nebo jednoduše Kameny Chaosu Sonic sbírá po skončení každé úrovně, pokud dosáhl potřebného počtu prstýnků. Pokud hráč nezíská všechny, na konci hry se objeví Dr. Robotnik s kameny a oznámením, aby to hráč zkusil znovu. Od druhého dílu se po sesbírání všech Emeraldů a držení alespoň 50 kroužků hlavní hrdina promění ve žlutého \"Super Sonica\", v této formě je téměř nesmrtelný a získá obrovskou rychlost.\n\nRings nebo klasicky Prstýnky Sonic a jeho přátelé sbírají během úrovní. Pokud je Sonic zraněn od nějakého nepřítele, ztratí všechny prstýnky. Pokud je Sonic zraněn a nemá u sebe prstýnky, ztrácí jeden život a začíná úroveň zvonu, resp. od posledního záchytného bodu. Při překročení určitého počtu nasbíraných prstýnků získává jeden život. Pokud má u sebe určitý počet prstýnků při ukončení úrovně, má možnost účastnit se úrovně o jeden z Emeraldů.\n\nPrvní hry byly klasické plošinovky. Protože se vývojáři společnosti Sega chtěli maximálně vyhnout podobnosti her typu Super Mario Bros., Sonic, jako zbraň proti nepřátelům nepoužíval žádné kuličky, střelbu apod., ale vlastní bodliny, když se stočil do rotujícího klubíčka.\n\nPozději se objevil i v kombinované plošinovce s pinballem pod názvem Sonic's Spinball, kde hráč spíše ovládal vedlejší prvky, kterými posouval rotujícího Sonica dále ve hře.\n\n\n\n\n\n\n\n"}
{"id": "366244", "url": "https://cs.wikipedia.org/wiki?curid=366244", "title": "Seznam měst v Nikaragui", "text": "Seznam měst v Nikaragui\n\nToto je seznam měst v Nikaragui.\n\nZdaleka největší aglomerací v Nikaragui je Managua, kde 1. ledna 2005 žilo 1 630 031 obyvatel, což představuje asi 30% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 20. dubna 1971, 25. dubna 1995 a 28. května 2005 a správní jednotky (departementy a autonomní oblasti), do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "366246", "url": "https://cs.wikipedia.org/wiki?curid=366246", "title": "Indo-korintská hlavice", "text": "Indo-korintská hlavice\n\nIndo-korintská hlavice je zvláštní druh sloupové hlavice, která byla převážně v době starověku vytvářena v severozápadní oblasti Indického subkontinentu. Lze ji nalézt coby ozdobný prvek na tamějších sloupech a pilastrech. Kombinuje v sobě helénské a indické prvky a tvoří jeden z důležitých aspektů řecko-buddhistického umění.\n\nKdyž začali Řekové, počínaje Alexandrem Velikým, pronikat na území Baktrie, došlo zde ke střetávání dvou kultur - západu a východu. Mimo jiné se zde začal mísit západní styl výtvarného umění s indickými motivy. Indo-korintské hlavice jsou pak jedním z důležitých ukazatelů zvláštního rázu zdejšího umění, které se dnes označuje jako gandhárské. Hlavice jsou obvykle ozdobeny listovím, což je příznačné pro korintské sloupové hlavice, které bývají zdobeny akantovými listy. Indo-korintská hlavice se jim proto v tomto velmi podobá, navíc však bývá na těchto hlavicích zobrazena postava typická pro buddhismus, a to většinou bódhisattva či sám Buddha.\n\nIndo-korintské hlavice byly nalezeny na různých místech, mezi nejznámější patří např. ty ze Sirkapu.\n"}
{"id": "366258", "url": "https://cs.wikipedia.org/wiki?curid=366258", "title": "Seznam měst v Hondurasu", "text": "Seznam měst v Hondurasu\n\nToto je seznam měst v Hondurasu.\n\nZdaleka největší aglomerací v Hondurasu je Tegucigalpa, kde 1. ledna 2006 žilo 1 682 725 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 6. března 1974, 1. května 1988 a 28. července 2001, odhady počtu obyvatel k 1. lednu 2006 a departementy, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "366264", "url": "https://cs.wikipedia.org/wiki?curid=366264", "title": "Seznam měst v Guatemale", "text": "Seznam měst v Guatemale\n\nToto je seznam měst v Guatemale.\n\nZdaleka největší aglomerací v Guatemale je Ciudad de Guatemala, kde 1. ledna 2005 žilo 2 775 106 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 20 000 obyvatel, výsledky sčítání obyvatelstva z 26. března 1981, 17. dubna 1994 a 24. listopadu 2002, odhady počtu obyvatel k 1. lednu 2005 a departementy, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "366265", "url": "https://cs.wikipedia.org/wiki?curid=366265", "title": "Středoslovenský kraj", "text": "Středoslovenský kraj\n\nStředoslovenský kraj ( ) byl vyšší administrativní jednotkou Československa mezi lety 1960 a 1990. Vznikl správní reformou v souvislosti s vyhlášením \"socialistické ústavy\" v červenci 1960, zhruba na území dosavadního Žilinského, Banskobystrického a malé části Nitranského kraje. Tvořil střední část Slovenské socialistické republiky a zabíral asi 35 % její plochy, přičemž byl nejrozsáhlejším krajem v rámci celé ČSSR. Hraničil na severu s Polskem, na jihu s Maďarskem a vnitrostátní hranice měl na severozápadě se Severomoravským krajem, na západě krátce s Jihomoravským krajem, na jihozápadě se Západoslovenským krajem a na východě s Východoslovenským krajem. Krajským městem byla určena Banská Bystrica, umístěná v rámci kraje výhodněji (více uprostřed) než tehdy větší Žilina. Velikost obou měst se posléze přibližně vyrovnala. Třetím největším městem kraje byl Martin a v jižní části kraje byly největšími centry Zvolen a Lučenec.\n\n1. července 1969 byly kraje na Slovensku zrušeny, ale již 28. prosince 1970 došlo k jejich obnovení.\n\nRoku 1990 zanikl Středoslovenský kraj jako správní jednotka a roku 1996 bylo jeho území rozděleno mezi nově zřízené kraje Žilinský, Banskobystrický a částečně Trenčínský.\n\nStředoslovenský kraj byl nejvíce vertikálně členitým krajem Československa. Jeho západní a severní hranici tvořila pásma Vnějších Západních Karpat. Hranici se západním Slovenskem tvořila úbočí Strážovských vrchů, Vtáčniku a Štiavnických vrchů, jižní hranici řeka Ipeľ a Cerová vrchovina, a hranice s východním Slovenskem vedla zhruba po okraji povodí Váhu a Hronu a územím Gemeru. Nejvyšší horou kraje byla Bystrá (2 248 m n.m.) v Západních Tatrách. Nejníže položenou oblastí kraje byla Jihoslovenská kotlina na hranicích s Maďarskem (kolem 150 m). Územím kraje se táhla pohoří Malá Fatra, Velká Fatra, Roháče, Nízké Tatry a západní konec Slovenského rudohoří, mezi nimiž se rozkládaly velké kotliny. Severní oblasti kraje odvodňovala řeka Váh s přítoky Orava, Kysuca a Turiec. Střední částí kraje protékal v několikrát zalomeném údolí Hron s přítokem Slatinou, jižní okraj náležel povodí Iplu a jihovýchodní část kraje k povodí Slané, zejména pak jejího přítoku Rimava.\n\nZ historicko-kulturního hlediska zahrnoval Středoslovenský kraj Horní Pováží s Kysucemi, Oravu, Turiec, Liptov, Zvolensko, Horní Ponitří, část Tekova, slovenskou část Novohradu, část Hontu, Malohont a část Gemeru. Nacházela se zde také středověká hornická města Banská Štiavnica a Kremnica\n\nKraj měl 13 okresů, rozlohu necelých 18 000 km² a okolo 1,5 milionu obyvatel. Průměrná hustota zalidnění kraje činila 80−85 obyv./km².\n\nPoštovní směrovací čísla začínala číslicí 9 (jižní část kraje) respektive 0 (severní část kraje), čísla dopravních závodů ČSAD ve Středoslovenském kraji začínala číslicí 9.\n\nKrajské národní výbory byly na Slovensku zrušeny s platností od 19. prosince 1990. Po vzniku samostatné Slovenské republiky v roce 1993 se začalo pracovat na novém administrativním uspořádání státu. Od 1. července 1996 vzniklo na Slovensku 8 nových krajů. Na území bývalého Stredoslovenského kraje vznikl Žilinský kraj a Banskobystrický kraj. Bývalé okresy Považská Bystrica a Prievidza připadly Trenčínskému kraji. Došlo také k výrazným územním změnám ve struktuře okresů. Mnohá města se nově stala sídly okresů.\n\n"}
{"id": "366267", "url": "https://cs.wikipedia.org/wiki?curid=366267", "title": "Seznam měst v Salvadoru", "text": "Seznam měst v Salvadoru\n\nToto je seznam měst v Salvadoru.\n\nZdaleka největší aglomerací v Salvadoru je San Salvador, kde 1. ledna 2006 žilo 1 856 267 obyvatel, což představuje asi 28% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 28. června 1971 a 27. září 1992, odhady počtu obyvatel k 1. lednu 2006 a departementy, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "366272", "url": "https://cs.wikipedia.org/wiki?curid=366272", "title": "Seznam měst v Belize", "text": "Seznam měst v Belize\n\nToto je seznam měst v Belize.\n\nZdaleka největší aglomerací v Belize je Belize City, kde 1. ledna 2005 žilo 87 588 obyvatel, což představuje asi 30% obyvatelstva celé země. Hlavním a zároveň čtvrtým největším městem v zemi je Belmopan, kde žije 13 381 obyvatel.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 12. května 1991 a 12. května 2000, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "366274", "url": "https://cs.wikipedia.org/wiki?curid=366274", "title": "Terra sigillata", "text": "Terra sigillata\n\nTerra sigillata je velmi kvalitní keramika červenohnědého zabarvení, římského původu nebo pocházející z římských provincií. Má matný nebo lesklý povrch a je vyrobena z jemné hlíny červeného, oranžového nebo hnědého odstínu. Keramika je hladká nebo zdobená plastickým vzorem s nízkým reliéfem. Pálena je při teplotě kolem 1000 °C. Před vypálením je povrch pokryt slabou vrstvou hliněné glazury, která obsahuje koloidní roztok železitého jílu. Tato glazura způsobí matný povrchový lesk keramiky.\n\nReliéf na keramice byl ve starověku vytvářen vtlačováním razítek z pálené hlíny do měkkého střepu. Podle podobnosti tohoto postupu s vytlačováním obrazců do pečetního vosku získala tato keramika svůj název (lat. terra = země, hlína; sigilló = pečetit ).\n\n"}
{"id": "366281", "url": "https://cs.wikipedia.org/wiki?curid=366281", "title": "Východoslovenský kraj", "text": "Východoslovenský kraj\n\nVýchodoslovenský kraj byl vyšší administrativní jednotkou Československa mezi lety 1960 a 1990. Vznikl správní reformou v souvislosti s vyhlášením \"socialistické ústavy\" v červenci 1960, zhruba na území dosavadních krajů Košického a Prešovského. Pokrýval nejvýchodnější, nejodlehlejší část Slovenska a celé ČSSR, vnitrostátní hranici měl jen na západě se Stredoslovenským krajem. Jako jediný tehdejší kraj sousedil se třemi státy: na severu s Polskem, na jihu s Maďarskem a na východě se Sovětským svazem (dnes Zakarpatská oblast Ukrajiny). Krajským a největším městem byly Košice (190 tisíci obyvatel v roce 1978), druhým největším městem byl Prešov (70 tis.), na třetím místě byly tehdy stejně lidnatá okresní města Poprad a Spišská Nová Ves (30 tis.).\n\nVýchodoslovenský kraj byl nejprve rozdělen na 9 okresů, ze kterých byly roku 1968 v severní polovině kraje vyčleněny ještě 3 okresy Stará Ľubovňa, Svidník a Vranov nad Topľou. 1. července 1969 byla činnost krajů na Slovensku krátkodobě pozastavena, znovu obnovena byla od 28. prosince 1970. V roce 1971 bylo město Košice vyčleněno jako samostatný okres Košice-mesto (zbytek okresu se nově nazýval Košice-vidiek). \n\nRoku 1990 kraj zanikl jako správní jednotka a roku 1996 bylo jeho území rozděleno mezi nově zřízené kraje Košický, Prešovský a (malá část) Banskobystrický. \n\nVýchodoslovenský kraj byl z geomorfologického hlediska velmi pestrý - nacházely se zde velehory a horské kotliny, rozsáhlé pahorkatiny i ploché nížiny, vápencová a sopečná pohoří i kras. Ležely zde oba extrémní výškové body celého Československa - Gerlachovský štít (2655 m n. m.) a výtok Bodrogu (94 m n. m.). \n\nPřirozenou severní hranici kraje s Polskem vymezovaly hřebeny Západních Karpat, s klesající výškou od západu k východu: Vysoké Tatry, Spišská Magura a hlavní hřeben Nízkých Beskyd. Ze západu do kraje zasahovaly Nízké Tatry a Slovenské rudohoří s oblastí Slovenský ráj, na jihozápadě Slovenský kras (přesahující do Maďarska). Uvnitř kraje se ještě rozkládala pohoří Levočské vrchy, Čergov a na východě Vihorlat. Na jihovýchod kraje zasahovala Velká dunajská kotlina svým severním okrajem, zde zvaným Východoslovenská nížina. \n\nŘíční síť byla orientována převážně na jih do povodí Tisy (a dále Dunaj - Černé moře), kam odtékaly Slaná, Hornád (s přítoky Torysou a Hnilcem) a Bodrog (se zdrojnicemi Ondavou a Latoricou a jejich přítoky Topľou, Laborcem a Uhem). Povodí Hornádu a Bodrogu od sebe odděloval hřeben Slanských vrchů. Samotná Tisa se kraje dotýkala krátkým hraničním úsekem v jihovýchodním cípu. \n\nVýjimkou v hydrografii nejen kraje, ale celého Slovenska a Západních Karpat byla řeka Poprad, odvodňující severozápad kraje do Dunajce (který se území kraje dotýkal v hraničním kaňonu Pieniny), přítoku Visly (Baltské moře). \n\nKraj měl v roce 1978 rozlohu 16 179 km² s 1 356 066 obyvateli. Průměrná hustota zalidnění kraje byla 84 obyvatel/1 km². \n\nPoštovní směrovací čísla začínala číslicí 0, čísla dopravních závodů ČSAD ve Východoslovenském kraji byla čtyřciferná (v ostatních krajích jen trojciferná) a začínala dvojčíslím 10. \n\nKrajské národní výbory byly na Slovensku zrušeny s platností od 19. prosince 1990. Po vzniku samostatné Slovenské republiky v roce 1993 se začalo pracovat na novém administrativním uspořádání státu. Od 1. července 1996 vzniklo na Slovensku 8 nových krajů. Na území bývalého Východoslovenského kraje vznikl Košický kraj a Prešovský kraj. Část bývalého okresu Rožňava (dnešní okres Revúca) připadla Banskobystrickému kraji. Došlo také k výrazným územním změnám ve struktuře okresů. Mnohá města se nově stala jejich sídly.\n\n"}
{"id": "366287", "url": "https://cs.wikipedia.org/wiki?curid=366287", "title": "Lanová dráha Krasetín – Kleť", "text": "Lanová dráha Krasetín – Kleť\n\nSedačková lanová dráha Krasetín – Kleť je lanová dráha spojující horu Kleť (nejvyšší vrchol Blanského lesa) s vesnicí Krasetín, která je součástí jihočeské obce Holubov. Návštěvníci nemohou na Kleť vyjet autem, proto je tato lanovka nejjednodušším a nejpohodlnějším dopravním prostředkem.\n\nVýstavba lanové dráhy na Kleť byla zahájena v roce 1959, uvedena do provozu byla 1. července 1961. Lanovou dráhu vyrobil národní podnik \"Transporta Chrudim\". V 80. letech 20. století proběhla rekonstrukce, při níž byly vyměněny kladky a kladkové baterie (1983), sedačky (1987) a byla osazena nová elektroinstalace. V roce 2005 byl dosazen nový, výkonnější motor, původně používaný na lanovce na Portášovy Boudy v Krkonoších. V současnosti provozuje dráhu společnost \"Lanová dráha obce Holubov s.r.o.\", která vznikla na konci roku 2000 a kterou 100% vlastní obec Holubov.\n\nLanovka Krasetín – Kleť je osobní visutá jednolanová dráha oběžného systému s pevným uchycením jednomístných sedaček. Je dlouhá 1792 m (šikmá, tedy skutečná délka; vodorovná délka činí 1751 m) a překonává převýšení 383 m. Dolní stanice Krasetín se nachází v nadmořské výšce 691 m, horní stanice Kleť potom v 1074 m n. m. Dopravní rychlost dráhy je 2,0 m/s, doba jízdy tedy činí 15 minut. Na laně se nachází 100 jednomístných sedaček (původně 102), lano podepírá celkem 22 nosných podpěr. Přepravní kapacita lanovky je 220 osob za hodinu, což je nejnižší hodnota provozovaných lanových drah v Česku.\n\nDráha na Kleť je provozována celoročně. Výjimkou jsou dvě delší období na jaře a na podzim, kdy probíhá pravidelná údržba lanovky. Lanová dráha jezdí v letní sezóně (červenec a srpen) každý den od 9 do 17 hodin (o víkendech do 18 hodin) vždy každou celou hodinu. Na podzim (1. září–19. října 2008) je v provozu pouze o víkendech od 9 do 17 hodin. Lanovku mohou využít i lyžaři (běžkaři i sjezdaři), větší množství sněhu je ale na Kleti (vzhledem k poloze ve srážkovém stínu Šumavy) poměrně vzácné. Jízdné za cestu nahoru bylo v roce 2006 50 Kč, o dva roky později 70 Kč, za cestu dolů cestující zaplatili vždy o 20 Kč méně. Existují též různé slevy (děti, důchodci, ZTP, školní výpravy) a výhodnější zpáteční jízdenka. Na lanové dráze je také možné přepravit jízdní kolo.\n\nZa dobu své existence přepravila lanovka na Kleť přes 3 000 000 cestujících.\n\n\n"}
{"id": "366292", "url": "https://cs.wikipedia.org/wiki?curid=366292", "title": "Osibisa", "text": "Osibisa\n\nOsibisa je skupina, založená v roce 1969 v Londýně čtyřmi africkými a třemi karibskými hudebníky. Skupina dosáhla vrcholu popularity v 70. letech a byla jednou z nejoblíbenějších afrických skupin.\n\nZakládajícími členy byli Teddy Osei z Ghany (saxofon), Sol Amarfio (bicí) a Mac Tontoh (trumpeta); Spartacus R z Grenady (baskytara); Robert Bailey z Trinidadu a Tobaga(klávesy); Wendell Richardson z Antiguy (sólová kytara) a Lasisi Amao z Nigérie (perkusy a tenor saxofon).\n\nČleny skupiny byli též Darko Adams Potato z Ghany (zemřel v roce 1995), Kiki Djan (zemřel 2004) a Mac Tontoh (zemřel 17.8. 2010, Accra, Ghana).\n\nČlenové skupiny Osibisa označují sami sebe jako kmotry world music a tvrdí, že vyšlapali cestu mnohem slavnějším hudebníkům jako byl Bob Marley, který se stal populárním v polovině 70. let. Jejich hudba je popisována jako fúze africké, karibské a latinské hudby, jazzu, rocku a R&B.\n\n\n\n\n\n\n"}
{"id": "366297", "url": "https://cs.wikipedia.org/wiki?curid=366297", "title": "Gotthard Heinrici", "text": "Gotthard Heinrici\n\nGotthard Heinrici (25. prosince 1886, Gumbinnen – 13. prosince 1971, Waiblingen, Německo) byl německý generál ve druhé světové válce.\n\nNarodil se ve Východním Prusku. Jeho bratrancem byl Gerd von Rundstedt, jeho manželka Gertruda Heinrici byla poloviční Židovka a rodina dostala od Adolfa Hitlera takzvané prohlášení o německé krvi (\"Deutschblütigkeitserklärung\"). Měli spolu dvě děti, chlapce a děvče. Byl hluboce věřící, pravidelně chodil do kostela. V důsledku svého náboženského založení byl v nacistické hierarchii nepopulární.\n\nJeho předkové sloužili v armádě už od 12. století, jemu bylo souzeno, aby dokončil tuto rodinnou tradici vstupem do armády, ve věku 19 let. Od roku 1905 sloužil u 95. pěšího pluku. Zažil boje v první světové válce na západní frontě a získal několik vyznamenání, Železný kříž první a druhé třídy a černou medaili za zranění. Zúčastnil se bojů o Tannenberg.\n\nV řadách Wehrmachtu si vybudoval reputaci nejlepšího defenzivního generála. Proto jej jeho vojáci nazývali tzv. „Unser Giftzwerg“. V době bleskové války ve Francii velel 12. armádnímu sboru a podařilo se mu dne 14. června, 1940 prorazit si cestu přes Maginotovu linii.\n\nV době operace Barbarossa v roce 1941 velel XXXXIII. sboru u 2. tankové skupiny, takže podléhal velení Heinze Guderiana. Za své zásluhy obdržel Rytířský kříž. Dne 26. února, 1942 byl převelen k 4. armádě. V rámci ní před Moskvou asi 10 týdnů udržoval celistvost obranné linie, přičemž vzdoroval početně podstatně silnějšímu protivníkovi.\n\nUž v té době se stal známým díky své defenzivní taktice. Jeho typickým manévrem bylo stáhnutí vlastní přední linie těsně před začátkem sovětské dělostřelecké přípravy. Takže bombardování vlastně zasáhlo prázdné pozice.\n\nPočátkem roku 1943 byl odvolán z funkce v důsledku neuposlechnutí rozkazu na zapálení Smolenska před ústupem z oblasti. Jako oficiální důvod však bylo uvedeno zhoršení jeho zdravotního stavu, v důsledku starších zranění z první světové války. Smolensk Němci v době svého ústupu i tak podpálili.\n\nV létě 1944 byl pověřen velením 1. tankové armády (skládající se z XI. a XXIV. tankového sboru) a 1. maďarské královské armády (skládající se z 3., 6. a 7. divize a XXXXIX. horského sboru). Tyto jednotky čelily sovětským vojskům na východním Slovensku a v Maďarsku, přičemž osm měsíců vedly obranné boje při Karpatsko-dukelské a Východokrapatské operaci. Částečně zasáhly i proti Slovenskému národnímu povstání ve směru Poprad - Telgárt. Za tuto činnost a hlavně za řízení ústupu přes Karpaty až do Slezska byly Heinricimu uděleny 3. března 1945 k Rytířskému kříži i Meče a Dubové listy.\n\nDne 20. března 1945 přebral od Heinricha Himmlera velení skupiny armád Visla. V té době byla východní fronta přibližně 50 km od Berlína. Byly mu přiděleny dvě armády - 3. tanková armáda pod vedením Hasso von Manteuffela a 9. armáda Theodora Busseho. V tomto období však už nijak nemohl zabránit ani zastavit průnik sovětských vojsk přes Odru, který začal 16. dubna 1945 a byl fakticky počátkem bitvy o Berlín. 29. dubna byl opět a naposledy propuštěn z funkce poté, co nařídil svým jednotkám ustoupit. V průběhu následujícího měsíce byl zajat britskými vojsky. Do 19. května 1948 se nacházel v zajateckém táboře v USA.\n\nPo propuštění ze zajetí se věnoval psaní memoárů a literatury faktu.\n\nČesky vyšla kniha \"Zrození bitvy\", kterou napsal společně s Wilhelmem Hauckem, v níž rozebírá bitvu u Kurska.\n\n\n"}
{"id": "366300", "url": "https://cs.wikipedia.org/wiki?curid=366300", "title": "Mitrovica", "text": "Mitrovica\n\nMitrovica může označovat:\n\n\n\n"}
{"id": "366303", "url": "https://cs.wikipedia.org/wiki?curid=366303", "title": "Giovanni Bellini", "text": "Giovanni Bellini\n\nGiovanni Bellini (1430, Benátky – 29. listopadu 1516, Benátky) byl italský malíř.\n\nNarodil se asi jako nemanželský syn Jacopa Belliniho. Toto tvrzení utvrzuje to, že se jeho „matka“ v poslední vůli zmínila jen o jeho bratrovi Gentilovi a sestře Nicolosii. Další důkazem podporujícím tento předpoklad je fakt, že nežil se svou rodinou.\n\nJiž od útlého věku pracoval v otcově ateliéru s bratrem Gentilem. Získal tam malířské vzdělání. Používal tempery, později novou techniku olejomalby, kterou představil v letech 1475–1476 Antonello da Messina. Belliniho dílo ovlivnilo vývoj renesančního umění po mnoha desetiletí.\n\n\n\n"}
{"id": "366306", "url": "https://cs.wikipedia.org/wiki?curid=366306", "title": "BNP Paribas Masters 2008", "text": "BNP Paribas Masters 2008\n\nTenisový turnaj ATP BNP Paribas Masters 2008 se konal ve dnech 26. října - 2. listopadu v Paříži, hlavním městě Francie v hale na kurtech s tvrdým povrchem. Odměny činily 2 270 000 EUR.\n\n\n"}
{"id": "366309", "url": "https://cs.wikipedia.org/wiki?curid=366309", "title": "Short Sperrin", "text": "Short Sperrin\n\nShort SA.4 Sperrin (pojmenovaný po pohoří Sperrin v Severním Irsku) byl britský bombardér z počátku 50. let, vyrobený firmou Short Brothers z Belfastu. Poprvé vzlétl v roce 1951. Do sériové výroby nebyl přijat, protože v té době již byly dostupné modernější typy se šípovými křídly, jako např. Vickers Valiant. Dva vyrobené prototypy Sperrinu byly místo toho použity ke shromažďování výzkumných dat a pro zkoušky jiných technologií, například několika typů proudových motorů.\n\nV období po druhé světové válce britští představitelé vnímali potřebu nezávislé strategické bombardovací kapacity, neboť se nemohli spoléhat na americké strategické letectvo. Koncem roku 1948 předložil ministr letectví specifikaci B.35/46 na moderní proudový bombardér, který by se měl vyrovnat čemukoliv, co měl k dispozici Sovětský svaz nebo Američané. Přesné požadavky zahrnovaly hmotnost plně naloženého letounu pod 100 000 liber (45,36 t), dolet 1 500 námořních mil (2 778 km) rychlostí 500 uzlů (926 km/h) ve výšce 50 000 stop (15 240 m). Stroj měl být nenáročný na údržbu na zámořských základnách. Další podmínkou byla schopnost nést jadernou bombu vážící 10 000 liber (4 536 kg) o délce 30 stop (9,1 m) a obvodu 10 stop (3 m). Tato specifikace byla základem pro vývoj bombardérů třídy V (Valiant, Vulcan, Victor).\n\nNicméně ministr letectví souhlasil, že požadavky by mohly být nad možnosti britských výrobců letadel a navrhl záložní řešení ve formě dřívější specifikace B.14/46, která byla více konzervativní ve svých požadavcích. Za těchto podmínek byla s firmou Short uzavřena smlouva na dva prototypy a trenažér.\n\nKonstrukce letadla měla více společného s typy z druhé světové války než s novějšími proudovými letadly. Stroj měl přímá křídla, motory byly uloženy po dvou nad sebou v gondolách na křídlech. Drak letounu byl vyroben hlavně z hliníkových slitin. Podvozek byl tříkolový, přední podvozková noha se zatahovala dozadu do trupu a hlavní kola do křídel směrem k trupu.\n\nPosádka byla pětičlenná: pilot, druhý pilot, bombometčík, navigátor a radista, avšak pouze pilot měl vystřelovací sedadlo.\n\nPrvní prototyp \"VX158\" poháněný čtyřmi motory Rolls-Royce Avon RA.2 s tahem 27 kN a pilotovaný Tomem Brooke-Smithem poprvé vzlétl 10. srpna 1951. Touto dobou padlo rozhodnutí objednat místo Sperrinu letouny Vickers Valiant, projekt byl zrušen a ministerstvo zásobování rozhodlo, že Sperrin bude sloužil jako pokusné letadlo. Práce na dvou prototypech pokračovaly a druhý prototyp \"VX161\" vzlétl 12. srpna 1952 pilotovaný \"Wally\" Runcimanem, doprovázeným technikem pro zkušební lety Malcolmem Wildem. Stroj byl poháněn výkonnějšími motory Avon RA.3 s tahem 28,1 kN.\n\nTyto dva prototypy byly používány v různých výzkumných testech v 50. letech, např. \"VX158\" byl použit jako létající zkušebna pro de Havilland Gyron - velký motor o tahu 66,7 kN. Gyron Gy1 nahradil nižší Avon v jedné gondole. Při prvním letu s tímto motorem 7. července 1955 byl \"VX158\" pilotován Jockem Eassiem a Chrisem Beaumontem. Testování s touto asymetrickou motorovou konfigurací pokračovalo do března 1956, kdy byl jeden Gyron Gy1 nahrazen dvěma Gy2, každý z nich s tahem 89 kN. V Každé gondole byl uložen jeden pod původním Avonem RA.2.\n\nPrvní let \"VX158\" s novou motorovou konfigurací se uskutečnil 26. června 1956, opět pilotovaný \"Jockem\" Eassiem a Chrisem Beaumontem. Během tohoto letu upadl vnější kryt podvozku; \"VX161\" přelétl z Farnborough a jeho stejný kryt byl použit k opravě \"VX158\". \"VX161\" už nikdy nevzlétl a v roce 1957 byl v Sydenhamu sešrotován. \"VX158\" byl v roce 1956 předveden na aerosalonu ve Farnborough se dvěma motory Avon a dvěma Gyrony, ale o šest měsíců později byl program Gyron přerušen a \"VX158\" byl roku 1958 sešrotován v Hatfieldu.\n\nKromě jiných testů byl \"VX161\" (který měl plně operační pumovnici) použit pro zkoušky betonových maket jaderné bomby Blue Danube a kluzákové pumy Blue Boar.\n\n\n\n"}
{"id": "366320", "url": "https://cs.wikipedia.org/wiki?curid=366320", "title": "Eyeball Records", "text": "Eyeball Records\n\nEyeball Records je nezávislé hudební vydavatelství sídlící v severním New Jersey, založené roku 1995 Alexem Saavedrou. Vydali alba umělců, jakými jsou např. Thursday, My Chemical Romance a Murder by Death.\n\nEyeballu Records patřilo také nakladatelství Astro Magnetics, vlastněné manažerem Eyeballu Records Marcem Debiakem, Alexem Saavedrou a Geoffem Ricklym z Thursday.\n\nEyeball Records jsou také domovem pro Eyeball Alliance, týmu fanoušků, kteří podporují a dělají reklamu značce přes online marketing.\n\n17. dubna 2007 byl sestřelen hudební blog Kinixtion poté, co mu byl zaslán dopis od Eyeball Records. Webmaster blog smazal a poslal vydavatelství omluvný dopis. Eyeball Records zaslal také dopis mnoha podobným nakladatelstvím ve snaze zabránit hudebnímu pirátství.\n\n\n\"Nekonečný seznam.\"\n\n\nNow That's What I Call Eyeball je uveden v dvoudiskové verzi prvního studiového alba My Chemical Romance I Brought You My Bullets, You Brought Me Your Love.\n\n"}
{"id": "366322", "url": "https://cs.wikipedia.org/wiki?curid=366322", "title": "Hematurie", "text": "Hematurie\n\nHematurie znamená v medicíně přítomnost krve v moči. Jedná se o příznak, který může mít mnoho příčin. Nejčastěji se objevují červené krvinky (erytrocyty) v moči, což může být známka nádoru, případně úrazu ledvin, močovodu, močové trubice, močového měchýře nebo prostaty. Obsahuje-li moč spolu s červenými krvinkami i bílé krvinky, může tento příznak signalizovat např. infekci močových cest.\n\nNěkdy se pro přítomnost krve v moči užívá název hemoglobinurie. Tento výraz ale není přesný, znamená totiž jen obsah červeného barviva (hemoglobinu) v moči.\n\n\nPři podezření na krev v moči se ihned dělají rozbory moči nebo obecně krevní testy, které by mohly odhalit některé z nádorů. Dále je používáno ultrazvukové vyšetření ledvin nebo močového ústrojí. Často se také pořizují rentgenové snímky k identifikaci ledvinových kamenů, tuto diagnostiku ale v dnešní době nahrazuje CT.\n\n\n"}
{"id": "366323", "url": "https://cs.wikipedia.org/wiki?curid=366323", "title": "Kostel Nanebevzetí Panny Marie (Nový Bor)", "text": "Kostel Nanebevzetí Panny Marie (Nový Bor)\n\nŘímskokatolický děkanský kostel Nanebevzetí Panny Marie je centrem katolického církevního života v městě Nový Bor na Českolipsku. Stojí na rozhraní náměstí Míru a Sloupské ulice, ve které se nachází budova farního úřadu. Je chráněn jako kulturní památka České republiky.\n\nKostel městečka původně nazvaného \"Haida\" se začal budovat roku 1786 děčínským stavitelem Koschem. Kostel byl vysvěcen dne 15. srpna 1792 a udělen mu titul děkanského. Fara se tedy stala děkanstvím.\n\nBarokní kostel se skládá z okrouhlé lodi a polokruhového presbytáře, k němuž přiléhá dvojice patrových přístavků. Půlkruhově zakončený presbytář je sklenutý plackou, v závěru pak konchou s lunetami. Klasicistní vybavení pochází z konce 19. století. V kostele se nachází hodnotné zařízení skládající se z hlavního oltáře, dvojice bočních oltářů, dále je zde kazatelna přístupná ze zákristie a slohově jednotné lavice pro věřící. Varhany pochází z pražského kostela sv. Karla Boromejského, zrušeného Josefem II. Po stranách hlavního oltáře jsou sochy Božského Srdce Páně a Panny Marie. Socha Panny Marie je nejstarší chráněná památka ve městě. Kostelní věž je vysoká 60 metrů. Je zde starobylý, dodnes funkční zvon z roku 1607.\n\nVe 2. polovici 20. století byla provedena úprava liturgického prostoru v duchu reforem, které vyhlásil Druhý vatikánský koncil. Oltářní stůl je mramorový monumentální a prostý, vzhledem se příliš nelišící od jednoduchého kvádru. V oltářním stole je zapuštěna kazeta s ostatky svatých, což je zvyk, vycházející z tradice církve (zvyk je připomenutím pronásledování prvotní církve, kdy se bohoslužby konaly tajně v katakombách a za oltáře sloužily rakve s těly mučedníků). Nicméně dnes už není uložení ostatků do oltáře pravidlem.\n\nNovoborská farnost je součástí litoměřické diecéze (českolipský vikariát). Farnost je vedle České Lípy nábožensky nejživější farností českolipského vikariátu. Většinu dní v týdnu jsou slaveny farní bohoslužby, k nimž se vedle kostela věřící scházejí i v kapli sv. Josefa v budově fary.\n\nSoučasným duchovním správcem farnosti je člen kongregace Salesiánů Dona Bosca (SDB), P. Josef Pavlas SDB, který vedle farnosti Nový Bor spravuje i farnosti Skalice u České Lípy a Sloup v Čechách. Ve farnosti je též skupina mládeže, což není v podmínkách litoměřické diecéze na malých městech rozhodně pravidlem.\n\nKostel byl zapojen do akce Noc kostelů 24. května 2013 s bohatým kulturním programem a jeho prohlídkou.\n\n\n"}
{"id": "366329", "url": "https://cs.wikipedia.org/wiki?curid=366329", "title": "Tibetské národní povstání", "text": "Tibetské národní povstání\n\nTibetské národní povstání započalo 10. března 1959, kdy v hlavním městě Tibetu – Lhase – propukla revolta odpůrců čínského komunistického režimu. Kořeny povstání sahají do rozmezí let 1950–1951, kdy Čínská lidově osvobozenecká armáda vnikla na tibetské území a zabrala jej. Jedny z prvních vážnějších konfliktů mezi čínskou a tibetskou stranou propukly již v roce 1956 v tibetských provinciích Kham a Amdo. Hlavní vlna tibetské revolty však propukla v roce 1959; tibetský partyzánský odboj však trval až do 70.let 20.století.\n\nPři povstání bylo zabito přes 86 000 Tibeťanů. Další byli nuceni odejít do exilu, mimo jiné i sám dalajlama Tändzin Gjamccho, který našel útočiště v indické Dharamsale. Každoročně bývá celá událost připomínána kampaní Vlajka pro Tibet a vzpomínkovými akcemi, v Česku je pořádá občanské sdružení Lungta.\n\nOd roku 1959 se vždy po několika letech opakují menší povstání a protesty na území celého historického Tibetu, která jsou vždy tvrdě potlačena. Mezi největší protesty patří z let 1988, 1989 a 2008, vždy v březnu. V posledních několika letech je Tibet během března nepřístupný pro cizince, v tomto měsíci také platí speciální vyhlášky a zákazy (zákaz prodeje pohonných hmot, omezený počet osob vstupujících do prostoru starého města Lhasy – Barkor, povinnost pro státní úředníky pracovat celý měsíc včetně víkendů apod.)\n\n"}
{"id": "366330", "url": "https://cs.wikipedia.org/wiki?curid=366330", "title": "Johannes Falke", "text": "Johannes Falke\n\nJohannes Falke (10. dubna 1823 Ratzeburg - 2. března 1876 Drážďany) byl německý archivář a historik.\n\nJohannes Falke byl bratr Jacoba von Falke. Nejprve studoval teologii v Erlangenu, pak se ale stal domácím učitelem v Mnichově a věnoval se poezii a dějinám. Roku 1856 se stal tajemníkem Germanischen Nationalmuseum v Norimberku; poté roku 1862 tajemníkem a roku 1864 archivářem v hlavním státním archivu v Drážďanech. Od roku 1856 spolu s Jahannesem Müllerem vydával \"Zeitschrift für deutsche Kulturgeschichte\", který však vycházel pouhé čtyři roky.\n"}
{"id": "366333", "url": "https://cs.wikipedia.org/wiki?curid=366333", "title": "Předseda vlády České republiky", "text": "Předseda vlády České republiky\n\nPředseda vlády České republiky je hlavou vlády České republiky, z hlediska protokolu čtvrtý ústavní činitel státu. Sídlí v Kramářově vile v Praze. Od prosince 2017 je předsedou vlády Andrej Babiš z hnutí ANO 2011, podruhé jmenovaný v červnu 2018.\n\nPředseda vlády je jmenován prezidentem republiky. Jestliže dvakrát neuspěje při sestavení vlády (vláda nezíská důvěru parlamentu), pro třetí pokus jmenuje prezident předsedu na základě návrhu předsedy Poslanecké sněmovny. Předseda vlády podává demisi do rukou prezidenta. Jeho demise znamená zároveň demisi celé vlády jen podle dosavadní ústavní zvyklosti.\n\nJe držitelem jednoho ze sedmi klíčů od dveří do Korunní komory v kapli sv. Václava v katedrále sv. Víta, kde jsou uloženy české korunovační klenoty.\n\nPodle Ústavy České republiky předseda vlády organizuje činnost vlády, řídí její schůze a vystupuje jejím jménem. Vykonává rovněž další činnosti, které mu svěří ústava nebo jiné zákony. Spolupodepisuje zákony, zákonná opatření Senátu a nařízení vlády. Na jeho návrh prezident republiky jmenuje a odvolává další členy vlády. Jeho prostřednictvím také podávají další členové vlády demisi do rukou prezidenta.\n\nKromě toho kontrasignuje rozhodnutí prezidenta republiky podle článku 63 a nese za ně spolu s celou vládou odpovědnost. Kontrasignací může pověřit jiného člena vlády. V případě uvolnění úřadu prezidenta nebo pokud nemůže prezident svůj úřad ze závažných důvodů vykonávat, přísluší mu výkon některých funkcí dle článku 63. Konkrétně to jsou:\n\nJeho pozice v rámci vlády je poměrně silná. Ačkoli vláda rozhoduje ve sboru, směřování politiky určuje její předseda. Přesto nesmí přímo ovlivňovat činnost jednotlivých ministerstev. Jeho výsadní postavení dokládá zejména to, že na jeho návrh jsou jmenováni a odvoláváni další členové vlády. Na druhou stranu je fakticky v tomto obvykle omezen koaliční smlouvou.\n\nPřestože pro to není opora v ústavě, jeho demise je podle zavedené praxe považována za demisi celé vlády. Tento názor je také obecně přijímán v právní teorii, ovšem někteří právníci jej nesdílejí. Např. podle ústavního právníka Jana Filipa má být demise vlády zásadním rozhodnutím celé vlády, nový předseda vlády by navíc podle něj měl mít dostatek možností k provedení potřebných změn. Ačkoli předseda vlády tak může podle výslovného znění ústavy podat demisi a současně dát prezidentovi návrh na odvolání ostatních členů vlády, při vládní krizi v roce 1997 podal premiér Václav Klaus demisi s dovětkem o demisi celé vlády. Později bylo i s demisemi některých dalších premiérů nakládáno jako s demisemi celých vlád, čímž byla vytvořena ústavní zvyklost. Výslovně ji zakotvit do českého právního řádu bylo navrženo v souvislosti s rozsáhlejší novelizací Ústavy v roce 1999, tento návrh ale tehdy neprošel.\nVzhledem k tomu, že ústava umožňuje, aby byl předseda vlády jmenován dříve než ostatní členové vlády, může nastat situace, kdy má země dva úřadující předsedy vlády. Nový ale pouze sestavuje svou budoucí vládu, a tak se na něj hledí pouze jako na designovaného. Pravomoci předsedy vlády tudíž plní v souladu s pověřením od prezidenta k výkonu funkce dosavadní předseda.\n\n\n"}
{"id": "366337", "url": "https://cs.wikipedia.org/wiki?curid=366337", "title": "Miroslav Fišmeister", "text": "Miroslav Fišmeister\n\nMiroslav Fišmeister (* 23. dubna 1976, Brno) je moravský básník a amatérský přírodovědec. \n\nPo maturitě na gymnáziu nedokončil studia filozofie, religionistiky a angličtiny na FF MU. Pracoval v různých dělnických profesích (mj. v brněnské ZOO); od roku 2005 je v invalidním důchodu. \n\nPublikoval mj. ve WELESu, H_aluzi, Psím víně, Respektu, Tvaru, Ravtu (webový magazín předešlého), almanachu Wagon, revui Prostor Zlín a novinách Uši a vítr. Jeho verše vyšly, přeložené do francouzštiny Petrem Králem, ve švýcarské frankofonní revui \"Le Passe Muraille\", jejímž šéfredaktorem je Jean-Louis Kuffer; v překladu do italštiny v antologii české poezie \"Rapporti di errore\" . Na Slovensku publikoval verše v časopise \"Kloaka\". \n\nBásně z jeho první knihy zazněly v inscenaci \"reFrankenstein\" (2013) v brněnském HaDivadle. Básněmi také doprovodil výstavy českotřebovského fotografa Jaroslava Plocka \"Šel jsem tím městem…\" (2010, vydáno jako stejnojmenná kniha) a \"Stavitelé terminálu\" (2016), která navštívila i Senát Parlamentu České republiky . Články a recenze píše mj. pro Tvar; v roce 2013 se zúčastnil projektu Martina Reinera \"Zápisník\" . \n\nV roce 2011 Česká televize natočila jeho portrét v rámci pořadů \"Česko jedna báseň\". Petr Hruška o něm napsal: „Málokterým básním nerozumím tak rád jako těm Fišmeisterovým\". Jeho básně zhudebnil skladatel a muntiinstrumentalista Ondřej Kyas na dobře přijatém albu \"Syntezátor ve dnech kdy spím\" (2016) .\n\nJe také autorem videoklipu k písni \"OCTOVRIOS\" z oceňovaného alba \"Theodoros\" Beaty Hlavenkové . Vytvořil obálky několika svých knih, jeho práce na obálky svých knih použili například americká básnířka Rose Kelleherová, spisovatel Jaroslav A. Polák nebo švédské vydavatelství Storyside . Jím pořízené fotografie použili ve svých knihách například dr. Karl P. N. Shuker (\"Dragons\", 2013) – pro K. Shukera také překládá kryptozoologické materiály (\"Mirabilis\", 2013; \"Still In Search Of Prehistoric Survivors: The Creatures That Time Forgot?\", 2016) – nebo dr. Valérie Chansigaudová (\"Une histoire des Fleurs\", 2014). Svou první výstavu fotografií, \"Vzdušné zámky a poštolky\", měl v rámci Potulné Akademie v brněnské galerii Zákoutí v listopadu 2016, fotografie publikoval i v Ravtu .\n\nMiroslav Fišmeister žije v Brně.\n\n\n\n\n"}
{"id": "366340", "url": "https://cs.wikipedia.org/wiki?curid=366340", "title": "Achille Costa", "text": "Achille Costa\n\nAchille Costa (10. srpna 1823 Lecce - 17. listopadu 1898 Řím) byl italský entomolog.\n\nByl synem zoologa Oronzia Gabriela Costy (1787–1867). V letech 1848 až 1849 byl asistentem svého otce na katedře zoologie neapolské univerzity. 26. února 1852 na této škole dokončil studium medicíny. 29. října 1860 byl zde jmenován profesorem zoologie.\nOd roku 1850 Costa zveřejnil celou řadu dokumentů o fauně v neapolském regionu.\n"}
{"id": "366341", "url": "https://cs.wikipedia.org/wiki?curid=366341", "title": "Cesta do neznáma", "text": "Cesta do neznáma\n\nCesta do neznáma (v anglickém originále Sliders) je sci-fi seriál ze Spojených států, který byl natáčen v letech 1995 až 2000.\n\nJeho ústředním motivem je cestování do paralelních vesmírů. Cestovatelé však netuší, jak se vrátit zpět do vlastního vesmíru, a tak musí pokračovat dále ve své cestě v naději, že jednou svůj vesmír naleznou.\n"}
{"id": "366346", "url": "https://cs.wikipedia.org/wiki?curid=366346", "title": "Lesklice měděná", "text": "Lesklice měděná\n\nLesklice měděná (\"Cordulia aenea\") je druh vážky z podřádu šídel. Vyskytuje se skoro v celé Evropě a Asii. V Evropě je to jediný druh rodu Cordulia. V celém Česku je to běžný druh.\n\nTělo lesklice má délku 50–55 mm a je tmavozelené s měděným leskem. Oči se na temeni dotýkají v přímce, jsou hnědozeleně lesklé. Na čele před očima nemá žluté skvrny, na rozdíl od lesklice zelenavé a lesklice horské. U základny křídel může mít žluté skvrny, mimoto jsou křídla čirá s rozpětím 65–75 mm. Nohy má celé černé. U samečka se zadeček v poslední třetině rozšiřuje.\n\nNymfa (larva) je dlouhá až 23 mm. Na hřbetě zadečku má trny a na boku 8. a 9. článku má i krátké boční trny.\n\nMladé nymfy žijí mezi rostlinami, později se zahrabávají do dna. Zde se živí vodním hmyzem. Nymfa se vyvíjí 2–3 roky. Dospělci létají od května do srpna. Vyskytují se u rybníků, jezer, rašelinných vod nebo u mírně tekoucích vod. Někdy zaletují dál od vody. Samečci si neoblomně hájí své teritorium. Samičky snáší vajíčka za kolébavého letu na hladinu malých vodních ploch, kde se pak usazují na dně. Lesklice měděná je častým mezihostitelem motolice \"Prosthogonismus cuneatus\".\n"}
{"id": "366355", "url": "https://cs.wikipedia.org/wiki?curid=366355", "title": "Tenisový turnaj v Quebecu", "text": "Tenisový turnaj v Quebecu\n\nTenisový turnaj v Quebecu, oficiálně Coupe Banque Nationale présentée par IGA či v anglickojazyčných médiích National Bank Cup, byl profesionální tenisový turnaj žen, hraný v kanadském frankofonním Québecu, metropoli stejnojmenné provincie. \n\nPremiérový ročník se uskutečnil v roce 1993. Do sezóny 2008 patřil na okruhu WTA Tour do kategorie Tier III. V letech 2009–2018 byl pak součástí kategorie WTA International. V roce 2019 jej v kalendáři nahradil newyorský Bronx Open.\n\nTurnaj probíhal v hale PEPS de l'Université Laval. Kapacita centrálního kurtu je 2 000 diváků. Představoval poslední událost okruhu odehrávající se na koberci. Mužská ATP Tour tento povrch vyřadila na přelomu let 2008 a 2009. Od svého vzniku do sezóny 2013 nesl název Challenge Bell. Konal se v závěrečné části tenisové sezóny, v zářijovém termínu, během týdne po skončení grandslamu US Open. Do soutěže dvouhry nastupovalo třicet dva tenistek a čtyřhry se účastnilo šestnáct párů. Rozpočet činil 250 000 dolarů.\n\nJedinou tenistkou, které se podařilo vybojovat dva singlové tituly se stala Nizozemka Brenda Schultzová-McCarthyová, která ve finále 1997 porazila belgickou hráčku Dominique Van Roostovou a dosáhla tak po dvou letech na druhou trofej. V následujícím ročníku 1998 si premiérový titul z okruhu WTA Tour odvezla Američanka Tara Snyderová, jež po třísetové bitvě zdolala krajanku Chandu Rubinovou, když odvrátila dva mečboly. V roce 2006 pak skončilo finále mezi Francouzkou Marion Bartoliovou a Ruskou Olgou Poučkovovou dvěma „kanáry“ – 6–0, 6–0, jakožto první takové finále události WTA Tour po třinácti letech.\n\nNěkolik vítězek následně vyhrálo i grandslamovou dvouhru, jmenovitě Jennifer Capriatiová, Maria Šarapovová, Marion Bartoliová a Lindsay Davenportová. Ta na québeckém turnaji zvítězila v roce 2007, jakožto na třetí odehrané události po návratu z mateřské dovolené.\nV letech 1995–2000 byl turnaj šestkrát za sebou vyhlášen za nejlepší v kategoriích Tier III, IV a V, stejně tak i v letech 2004 a 2005.\n\n\n"}
{"id": "366364", "url": "https://cs.wikipedia.org/wiki?curid=366364", "title": "Bitva u Gangutu", "text": "Bitva u Gangutu\n\nNámořní bitva u Gangutu se odehrála 7. srpna 1714 během Severní války, u poloostrova Hanko, nedaleko dnešního města Hanko, ve Finsku, mezi švédským námořnictvem a ruským námořnictvem. Šlo o první důležité vítězství ruského loďstva v jeho historii.\n\nRuský car Petr I. začal svoje tažení do Finska na jaře 1713. Ruské armády rychle postoupily na jihozápadní pobřeží Finska ale námořní zálohy byly zablokované silnou švédskou námořní přítomností. Ruský guvernér ve Finsku, veterán od Poltavy kníže Michail Golicyn, 1675-1730 nebyl schopný získat si podporu po moři, která byla pak daleko důležitější než pozemní podpora. Proto byl vyslán admirál hrabě Fjodor Matvejevič Apraxin, 1661-1727 s loďstvem aby zde získal na moři převahu.\n\nKdyž ruské lodě připluly do blízkosti poloostrova, setkaly se se silnou švédskou námořní flotilou pod vedením viceadmirála Wattranga. Apraksin se proto rozhodl plout se svými loděmi dál od poloostrova dokud nezíská další síly.\n\nRozhodl se k tomu využít vojáky v Abö (dnes finské Turku) a rovněž požádal o pomoc cara jenž byl se zbytkem Baltské flotily v Revalu (dnešní Tallinn). Admirál Apraksin vzkázal carovi, že by měl on osobně vést útok.\n\nPrvní pokus o prolomení švédských linií byl veden tak, že ruské galéry měly být přepraveny přes poloostrov po souši. První galéra byla úspěšně, i když s obtížemi, přepravena, ale druhá byla poškozena, a proto bylo od tohoto pokusu upuštěno. Admirál Gustaf Wattrang byl o tomto ruském pokusu informován a proto poslal 11 lodí, jejichž velením pověřil kontradmirála Nilse Ehrenskiölda, aby zaútočily na Rusy.\n\nPři druhém pokusu Rusů se mělo využít klidného počasí ráno 26. července. Malé galéry snadno manévrovaly, zatímco těžké švédské bitevní lodě bylo obtížné v takovém počasí otočit. Apraxin zpočátku poslal do boje 20 malých galér, a když bylo zřejmé, že loďstvo Švédů je nemůže zastavit, vyslal dalších 15 galér.\n\nWattrangova flotila se příliš pozdě vydala na pomoc Ehrenskiöldovi, ale Apraxin o půlnoci mezi 26.-27. červencem (dle juliánského kalendáře, 6.-7.8. dle gregoriánského) se zbývajícími loděmi prolomil linie Švédů, přičemž Rusové ztratili jen jednu galéru, která uvízla na mělčině.\n\nPo průlomu byl Ehrenskiöld obklíčen mezi dvěma ostrovy a – odříznut od Wattranga na volném moři – musel se tu bránit. Největší švédská loď, fregata \"Elefant\" – 18 děl, byla připravena na soustředěný útok proti přibližujícím se ruským lodím. Dvakrát tři galéry byly umístěny na konci první linie na každé straně fregaty, přičemž tři menší veslice operovaly za \"Elefantem\".\n\nKdyž se Ehrenskiöld odmítl vzdát, ruské loďstvo zahájilo útok. Ruské galéry útočily dvakrát (poprvé s 35 loděmi a podruhé s 80 loděmi), ale byly odraženy zpět. Potřetí zaútočili Rusové spojenou silou asi 95 galér a dokázali zajmout švédské lodě. Admirál Ehrenskiöld byl v bitvě raněný zajat na palubě své vlajkové lodi, jež po tříhodinovém boji stáhla vlajku. Převahu v počtu lodí a mužů měli Rusové, v počtu děl (116) Švédové.\n\nTato bitva byla prvním důležitým vítězstvím ruského loďstva. Znamenala podobné vítězství jako Bitva u Poltavy. Rusko poté mohlo zabránit pronikání švédských lodí do Ålandského moře a Finsko zůstalo obsazeno do roku 1721, kdy Nystadská smlouva ukončila válku.\n\nRuské námořnictvo toto vítězství tradičně oslavuje. Alespoň jedna jeho loď se od té doby vždy jmenovala \"Gangut\".\n\n"}
{"id": "366366", "url": "https://cs.wikipedia.org/wiki?curid=366366", "title": "Peenemünde", "text": "Peenemünde\n\nPeenemünde (, doslova \"ústí Peene\") je nejsevernější vesnice na ostrově Usedom v severovýchodní části Německa, nachází se u ústí řeky Peene. Podle sčítání z přelomu roků 2006 a 2007 má 345 obyvatel. Vesnice je známá především díky přilehlému výzkumnému středisku německé Luftwaffe (\"Heeresversuchsanstalt Peenemünde\") používanému během druhé světové války.\n\nPrvní zmínky o vesnici se datují do roku 1282, kdy ji pomořanský kníže Bogislaw IV. daroval městu Wolgast.\n\nBěhem třicetileté války se zde 4. července 1630 vylodil švédský král Gustav II. Adolf Švédský se svými 14 000 vojáky na začátku svého tažení k obsazení Německé říše.\n\nRoku 1936 Říšské ministerstvo letectví (Reichsluftfahrtministerium) zaplatilo městu Wolgast 750 000 říšských marek za odkoupení celého severního poloostrova Usedom a u vesnice se roku 1937 začalo budovat armádní výzkumné středisko (\"Heeresversuchsstelle\"). O rok později už bylo téměř dokončeno a jeho technickým ředitelem se stal Wernher von Braun (dříve pracující v Kummersdorfu).\n\nProbíhal zde vývoj nacistických \"zbraní odplaty\" včetně rakety V-2. Dalšími projekty byly rakety Enzian, Schmetterling, Rheintochter a Wasserfall. Zároveň zde Johannes Plendl vyvinul s tím úzce související systémy noční navigace a radarů. Mimo to zde byl například použitý první kamerový systém na světě. Ve vojenské vývojové základně pracovalo zhruba dvanáct tisíc lidí a to nejen vojenských a civilních zaměstnanců, ale též válečných zajatců, nuceně nasazených a vězňů. Součástí komplexu byl proto také malý pracovní koncentrační tábor Karlshagen, který byl pobočkou koncentračního tábora Ravensbrück.\n\nPodle Britů objevily Peenemünde jejich průzkumné letky 12. června 1943 poté, co vyfotily velký válcovitý objekt neznámého určení. Podle Poláků k tomu přispěla hlavně jejich Zemská armáda (\"Armia Krajowa\"). V noci z 17. na 18. srpna 1943 byla základna bombardována téměř 600 letadly britského královského letectva. Tato akce byla nazvána krycím jménem operace Hydra. Část bomb neúmyslně dopadla i na pracovní tábor asi 2,5 km od základny, kde zemřelo přes 500 civilistů, převážně deportovaných Poláků. Následně byla ale základna správně zaměřena a částečně zničena (od objevení do konce války na ni spadlo 122 tisíc tun munice). Z důvodu odhalení základny byla výroba raket na počátku roku 1944 přesunuta do podzemní továrny Mittelwerk u města Nordhausen, kde ve výrobě pokračovali vězni z koncentračního tábora Mittelbau-Dora a odpalovací zkoušky a výcvik raketových jednotek byly přesunuty do Blizny v Polsku. V Peenemünde zůstalo z původních dvanácti tisíc jen asi 400 vývojových pracovníků. Až do května 1945 probíhal průběžný přesun personálu a dělníků do středního Německa.\n\n5. května 1945 byla základna obsazena sovětskou armádou. Ta ji zabrala až do roku 1952. Toho roku byla opět předána do rukou Němců, tentokrát ale už východoněmecké armádě Nationale Volksarmee. V padesátých a šedesátých letech zde probíhalo rozebírání nepotřebných součástí základny. Byla zachována pouze elektrárna, letiště a železniční spojení s městečkem Zinnowitz.\n\nDo znovusjednocení Německa roku 1990 zde existovala nepoužívaná letecká základna, v roce 1993 byla i ta zrušena a dnes se letiště používá pouze pro vyhlídkové lety.\n\nV areálu bývalé elektrárny bylo roku 1992 pod širým nebem otevřeno Historicko-technické informační centrum s leteckými exponáty, mezi které patří i Fieseler Fi 103 (V-1) a Aggregat 4 (V-2). Vedle muzea má i funkci kulturního centra Peenemünde.\n\nV přístavu u vesnice kotví i sovětská ponorka U-461, sloužící jako muzeum (největší muzeum v ponorce na světě) a je zde malé muzeum hraček.\n\n\n"}
{"id": "366367", "url": "https://cs.wikipedia.org/wiki?curid=366367", "title": "José María Aznar", "text": "José María Aznar\n\nJosé María Alfredo Aznar López (* 25. února 1953 Madrid) je španělský politik. Byl v pořadí čtvrtým předsedou vlády Španělska po přijetí Ústavy z roku 1978, úřadujícím od 5. května 1996 do 17. dubna 2004 za Lidovou stranu (Partido Popular).\n\nVystudoval právo na Universidad Complutense de Madrid. Je ženatý a má tři děti. Jeho dědeček i otec byli přední frankističtí novináři.\n\nObě Aznarovy vlády byly zaměřeny především na ekonomická témata. Během první vlády (1996–2000) přijalo Španělsko Euro a klesala nezaměstnanost. Druhá vláda již tak úspěšná nebyla a postupně ztrácela popularitu. Odpor vyvolal například \"Národní hydrologický plán\", který počítal se stavbou akvaduktů ze severu země do Valencie a Murcie.\nAznarovo Španělsko bylo jedním z hlavních Bushových spojenců ve válce v Iráku. V roce 2002 poskytl Aznar americké službě CIA španělský vzdušný prostor a letiště pro mezipřistání letů s vězni kontroverzní věznice Guantánamo, přičemž se snažil celou záležitost utajit; příslušné dokumenty zveřejnil teprve koncem roku 2008 deník El País.\n\nK nečekanému Aznarovu pádu přispěla jednak netečnost po ekologické katastrofě ropného tankeru Prestige u břehů Galicie, jednak reakce na teroristické útoky v Madridu v roce 2004, kdy Aznar okamžitě označil za viníka baskickou organizaci ETA, zatímco se k útokům přihlásila al-Káida. V následujících volbách zvítězila Zapaterova Partido Socialista Obrero Español.\n\nV současnosti je mimo aktivní politiku; v křesle předsedy strany jej vystřídal Mariano Rajoy. Aznar předsedá pravicovému think-tanku \"Fundación para el Análisis y los Estudios Sociales\" (FAES), vzniklému roku 2002 sloučením pěti organizací navázaných na Partido Popular.\n\nAznar přizvukuje Václavu Klausovi v jeho názorech na změny klimatu; FAES také vydal španělský překlad jeho knihy \"Modrá, nikoli zelená planeta\". Vzhledem k tomu, že Aznarova druhá vláda podepsala Kjótský protokol, distancují se od Aznarových výroků ohledně klimatu také někteří členové jeho strany.\n\n"}
{"id": "366375", "url": "https://cs.wikipedia.org/wiki?curid=366375", "title": "Lutrochidae", "text": "Lutrochidae\n\nLutrochidae je čeleď vodních brouků známých jako \"travertinoví brouci\", protože v Severní Americe se vyskytují v pramenech a potocích, ve kterých se usazuje travertin.\n\nTito brouci jsou ovální, 2-6 mm dlouzí a mají nažloutlou barvu. Jejich krátká tykadla mají první dva články delší než ostatní. Larvy jsou protáhlé, 4-10 mm dlouhé, s krátkými ale dobře vyvinutými stehny.\n\nJak dospělí brouci tak larvy jsou nalézáni v rychle tekoucích vodách a živí se řasami a dřevem.\n\nTato čeleď je známa pouze z Nového světa a tvoří ji celkem 12 druhů v jednom jediném rodu \"Lutrochus\", ačkoliv je pravděpodobné že rod bude po revizi rozdělen. Rod byl střídavě zařazován do čeledí Dryopidae a Limnichidae, ale v současnosti je zařazen ve své vlastní čeledi.\n\n\n"}
{"id": "366377", "url": "https://cs.wikipedia.org/wiki?curid=366377", "title": "Kauri", "text": "Kauri\n\nKauri (angl. \"cowrie\") je domorodé označení pro drobné ozdobné ulity, které se užívaly jako platidlo, zejména v Africe, v Indii, v Číně a v Indonésii. Byly tak oblíbené, že je kovové mince někdy napodobovaly.\n\nKauri jsou ulity různých měkkýšů, zejména plžů z čeledi \"Cypraeidae\", druhů \"Cypraea moneta\" a \"Cypraea aurantium\". Vyskytují se v mělkých pobřežních vodách ostrovů Indického i Tichého oceánu, kde se od pradávna lovily. Na vhodném místě se do moře dal svazek palmových listů, na němž se plži usazovali; po čase se svazek vyzvedl a plži setřásli. Hlavním producentem kauri byly Maledivy. \nPro svůj krásný vzhled se kauri užívaly od starověku jako šperky a amulety, často navlečené na šňůrce, jako herní kostky a kultovní předměty, které hrály roli například v kultu vúdú, při věštění a podobně. Někteří v nich viděli podobnost s lidským okem, jiným spodní strana připomínala vaginu. Severoameričtí indiání užívali podobné drobné ulity a mušle, navlečené na šňůrce, jako ozdobu, jako dar i jako platidlo (vampum). \n\n"}
{"id": "366378", "url": "https://cs.wikipedia.org/wiki?curid=366378", "title": "Endesa", "text": "Endesa\n\nEndesa je akronymem pro \"Empresa Nacional de Electricidad S.A.\" Toto jméno užívají ve světě dvě společnosti:\n"}
{"id": "366379", "url": "https://cs.wikipedia.org/wiki?curid=366379", "title": "Bell Challenge 2008", "text": "Bell Challenge 2008\n\nTenisový turnaj WTA Bell Challenge 2008 se konal ve dnech 27. - 2. listopadu v kanadském Quebecu v hale na tvrdém povrchu. Odměny činily 175,000 dolarů.\n\n"}
{"id": "366380", "url": "https://cs.wikipedia.org/wiki?curid=366380", "title": "Nadace Divoké husy", "text": "Nadace Divoké husy\n\nNadace Divoké husy je nevládní nezisková organizace, která podporuje projekty v sociální a zdravotní oblasti v České republice i zahraničí. Nadace byla v roce 1997 zřízena jako partnerská organizace holandské nadace Divoké husy ( \"Wilde Ganzen\").\n\n\nV rámci projektu Change the Game nabízejí lektoři Nadace Divoké Husy workshopy pro děti ze základních škol zaměřené na přiblížení životních podmínek v brazilském slumu.\nWebové stránky projektu nabízejí také pravidla několika her dětí ze slumu.\n\nNadace Divoké husy finančně spolupracuje s nizozemskou nadací Wilde Ganzen a organizací ICCO. Je také členem Fóra dárců a FoRS - Českého fóra pro rozvojovou spolupráci. Podílí se také na kampani Česko proti chudobě.\n\n"}
{"id": "366384", "url": "https://cs.wikipedia.org/wiki?curid=366384", "title": "Robertovci", "text": "Robertovci\n\nRobertovci byli franskými předchůdci rodiny, z které se stali Kapetovci. Rodina zahrnovala velké množství forem Robertů včetně Roberta z Wormsu, Roberta z Hesbaye, Roberta Silného a Roberta I. Francouzského. Význačně figurovali mezi karolínskou šlechtou a oženili se do této královské rodiny. Nakonec se ze samotných Robertovců stávali franští králové, jakými byli např. Odo, Robert a Hugo Kapet. Tito Robertovci vládli ve franském království Západní Francie. Hugo Kapet je znám jako „poslední franský král“ a první král Francie. Je zakladatelem Kapetovců, rodiny, která vládla Francii až do Francouzské revoluce.\n\nNejstarší známí Robertovci pocházeli pravděpodobně z hrabství Hesbaye, okolo město Tongeren v dnešní Belgii. Prvním jistým předkem je Robert Silný, pařížský hrabě, pravděpodobně syn Roberta z Wormsu, vnuk Roberta z Hesbaye a synovec Ermengarde z Hesbaye, dcery Ingrama, ženy Ludvíka I. Pobožného. Další příbuzní zahrnují Cancora, zakladatele opatství v Lorschi, jeho sestru Landradu a jejího syna sv. Chrodoganga, arcibiskupa z Mét.\n\nSyny Roberta Silného byli Odo a Robert, oba dva byli králi Západní Francie a vládli během karolínské éry. Dcera Roberta Silného, Richildis, se vdala za hraběte z Troyes. Pod Odem se rodina stala hrabaty z Paříže a pod Robertem „vévody Franků“. Vlastnili velké části starověké Neustrie. Ačkoliv mezi Robertovými syny Hugem Velikým a Ludvíkem IV. pokračovaly hádky, byli usmířeni po vzestupu Lothara. Lothar jmenoval Huga vévodou burgundským a akvitánským, čímž rozšířil robertovská dominia.\n\nKarolínská dynastie přestala Francii vládnout po smrti Ludvíka V. Syn Huga Velikého, Hugo Kapet, byl vybrán za krále Franků. Stal se známým jako první francouzský král. Byl korunován 3. července 987 v Noyonu s plnou podporou císaře Svaté říše římské Oty III. S Hugovou korunovací začala ve Francii nová éra a jeho potomci se po něm nazývají Kapetovci. Vládli Francii do Francouzské revoluce jako Kapetovci, Valois a Bourboni. Vrátili se po roce 1815 a vládli do roku 1848, než byl svržen Ludvík Filip.\n\nNicméně pokračují ve vládě nad Španělskem přes dynastii Bourbon-Anjou.\n\n"}
{"id": "366385", "url": "https://cs.wikipedia.org/wiki?curid=366385", "title": "ROSAT", "text": "ROSAT\n\nROSAT (Röntgen Satellite) byla vesmírná družicová observatoř sledující objekty v rentgenovém oboru záření, která vznikla ve spolupráci Německa, Velké Británie a USA. Postavila ji firma \"Dornier Systems GmbH\" (Německo) a nad rušivou clonu atmosféry byla vynesena raketou Delta v roce 1990. Byla provozována Německým střediskem pro letectví a kosmonautiku DLR ().\n\nHlavním přístrojem byl rentgenový dalekohled s označením XRT ('), v jehož ohniskové rovině pracoval buď proporcionální počítač nebo snímač obrazu s vysokým rozlišením. Kromě toho obsahovala observatoř i širokoúhlou kameru WFC ('). Napájení zabezpečovaly jeden pevný a dva vyklápěcí solární panely. Už během prvního půl roku činnosti při prohlídce celé oblohy družice objevila 80 000 rentgenových zdrojů a 500 zdrojů zářících v oblasti extrémního ultrafialového záření. Po zbytek mise (do roku 1998) sonda prováděla pozorování vybraných rentgenových zdrojů. Celkový počet zdrojů pozorovaných družicí ROSAT přesáhl 120 000.\n\nROSAT je považován za průkopníka rentgenové astronomie. Na jeho práci v roce 1999 navázala další rentgenová observatoř Chandra.\n\nZákladní těleso družicové observatoře mělo rozměry 2,38×2,13×4,50 m, bylo vybaveno dvěma výklopnými a jedním pevným panelem slunečních baterií, dodávajících 1,0 kW (min. 609 W) elektrické energie. Družice byla stabilizována systémem čtyř silových setrvačníků, zaměření kontrolovaly měřící gyroskopy a dva sledovače hvězd s přesností ±1,7\".\n\nDružice byla vybavena dvěma přístroji, umožňujícími pozorovat oblohu v oblasti rentgenového a extrémního ultrafialového záření:\n\nV ohniskové rovině dalekohledu XRT byly umístěny na otočném karuselu:\n\n"}
{"id": "366388", "url": "https://cs.wikipedia.org/wiki?curid=366388", "title": "Stanisław Przybyszewski", "text": "Stanisław Przybyszewski\n\nStanisław Feliks Przybyszewski (7. květen 1868, Łojewo (Inowrocław), Prusko (dnes Polsko) – 23. listopad 1927, Jaronty (Inowrocław), Polsko) byl polský dekadentní a expresionistický spisovatel, dramatik a básník, člen hnutí \"Mladé Polsko\". Svá díla psal německy i polsky.\n\nStanisław Feliks Przybyszewski byl synem učitele. Byl problémovým studentem střední školy, vystřídal několik škol a nakonec maturoval v roce 1889 na německém gymnáziu v Toruni. Poté odešel do Berlína, kde studoval nejprve architekturu a později lékařství. Zde se seznámil s filosofií Friedricha Nietzscheho a se satanismem. Rovněž se aktivně účastnil berlínského bohémského života. V této době k jeho přátelům patřili například Edvard Munch, Richard Dehmel a August Strindberg, se kterými se setkával ve vinárně \"Zum schwarzen Ferkel\" (\"U černého selete\" na bulváru Unter den Linden). V roce 1892 byl redaktorem berlínského polsky psaného socialistického týdeníku \"Gazeta Robotnicza\". V roce 1895 byl spoluzakladatelem časopisu \"Pan\" a publikoval též v časopisu \"Die Fackel\", který vydával Karl Kraus .\n\nV Berlíně žil se svou družkou Marthou Förder, se kterou měl tři děti (třetí až v době, kdy už byl ženat). 18. dubna 1893 se oženil s norskou pianistkou a spisovatelkou Dagny Juel a v letech 1894-1898 žil střídavě v Berlíně a v rodném městě své ženy Kongsvinger v Norsku. Měli spolu dvě děti: syna Zenona (nar. 28. září 1895) a dceru Ivu (nar. 3. října 1897).\n\nV roce 1896 byl zatčen pro podezření z vraždy své družky Marthy Förder. Po zjištění, že spáchala sebevraždu otravou oxidem uhelnatým, byl propuštěn. Jejich tři děti byly umístěny do různých sirotčinců.\n\nNa podzim 1898 se manželé Przybyszewští přestěhovali do Krakova, kde se Stanisław Przybyszewski stal záhy vedoucí osobností místní skupiny mladých pokrokových umělců \"Mladé Polsko\" (Młoda Polska) a pracoval jako redaktor časopisu \"Życie\", který byl jejich platformou. Vydávání časopisu bylo ale dalšího roku zastaveno pro problémy s cenzurou a problémy finanční.\n\nPři návštěvě u básníka a dramatika Jana Kasprowicze ve Lvově se zamiloval do jeho ženy Jadwigy. Ta opustila manžela a dcery a v roce 1899 spolu odešli do Varšavy. Dagny Juel Przybyszewska odjela v roce 1900 do Paříže a v roce 1901 byla zastřelena svým milencem v Tbilisi. Przybyszewski měl dále vztah s malířkou Anielou Pająkównou, se kterou měl dceru Stanisławu Przybyszewskou (1901-1935), pozdější spisovatelku a dramatičku, autorku známé divadelní hry \"Případ Danton\".\n\nV roce 1905 Stanisław Przybyszewski a Jadwiga Gąsowska přesídlili do Toruně, kde se Przybyszewski léčil z alkoholismu (bojoval s ním celý zbytek života). Dne 11. dubna 1905 se vzali. V roce 1906 odcestovali do Mnichova. Tato cesta byla zpočátku hrazena z prodeje rukopisu divadelní hry \"Śluby\" (Sňatky). Během první světové války ale vydávání jeho děl vázlo a Przybyszewski se proto uchyloval k psaní účelových politických brožur. V letech 1917-1918 spolupracoval s expresionistickým časopisem \"Zdrój\", který vycházel v Poznani. Po skončení války žil krátce v Československu. Do Polska se vrátil v roce 1919. Pokoušel se pracovat jako ředitel divadla v Poznani. Jako autor německých válečných brožur byl ale odmítnut. Pracoval jako překladatel z němčiny pro polskou poštu, od roku 1920 pan v Gdaňsku, kde měl též polské knihkupectví a pomáhal se založením polského gymnázia. Poté se pokoušel zakotvit v Toruni, Zakopaném a Bydhošti. Od roku 1924 pracoval pro prezidentskou kancelář ve Varšavě. Obdržel vyznamenání Krzyż Oficerski Řádu Polonia Restituta (Order Odrodzenia Polski) a byl komturem tohoto řádu. \n\nAčkoli ve svých předcházejících dílech odmítal křesťanství a v některých spisech se dokonce hlásil k satanismu, v říjnu 1926 se opět přihlásil ke katolické církvi a vyjádřil lítost nad svým dosavadním životem. V roce 1927 se vrátil do rodného kraje, kde záhy zemřel.\n\n\nJeho díla byla často překládána do češtiny. Měl vliv např. na Stanislava Kostku Neumanna, jeho obdivovatelem byl F. X. Šalda.\n\nZaloženo především na článku v anglické wikipedii s přihlédnutím k článku polskému a německému a dalším zdrojům.\n\n\n\n"}
{"id": "366389", "url": "https://cs.wikipedia.org/wiki?curid=366389", "title": "U.S. Bank Tower", "text": "U.S. Bank Tower\n\nU. S. Bank Tower, dříve Library Tower, postavený jako First Interstate World Center, je mrakodrap nacházející se na 633 West Fifth Street v downtown Los Angeles. Je šestnáctou nejvyšší budovou ve Spojených státech, 3. nejvyšším severoamerickým mrakodrapem západně od řeky Mississippi, 3. nejvyšší budovou v Kalifornii a do roku 2010 byla nejvyšší budovou s helipadem na svém vrcholu.\n\nS výškou 310,3 m byl v prosinci 2009 39. nejvyšší budovou na světě. Do dostavby Tchaj-pej 101 byl také nejvyšší budovou v seismicky aktivní oblasti; jeho konstrukce byla navržena s odolností proti zemětřesení až do síly 8,3 Richterovy stupnice. U.S. Bank Tower má 73 nadzemních podlaží a dvě podzemní, kde jsou umístěna parkoviště. Stavba začala v roce 1987, dokončena byla o dva roky později. Budovu navrhl Henry N. Cobb z firmy Pei Cobb Freed & Partners. Stavbu zajišťovala společnost CBM Engineers Inc. a náklady činily 350 milionů dolarů. Hlavními nájemci prostor jsou White & Case a US Bank.\n\nU.S. Bank Tower je druhá nejvyšší budova hry . Nachází se v Los Santos a na jejím vrcholu po dokončení hry parkuje vrtulník.\n\nBudova má na vrcholku skleněnou část která může barevně svítit:\nPlánuje se výstavba restaurace a vyhlídkove části mezi 69-71 poschodím budovy a bude obsahovat vstup pro turisty cena bude 25 dollarů\n\n\n"}
{"id": "366395", "url": "https://cs.wikipedia.org/wiki?curid=366395", "title": "Iveta Halbichová", "text": "Iveta Halbichová\n\nIveta Halbichová (* 19. prosince 1989) je česká volejbalistka.\n\n\n\n"}
{"id": "366398", "url": "https://cs.wikipedia.org/wiki?curid=366398", "title": "Bedřich ze Schwarzenbergu (vojevůdce)", "text": "Bedřich ze Schwarzenbergu (vojevůdce)\n\nKníže Bedřich Karel ze Schwarzenbergu (německy \"Friedrich Karl Fürst zu Schwarzenberg\", 30. září 1800, Vídeň – 6. března 1870, Vídeň) celým jménem \"Friedrich Karl Johan Nepomuk Joseph\", byl vojevůdce a zanechal po sobě obsáhlé zápisky o svém dobrodružném životě.\n\nNarodil se jako nejstarší syn Karla I. Filipa ze Schwarzenbergu. Na podzim roku 1816 nastoupil jako kadet ke schwarzenberským hulánům. V roce 1818 byl povýšen na nadporučíka. V roce 1820 se účastnil ve válce proti Neapoli. V prosinci roku 1830 navštívil svého bratra Karla a přenechal mu knížecí hodnost a starost o rodový majetek. Ve stejném roce se zúčastnil tažení Francouzů proti Alžíru. Po návratu do Vídně sepsal roku 1834 zážitky z tohoto tažení. Roku 1846 se účastnil jako rakouský důstojník války v Haliči. V roce 1848 se účastnil potlačení povstání v Itálii a Uhersku. V roce 1851 byl povýšen do hodnosti generálmajora. Jako válečník na volné noze se účastnil karlistických válek ve Španělsku.\n\nZískal přízvisko „poslední lancknecht“.\n\n"}
{"id": "366399", "url": "https://cs.wikipedia.org/wiki?curid=366399", "title": "Kajetán Matoušek", "text": "Kajetán Matoušek\n\nKajetán Matoušek (7. srpna 1910 Praha – 21. října 1994 Praha) byl český římskokatolický duchovní a světící biskup pražský.\n\nNa kněze byl vysvěcen 22. prosince 1934. V situaci, kdy komunistická vláda v Československu stupňovala pronásledování katolické církve a postupně začalo docházet k persekuci špiček katolické církve v Československu, byl na základě tzv. mexických fakult jako jeden z prvních tajně jmenován dne 29. srpna 1949 světícím biskupem pražským a titulárním biskupem serigenským. Biskupské svěcení proběhlo 17. září 1949 v Praze.\n\nJako jeden z mála směl jakožto duchovní v tehdejším komunistickém Československu působit. Nejspíš i vzhledem k tomu, že se podařilo skutečnost jeho biskupského svěcení utajit, se vyhnul internaci. Až do roku 1989 tak zůstal farářem na Novém Městě pražském, kde tak v naprosté tichosti vysvětil tajně celou řadu kněží včetně Antonína Lišky, kterému po nějaké době udělil také biskupské svěcení.\n\nTzv. státní souhlas k výkonu biskupské funkce však dostal až v době uvolnění poměrů v období pražského jara, dne 26. července 1968. Už 9. května 1968 byl na konferenci České katolické charity zvolen jejím novým předsedou. Jeho činnost biskupa však trvala jen krátce, neboť byla přerušena událostmi po vpádu sovětských vojsk do Československa v srpnu 1968. V této době, až do své smrti žil a působil ve farnosti u kostela sv. Vojtěcha v Praze za Národním divadlem. Posledním jeho veřejným vystoupením v době normalizace byla účast na oslavách tisícího výročí (1970) první písemné zmínky o obci Kunice a založení tamního kostela a sv. Maří Magdalény.\nVykonávat činnost biskupa mu bylo opět umožněno až 19. května 1988. Na funkci světícího biskupa rezignoval 5. června 1992 a dne 21. října 1994 zemřel (některé zdroje uvádí jako datum úmrtí 19. října 1994). Byl členem Českého velkopřevorství Řádu sv. Lazara.\n\n"}
{"id": "366400", "url": "https://cs.wikipedia.org/wiki?curid=366400", "title": "Uzbecká hymna", "text": "Uzbecká hymna\n\nHymna Uzbekistánu () vstoupila v platnost v rámci Uzbecké SSR. Po obnovení nezávislosti v roce 1991, chyběla(?) slova dřívější hymny Uzbecké SSR od Abdulla Aripova, které roku 1992 napsal Mutal Burhanow. Stejnou hudbu měla i hymna Uzbecké sovětské socialistické republiky.\n\nSlunečná a svobodná země,\n\nprosperita a spása,\n\nVítejte přátelé!\n\nNechť je s námi navždy věda a tvořivost,\n\nSláva světu!\n\nUzbecká zlatá údolí,\n\nJe s vámi odvážný duch předků!\n\nKdyž zmizela velká moc lidí,\n\nNaše země obdivovala svět!\n\nVíra každého Uzbeka je zdarma,\n\nMladá generace je skvělý nástupce!\n\nPochodeň nezávislosti, mírová stráž,\n\nČestná vlast, nechť prosperuje navždy!\n\nUzbecká zlatá údolí,\n\nJe s vámi odvážný duch předků!\n\nKdyž zmizela velká moc lidí,\n\nNaše země obdivovala svět!\n\nСерқуёш ҳур улкам, элга бахт, нажот,\nСен ўзинг дўстларга йўлдош, меҳрибон!\nЯшнагай то абад илму фан, ижод,\nШуҳратинг порласин токи бор жахон!\n\nОлтин бу водийлар — жон Ўзбекистон,\nАждодлар мардона руҳи сенга ёр!\nУлуғ халқ қудрати жўш урган замон,\nОламни маҳлиё айлаган диёр!\n\nБағри кенг ўзбекнинг ўчмас иймони,\nЭркин, ёш авлодлар сенга зўр қанот!\nИстиқлол машъали, тинчлик посбони,\nҲақсевар, она юрт, мангу бўл обод!\n\nОлтин бу водийлар — жон Ўзбекистон,\nАждодлар мардона руҳи сенга ёр!\nУлуғ халқ қудрати жўш урган замон,\nОламни маҳлиё айлаган диёр!\n\nSerquyosh, hur o‘lkam, elga baxt, najot,\n\nSen o‘zing do‘stlarga yo‘ldosh, mehribon!\n\nYashnagay to abad ilmu fan, ijod,\n\nShuhrating porlasin toki bor jahon!\nOltin bu vodiylar - jon O‘zbekiston,\n\nAjdodlar mardona ruhi senga yor!\n\nUlug‘ xalq qudrati jo‘sh urgan zamon,\n\nOlamni mahliyo aylagan diyor!\nBag‘ri keng o‘zbekning o‘chmas iymoni,\n\nErkin, yosh avlodlar senga zo‘r qanot!\n\nIstiqlol mash’ali, tinchlik posboni,\n\nHaqsevar, ona yurt, mangu bo‘l obod!\nOltin bu vodiylar - jon O‘zbekiston,\n\nAjdodlar mardona ruhi senga yor!\n\nUlug‘ xalq qudrati jo‘sh urgan zamon,\n\nOlamni mahliyo aylagan diyor!\n\n"}
{"id": "366405", "url": "https://cs.wikipedia.org/wiki?curid=366405", "title": "Břehule konžská", "text": "Břehule konžská\n\nBřehule konžská (\"Riparia congica\") je létavý pták z řádu pěvců. Vyskytuje se v Africe, zejména podél řeky Kongo a jejího přítoku, řeky Ubangi. V rámci svého areálu rozšíření jde o poměrně početný druh. Typickým biotopem jsou kolmé písčité břehy řek, do kterých si vyhrabává své hnízdní nory. Není tažná. Hnízdí v koloniích v únoru a březnu. Každý pár si hrabe svou samostatnou noru. Hnízdo je umístěno na konci nory. O její hnízdní biologii toho není příliš mnoho známo, nicméně předpokládá se, že je podobná v Česku hnízdící břehuli říční (Riparia riparia).\n\n"}
{"id": "366406", "url": "https://cs.wikipedia.org/wiki?curid=366406", "title": "Břehule hnědohrdlá", "text": "Břehule hnědohrdlá\n\nBřehule hnědohrdlá (\"Riparia paludicola\") je pták rozšířený na převážné většině afrického kontinentu, v Indii a v ostatních částech jižní Asie. Jedná se o částečně tažný druh – některé populace podnikají sezónní přelety, jiné jsou víceméně stálé. Je silně vázána na vodu.\n\nJde o koloniální druh, hnízdící v norách vyhrabávaných v kolmých písčitých říčních březích. Nory dosahují většinou 30 až 60 cm délky. Vlastní hnízdo je umístěno na konci nory – je poměrně nepořádným shlukem trav a per. Břehule hnědohrdlá klade většinou dvě až čtyři vejce, která inkubují oba rodiče.\n\n"}
{"id": "366407", "url": "https://cs.wikipedia.org/wiki?curid=366407", "title": "Břehule africká", "text": "Břehule africká\n\nBřehule africká (\"Riparia cincta\") je největším druhem rodu břehule (Riparia). Na rozdíl od ostatních druhů rodu není koloniálně žijící. Hnízdí však rovněž v norách, cca 60–90 cm dlouhých. Je cca 15–17 cm dlouhá, shora hnědá, s bílým proužkem přes oko. Spodina těla je bílá, s hnědým páskem před hruď. Od naší břehule říční se odlišuje čtvercovitým ocasem. Většinou navíc nebývá viděna ve větších hejnech.\n\n"}
{"id": "366409", "url": "https://cs.wikipedia.org/wiki?curid=366409", "title": "Nosní dutina", "text": "Nosní dutina\n\nNosní dutina je objemný, vzduchem vyplněný prostor nad a za nosem uprostřed tváře. Je to spojená dutina zevního nosu a kostěné dutiny nosní. Je úplně rozdělená přepážkou nosní na pravou a levou část. Rozlišujeme:\n\nNosní dutina upravuje vzduch před jeho vstupem do dalších částí dýchacího ústrojí. Přibližuje jeho teplotu tělesné teplotě jeho ohřátím či ochlazením a zvlhčuje ho. Zachycuje prach a další částice. Řasinky dýchacího epitelu posouvají hmotu zachycující částice směrem k hltanu, kde je polknuta.\n"}
{"id": "366410", "url": "https://cs.wikipedia.org/wiki?curid=366410", "title": "Angiom", "text": "Angiom\n\nAngiom je benigní (nezhoubný) nádor, který je tvořen nově vytvořenými malými krevními cévami nebo mízními cévami.\n\nRozpoznání angiomu bývá velmi složité. Angiom se objevuje na povrchu kůže a to kdekoliv na těle. Lehce se dá tento příznak zaměnit s příznaky jiných onemocnění - např. cirhóza. Protože je angiom benigní nádor, nechává se většinou odstraňovat jen z kosmetických důvodů.\n\nAngiom můžeme rozdělit podle toho z jakých novotvarů nádor vzniká.\n\n"}
{"id": "366412", "url": "https://cs.wikipedia.org/wiki?curid=366412", "title": "Václav Týfa", "text": "Václav Týfa\n\nVáclav Týfa (* 4. března 1943, Kladno) je český trumpetista.\n\nPo 4 letech na konzervatoři v různých tanečních orchestrech, v letech 1962-1970 působil v Orchestru Karla Vlacha, poté působil 15 let v doprovodné kapele zpěváka Karla Gotta, což byl Orchestr Ladislava Štaidla, souběžně s tím na počátku 70. let hrál i Tanečním orchestru Československého rozhlasu (TOČR), později v Orchestru Československé televize.\n\nBěhem svého života nahrál mnoho nahrávek klasického i populárního repertoáru. 9. září 2014 obdržel Cenu města Kladna.\n\n"}
{"id": "366413", "url": "https://cs.wikipedia.org/wiki?curid=366413", "title": "Drahomír Kolder", "text": "Drahomír Kolder\n\nDrahomír Kolder (29. prosince 1925 Ostrava – 20. srpna 1972 Praha) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace. Působil i jako ministr vlády ČSSR. Jde o jednu z hlavních postav kolaboračního promoskevského proudu v KSČ během pražského jara v roce 1968.\n\nZastával četné stranické posty. XI. sjezd KSČ ho zvolil za kandidáta Ústředního výboru Komunistické strany Československa. Plným členem ÚV KSČ se stal převodem k 22. červnu 1961. XII. sjezd KSČ, XIII. sjezd KSČ a XIV. sjezd KSČ ho ve funkci potvrdil. V letech 1954–1958 byl vedoucím oddělení ÚV KSČ, v letech 1958–1962 vedoucím tajemníkem Krajského výboru KSČ v Ostravě. V období červen 1961 – prosinec 1962 byl kandidátem na členství v politickém byru ÚV KSČ. Členem politbyra se stal v prosinci 1962 a post zastával až do srpna 1968. V období červen 1966 – srpen 1968 byl navíc členem sekretariátu ÚV KSČ a ve stejném období i tajemníkem ÚV KSČ.\n\nV roce 1962 stanul v čele stranické komise (takzvaná Kolderova komise), která se zabývala rehabilitacemi lidí stíhaných během stalinských čistek v 50. letech. Její činnost se ovšem týkala pouze pronásledovaných členů KSČ. Umožnila nicméně soudní rehabilitaci více než 400 osob, včetně lidí odsouzených v 50. letech v rámci procesu s Rudolfem Slánským. Výsledky Kolderovy komise publikované roku 1963 měly i personální dopady. Z funkcí odešli četní představitelé KSČ z 50. let (Karol Bacílek nebo Bruno Köhler) a v KSČ se uvolnil prostor pro mladší, reformně orientované a méně dogmatické politiky.\n\nDlouhodobě zasedal v nejvyšších zákonodárných sborech. Ve volbách roku 1960 byl zvolen za KSČ do Národního shromáždění ČSSR za Severomoravský kraj. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se profesně uvádí jako tajemník ÚV KSČ z obvodu Havířov.\n\nNa XIII. sjezdu KSČ v roce 1966 patřil společně s pozdějšími politiky pražského jara (Alexander Dubček, Josef Smrkovský) k reformnímu křídlu, které kritizovalo ekonomické a politické rysy vlády Antonína Novotného. V prosinci 1967 pak během klíčového zasedání předsednictva ÚV KSČ podpořil odchod Novotného z postu prvního tajemníka KSČ.\nBěhem pražského jara v roce 1968 se ovšem profiloval jako výrazný protireformně zaměřený politik. Zpočátku roku 1968 takticky spolupracoval s reformátory, ale později patřil do úzké skupiny konzervativních, protireformních funkcionářů KSČ, kteří vytvořili tzv. zvací dopis, jenž předcházel Invazi vojsk Varšavské smlouvy do Československa. Patřil do okruhu prosovětské kolaborační levice, která se podle původního plánu měla hned 21. srpna ujmout moci coby dělnicko-rolnická vláda. Plán ovšem nevyšel, protože ÚV KSČ se postavilo proti okupaci a kolaborační frakci izolovalo. Drahomír Kolder a Vasil Biľak byli jediní členové předsednictva ÚV KSČ, kteří nehlasovali pro rezoluci ÚV KSČ, jež odsuzovala vpád vojsk do ČSSR.\n\nBezprostředně po invazi sice byl jako představitel kolaborační prosovětské skupiny odstaven ze stranických funkcí Vysočanským sjezdem KSČ, ale s nástupem normalizace jeho politická kariéra pokračovala. I když sovětské vedení pochopilo, že nemůže úspěch své strategie založit na otevřených kolaborantech jeho typu. Zastával pak tedy středně významné posty na stranických a vládních úrovních. Od září 1969 do května 1971 byl členem byra ÚV KSČ pro řízení stranické práce v českých zemích. Zastával i vládní posty. V třetí vládě Oldřicha Černíka a v následující první vládě Lubomíra Štrougala i druhé vládě Lubomíra Štrougala byl v letech 1969–1972 ministrem s funkcí předsedy Výboru lidové kontroly.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Havířov). Mandát získal i ve volbách roku 1971 a v parlamentu setrval do své smrti roku 1972. Jako náhradník pak místo něj nastoupil Miroslav Čapka. Při oficiální posmrtné vzpomínce během zasedání Federálního shromáždění bylo konstatováno, že „v krizovém období let 1968 a 1969 se významně podílel na porážce pravicových sil“. \"In memoriam\" mu byl udělen Řád republiky.\n\n"}
{"id": "366417", "url": "https://cs.wikipedia.org/wiki?curid=366417", "title": "Sedielko", "text": "Sedielko\n\nSedielko (2376 m) je nejvýše položené turisticky přístupné sedlo ve Vysokých Tatrách. Sedielko leží v hlavním hřebeni Vysokých Tater mezi Širokou vežou (2462 m) a Malým Ľadovým štítem (2603 m). Spojuje Zadnou Javorovou dolinu na západě s Malou Studenou dolinou na východě.\n\nSedlem Sedielko prochází zelená turistická trasa. Přístup je možný z obou stran:\nPřechod hlavního hřebene Vysokých Tater přes sedlo Sedielko je turisticky i časově náročný. V horní části Zadné Javorové doliny byla ještě v roce 2008 mírně ztížená orientace ve skalnatém terénu. Pokud v oblasti Sedielka napadne sníh, je lepší považovat tuto cestu za uzavřenou, protože se stává krajně nebezpečnou. I za normálních podmínek je třeba dbát zvýšené opatrnosti, protože dochází k uvolňování sutí a může dojít k úrazu padajícími kameny. Za nejistého počasí je třeba vyrážet na trasu velmi brzy, protože v oblasti sedla neexistuje vhodný úkryt před bouřkou.\n"}
{"id": "366419", "url": "https://cs.wikipedia.org/wiki?curid=366419", "title": "Perimetr", "text": "Perimetr\n\nSlovo perimetr pochází z řeckých slov \"peri\" (kolem, okolo) a řeckého \"metron\" (rozměr, měřidlo). \nVýznam může být:\n\n\n\n\n\n"}
{"id": "366421", "url": "https://cs.wikipedia.org/wiki?curid=366421", "title": "Borovička (nápoj)", "text": "Borovička (nápoj)\n\nBorovička (od \"borievka\" – slovensky \"jalovec\") je alkoholický destilát někdy označovaný jako slovenský národní alkoholický nápoj. V Česku se podobný alkoholický nápoj nazývá také jalovcová. Má chuť a aroma po jalovčinkách, plodech jalovce (rod \"Juniperus\", slovensky \"borievka\"), z nichž se vyrábí (podobně jako například gin). Nápodobou pravé borovičky je líh, do něhož se přidá jalovcová silice (běžně nesprávně nazývaná jalovcový olej).\n\nPatří do skupiny ovocných destilátů. Má osvěžující účinky, obsažený jalovec údajně podporuje látkovou přeměnu.\n\nV rámci Evropské unie jsou do této kategorie zařazeny jalovcové destiláty chráněné obchodními značkami \"Spišská borovička\", \"Slovenská borovička, Juniperus\", \"Inovecká borovička\" a \"Liptovská borovička\". Prodávat ovocné destiláty pod těmito názvy je možné pouze u nápojů vyrobených na Slovensku. \n\nOproti rozšířené domněnce slovo „borovička“ nepochází od slova \"borovice\", ale ze slovenského „borievka“, česky jalovec.\n"}
