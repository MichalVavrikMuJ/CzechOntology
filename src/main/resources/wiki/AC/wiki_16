{"id": "238296", "url": "https://cs.wikipedia.org/wiki?curid=238296", "title": "Samuel Slovák", "text": "Samuel Slovák\n\nSamuel Slovák (* 17. října 1975 Nitra) je bývalý slovenský fotbalista, který ukončil aktivní hráčskou kariéru v klubu ŠK Slovan Bratislava, poté působil u A-mužstva Slovanu jako hlavní trenér (v letech 2012–2013). Od června do prosince 2014 byl trenérem českého klubu FC Slovan Liberec. 1. července 2017 se stal trenérem slovenských mládežnických reprezentací U16 a U17. Zároveň zůstal ve funkci hlavního koordinátora Slovenského fotbalového svazu, jejíž náplní byla práce s mládeží.\n\nSlovák působil v klubech Plastika Nitra, Slovan Bratislava, CD Tenerife, FC Slovan Liberec a 1. FC Norimberk. V říjnu 2005 se dohodl na rozvázání smlouvy s německým 1. FC Norimberk a v lednu 2006 podepsal smlouvu na 2,5 roku v klubu ŠK Slovan Bratislava. Po zápase s Artmédií Petržalka se zranil, což ho vyřadilo na dva až tři týdny. Byl záložníkem a lídrem svého klubu. Aktivní kariéru ukončil v září 2010 kvůli přetrvávajícím zdravotním problémům s kolenem.\n\nSamuel Slovák odehrál v letech 1996–2007 v A-mužstvu Slovenska 20 zápasů, gól nevstřelil. Debutoval 22. září 1996 v kvalifikačním domácím utkání s Maltou (výhra 6:0).\n\nPoslední zápas (v roce 2007) odehrál po dvouleté odmlce. Nezúčastnil se žádného významného šampionátu.\n\nOd začátku roku 2011 působil jako trenér juniorského týmu Slovanu Bratislava a od 3. srpna 2012 jako trenér A-týmu, když přebral funkci po Vladimíru Weissovi. V sezóně 2012/13 dovedl Slovan Bratislava k zisku „double“, tzn. ligový titul a triumf v domácím poháru.\n\nZačátek sezóny 2013/14 Slovanu nevyšel, v prvním kole Corgoň ligy remizoval 1:1 s DAC 1904 Dunajská Streda, poté vypadl ve 2. předkole Ligy mistrů 2013/14 s bulharským šampionem PFK Ludogorec Razgrad (výhra 2:1 doma a prohra 0:3 venku) a ve 2. ligovém kole podlehl Trenčínu 2:4. Ihned po tomto utkání 28. července 2013 byl Samuel Slovák odvolán z trenérské funkce Slovanu Bratislava.\n\n16. června 2014 byl jmenován hlavním trenérem klubu FC Slovan Liberec. Soutěžní premiéru zažil ve 2. předkole Evropské ligy UEFA 2014/15 proti MFK Košice (výhra 1:0), jeho tým si poradil i v domácí odvetě 24. července a po výsledku 3:0 postoupil do 3. předkola proti rumunskému celku FC Astra Giurgiu, se kterým vypadl. 2. prosince 2014 po skončení podzimní části sezóny 2014/15 na lavičce Slovanu společně s asistentem Jozefem Valachovičem skončil, v 1. české lize nasbíral během 16 kol 2 výhry, 9 remíz a 5 porážek (= zisk 15 bodů), což znamenalo přezimování Liberce na sestupové 15. příčce tabulky.\n\n1. července 2017 se stal trenérem slovenských mládežnických reprezentací U16 a U17. Zároveň zůstal ve funkci hlavního koordinátora Slovenského fotbalového svazu, jejíž náplní byla práce s mládeží.\n\nJe synem herce Mariána Slováka a herečky Evy Matejkové, jeho mladší bratr Stano Slovák a mladší sestra Svetlana Janotová, rozená Slováková, jsou také herci, jeho dědeček byl dirigent Ladislav Slovák, jeho teta je herečka Kamila Magálová a jeho švagrová je herečka Markéta Sedláčková.\n\nJe ženatý, s manželkou mají čtyři děti.\n\n"}
{"id": "238299", "url": "https://cs.wikipedia.org/wiki?curid=238299", "title": "Vyšné Temnosmrečinské pleso", "text": "Vyšné Temnosmrečinské pleso\n\nVyšné Temnosmrečinské pleso (také nazývané \"Vyšné Temnosmrečianske pleso\") je ledovcové jezero ve skupině Temnosmrečinských ples v Temnosmrečinské dolině, jež je horní větví Kôprové doliny ve Vysokých Tatrách na Slovensku. Má rozlohu 5,5625 ha a je 408 m dlouhé a 195 m široké. Dosahuje maximální hloubky 20,0 m a objem vody v něm činí 414 712 m³. Leží v nadmořské výšce 1725 m.\n\nNa severu ze zvedá hřeben, kterým prochází státní hranice mezi Slovenskem a Polskem. V hraničním hřebení se tyčí Hrubý štít a dále na východ je pak význačné sedlo Chalubinského vrata přístupné po turistické značce pouze z polské strany. Na východě se dolina pomalu zvedá, pokračuje Piargovou dolinkou až k hřebeni mezi Čubrinou a Kôprovským štítem, který dolinu odděluje od Hincové kotliny. Na jihu dolinu ohraničuje Prostredný chrbát, za kterým je schovaná Hlinska dolina. Na západ dolina klesá dalším prahem.\n\nPleso nemá pravidelný povrchový přítok. Na západ z něj odtéká Temnosmrečinský potok do Nižného Temnosmrečianského plesa. Rozměry jezera v průběhu času zachycuje tabulka:\nPleso není veřejnosti přístupné. Dolní část doliny je přístupná v období od 16. června do 31. října.\nVrátit se je možné pouze stejnou cestou, pokračovat k plesu a do sedla Chalubinské vrata a dál do Polska není možné, turistický chodník byl zrušen.\n\n\n"}
{"id": "238300", "url": "https://cs.wikipedia.org/wiki?curid=238300", "title": "Žlučovod", "text": "Žlučovod\n\nŽlučovod je trubicovitý útvar v játrech, kterým protéká žluč vytvořená jaterními buňkami.\n\nV místě styku jaterních buněk vznikají trubicovité prostory, označované jako žlučové kanálky. Ty se spojují v oblasti Disseho prostoru a vytvářejí síť intralobulárních žlučovodů (Heringových kanálků). Po krátkém úseku se spojují, překračují hranici lalůčku a vytvářejí interlobulární žlučovody. Tyto vývody se postupně slévají, vytvářejí síť, která na konec splývá ve společný výstup žluči z jater zvaný ductus hepaticus communis. Tento společný vývod dále přijímá ductus cysticus, vedoucí od žlučového měchýře, a jako ductus choledochus pokračuje dále do dvanáctníku.\n"}
{"id": "238303", "url": "https://cs.wikipedia.org/wiki?curid=238303", "title": "Kyselovice", "text": "Kyselovice\n\nObec Kyselovice se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1078.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV obci funguje sbor dobrovolných hasičů. Každý rok se v místní hospodě koná valné shromáždění SDH.\n\n"}
{"id": "238314", "url": "https://cs.wikipedia.org/wiki?curid=238314", "title": "Šima (provincie)", "text": "Šima (provincie)\n\nProvincie Šima (: 志摩国; \"Šima no kuni\") nazývaná také Šišú (志州) byla stará japonská provincie ležící na poloostrově v jihovýchodní části dnešní prefektury Mie. Šima byla součástí regionu Tókaidó a sousedila s provincií Ise. Byla rovněž nejmenší japonskou provincií. \n\nŠima byla prosperující rybářskou oblastí a během období Nara byli místní guvernéři odpovědní za každoroční dary ryb císaři. Hlavním městem provincie byla Toba, ačkoliv během období Sengoku malou Šimu většinou ovládali daimjóové z větší provincie Ise.\n"}
{"id": "238315", "url": "https://cs.wikipedia.org/wiki?curid=238315", "title": "Ľuboš Kamenár", "text": "Ľuboš Kamenár\n\nĽuboš Kamenár (* 17. června 1987, Trnava) je slovenský fotbalový brankář a bývalý reprezentant, od července 2017 hráč klubu Vasas SC.\nMimo Slovensko působil na klubové úrovni ve Francii, Turecku, České republice, Skotsku, Maďarsku a Polsku.\n\nJe talentovaným odchovancem Spartaku Trnava, jako hráč má za sebou 25 mezistátních zápasů v dorosteneckém drese Slovenska. Smlouvu s Artmedií měl původně na tři roky. Brankářskou jedničkou Artmedie se stal v sezóně 2007/08, kdy se vypracoval po boku zkušeného Juraje Čobeje. V roce 2009 odešel do zahraničí, působil ve Francii, Turecku, České republice a Skotsku.\n\nV sezóně 2012/13 vyhrál s maďarským týmem Győri ETO ligový titul, celkem čtvrtý v historii klubu a první po 30 letech. S klubem se představil v Evropské lize UEFA 2014/15. Ve úvodním domácím utkání 2. předkola 17. července 2014 inkasoval tři góly od švédského týmu IFK Göteborg, Győr prohrál 0:3.\n\nV červenci 2015 se vrátil na Slovensko a podepsal jako volný hráč roční smlouvu s klubem FC Spartak Trnava. Po roce mu vypršela smlouva a Kamenár podepsal kontrakt do roku 2018 s polským klubem Śląsk Wrocław ze Slezska.\n\nV červenci 2017 se dohodl na tříletém kontraktu s maďarským klubem Vasas SC z Budapešti.\n\nV reprezentačním A-týmu Slovenska debutoval 11. 10. 2008 v kvalifikačním utkání v Serravalle proti San Marinu (výhra 3:1). Druhý a poslední zápas ve slovenském národním týmu odchytal 17. 11. 2009 v Žilině proti Chile (přátelsky, prohra 1:2).\n\n"}
{"id": "238317", "url": "https://cs.wikipedia.org/wiki?curid=238317", "title": "Maják na vrcholu", "text": "Maják na vrcholu\n\nMaják na vrcholu ( – odtud zkratka TSL) je organizace založená Markem L. Prophetem a později vedená jeho ženou Elizabeth Clare Prophetovou. Oba se považují za posly Vznešených Mistrů a organizace věří, že učení, které předávají Vznešení Mistři svým poslům, je poselství určené celému lidstvu.\n\nBěhem let se organizace rozvinula do čtyř základních odvětví:\n\n\n\n\n\nCírkev univerzální a vítězná\nVznešení Mistři\nMark L. Prophet\nElizabeth Clare Prophet\n\n"}
{"id": "238322", "url": "https://cs.wikipedia.org/wiki?curid=238322", "title": "San Juan (přítok Colorada)", "text": "San Juan (přítok Colorada)\n\nSan Juan ( ) je řeka ve státech Utah, Colorado a Nové Mexiko na západě USA. Je 460 km dlouhá. Povodí má rozlohu 66 800 km².\n\nPramení v pohoří San Juan v soustavě Skalnatých hor. Je levým přítokem Colorada.\n\nVe velmi suchých letech řeka vysychá.\n\nVyužívá se na zavlažování.\n\n"}
{"id": "238327", "url": "https://cs.wikipedia.org/wiki?curid=238327", "title": "Habeas corpus", "text": "Habeas corpus\n\nHabeas corpus je v angloamerické právní oblasti listina se soudním rozkazem (), vydaná soudcem nebo soudem ve jménu panovníka. Nařizuje předvedení určité osoby před soud za účelem, který je ve writu uveden.\n\nHabeas corpus ad subjiciendum (dále jen habeas corpus) je plné jméno nejznámějšího z takových writů; nařizuje se v něm vězniteli (původně většinou šerifovi nebo nižšímu soudu), aby předvedl vězněnou osobu před soud za účelem vyšetření a rozhodnutí, zda je vězněna právem. Pokud soudce rozhodne, že neexistují evidentní důkazy (), které by věznění ospravedlňovaly, vězeň odejde od soudu jako svobodný člověk. Doručení žádosti () o habeas corpus soudci (vyššího soudu) je tedy postup, kterým se nespravedlivě vězněná osoba může dovolat nestranného soudce.\n\nAnglosaští juristé jsou na habeas corpus jako na procesní záruku osobních svobod velmi hrdí a staví ho po bok práva na to být souzen před porotou. Nazývají ho \"velikým writem\" () a tvrdí, že historicky daleko předešel podobné instituce na kontinentě.\n\nWilliam Blackstone, slavný anglický jurista z 18. století, datuje první použití tohoto writu do roku 1305 a vysvětluje důvod jeho existence tím, že „král má právo mít kdykoli přehled, proč je omezena svoboda jeho poddaných“. Ve skutečnosti je však možná ještě starší než Magna Charta.\n\nSamotný výraz \"habeas corpus\" je latinský konjunktivní tvar, který znamená \"abys poskytl tělo\". Příklad znění takového writu ve středověku:\n\nNejdříve se habeas corpus zřejmě používal zcela prozaicky jako předvolání k soudu. Postupem času se z něj ale vyvinula záruka proti svévolnému uvěznění panovníkem, když k němu nebyl důvod podle zákona. Jako takový byl poprvé kodifikován v \"Zákoně o habeas corpus z roku 1679\" (\"Habeas Corpus Act 1679\"). Přestože tento zákon „nevyhlašuje žádný princip ani neustavuje žádná práva, má z praktického hlediska cenu stovky ústavních článků zaručující svobodu,“ napsal jurista Albert Venn Dicey.\n\nHabeas corpus ad subjiciendum figuruje v mnoha poučných příhodách z anglické soudní historie.\n\nV roce 1670 byli uvězněni quakeři William Penn a William Mead podle zákona o neoprávněném shromažďování více než pěti osob mimo prostor anglikánské církve (\"Conventicle Act\"). Porota, před kterou byli souzeni, však i přes naléhání soudce odmítala prohlásit, že šlo o nezákonné shromáždění. Rozzlobený soudce nechal porotu zavřít do žaláře bez jídla, vody a topení, dokud si to nerozmyslí. Porota v čele s Edwardem Bushelem však odmítla. Bushelovi se podařilo z vězení poslat žádost o habeas corpus soudci Vaughanovi, který ho udělil. Na základě tohoto případu pak Court of Common Pleas vynesl precedenční rozhodnutí, že člen poroty nesmí nikdy být za své rozhodnutí trestán, a také od té doby v Anglii nebyl.\n\nPozději se habeas corpus stal ochranou i proti věznění soukromými osobami.\n\nPřípad Jamese Somersetta z roku 1772 byl významným mezníkem na cestě ke zrušení otroctví v Anglii. Somersett byl otrok přivezený z Jamajky, který svému pánovi utekl z lodi. V Londýně se setkal s abolicionisty a následně měl smůlu – chytili ho a odvedli zpátky na loď. Jeho nové přátele napadlo poslat habeas corpus soudci Mansfieldovi. Ten Somersetta předvolal a při projednávání případu vážil komerční právo, které obchodování s otroky uznávalo, proti faktu, že anglické právo otroctví nedovolovalo. Případ ukončil tímto rozhodnutím: „Stav otroctví je takové povahy, že může vzniknout [...] pouze podle pozitivního práva [...]. Je tak ohavný, že [...] nemohu říct, že něco takového dovoluje nebo schvaluje právo Anglie; proto černoch musí být propuštěn.“\n\nV Británii dnes habeas corpus nemá praktický význam, žádá o něj málo lidí. Nahradil ho \"Zákon o policii a důkazech v trestním řízení z roku 1984\" (\"Police and Criminal Evidence Act 1984\"), který stanovuje přesná pravidla předběžného zadržení a vyšetřovací vazby.\n\nKrálovský rada Michael Zander, profesor na LSE však shrnuje jeho význam takto: „Habeas corpus má v [anglické] národní povaze mytické postavení. [...] Dosud představuje elementární princip, že nezákonné zadržení lze napadnout tak, že se okamžitě obrátíte na soudce – třeba po telefonu uprostřed noci.“\n\nLord Woolf (autor reforem anglického soudnictví z roku 1999) řekl, že Habeas Corpus Act 1679 je jedním ze „série nástrojů, kterým dnes připisujeme zvláštní ústavní status“, tedy že podle něj tvoří součást britské ústavy.\n\nDůležitou úlohu hraje habeas corpus dodnes ve Spojených státech. Právo na něj je zakotveno už v článku 1 sekce 9 odstavci 2 Ústavy Spojených států amerických, kde se píše: „Privilegium writu habeas corpus nebude pozastaveno, s výjimkou případů rebelie nebo invaze, kdy by to vyžadovala veřejná bezpečnost“.\n\nVýznam tohoto writu roste od druhé světové války. V dnešní době se užívá, když je překročena doba vazby, když je požadována přemrštěná kauce, v případech deportace a jako odvolání proti rozhodnutím vojenských soudů, pro zpochybnění extradice a v mnoha dalších případech. Dovolat se ho může jen ten, kdo je uvězněn a vyčerpal všechny ostatní opravné prostředky.\n\nNejčastěji se tohoto práva dovolávají lidé již odsouzení vězni jako opravného prostředku vedle odvolání. Trestní justice je totiž převážně v kompetenci států, a habeas corpus je způsobem odvolání k federálnímu soudu s tím, že obhájce byl špatně připravený nekompetentní. Odsouzení k smrti zase podávají žádost o habeas corpus, když se snaží zpochybnit ústavnost trestu smrti v daném státě.\n\nHabeas corpus byl v USA pozastaven v několika případech za občanské války, počínaje 27. dubnem 1861 na spojnici mezi Washingtonem, D. C., a Philadelphií, důležité pro přesun unijních vojáků do hlavního města. Byl označen tehdejším předsedou Nejvyššího soudu za neústavní, neboť jej vyhlásil prezident Lincoln, ač pravomoc spadala do kompetence Kongresu. Později se objevilo ještě několik lokálně omezených pozastavení habeas corpus, 24. 9. 1862 pak celoplošně. Zatčeno bylo až 40 tisíc občanů, vesměs odpůrců války proti Jihu, včetně vydavatelů novin a opozičních politiků. Znovu rozhodoval Nejvyšší soud USA o otázce, zda byla či nebyla porušena platnost Habeas corpus, v roce 1942, v souvislosti se soudním procesem týkajícím se Operace Pastorius.\n\nHabeas corpus se dostal do centra pozornosti po 11. září 2001. Nejprve byl omezen v roce 1996 zákonem proti terorismu a o trestu smrti (\"Antiterrorism and Effective Death Penalty Act\"), poté ještě v roce 2005 a 2006 zákonem o zacházení se zadrženými (\"The Detainee Treatment Act\") a zákonem o vojenských komisích (\"Military Commissions Act\"). Podle těchto dvou zákonů se habeas corpus nevztahuje na tzv. \"nepřátelské bojovníky\" (\"enemy combatants\"). Tento zvláštní status byl přidělen mj. zajatcům z Afghánistánu, kteří se tím octli mimo ochranu mezinárodních dohod o válečných zajatcích, protože byli uvězněni na základně v zátoce Guantanámo, tedy mimo území USA, a zároveň ani nebyli americkými občany. Tito \"zadržení\" (\"detainees\") se podle těchto zákonů nesměli obracet na federální soudy s žádostí habeas corpus za účelem přezkoumání legality jejich zadržení.\n\nNásledně se rozhořela kontroverze, zda tento zákon není protiústavní. V debatě o tom, jak vykládat prastaré formulace americké ústavy, nakonec Nejvyšší soud Spojených států zadrženým rozhodnutím v případu Boumediene v. Bush 12. června 2008 právo na habeas corpus přiřkl. Na silvestra roku 2011 Barack Obama podepsal zákon \"National Defense Authorization Act\", který mj. umožňuje věznění osob podezřelých z terorismu na neomezeně dlouhou dobu bez sdělení obvinění, čímž princip Habeas Corpus stejně jako právo na rychlý soud anuloval.\n"}
{"id": "238333", "url": "https://cs.wikipedia.org/wiki?curid=238333", "title": "Lovemore Bonjisi", "text": "Lovemore Bonjisi\n\nLovemore Bonjisi (* leden 1985 Ruwa, Zimbabwe), přezdívaný \"Michalangelo Afriky\", je zimbabwský sochař. Sochařině se věnuje od svých 12 let, nejprve společně se svým bratrem Lameckem, od 14 let tvoří samostatně. Lovemore žije a tvoří v Harare, hlavním městě Zimbabwe. Vystavoval v Nizozemsku, SRN, USA, Austrálii a Koreji.\n\nV roce 2007 zavítal do České republiky, kde v rámci výstavy v Pražské botanické zahradě Sochy Zimbabwe tvořil ve dnech 22 až 26. srpna a 29. srpna až 2. září sohu - hlavu ženy. Zájemci mohli umělce sledovat na místě, nebo prostřednictvím webové kamery na internetu. Záznam z přímého přenosu vzniku nové sochy Lovemora Bonjisiho v Pražské botanické zahradě v Troji přinesl Český rozhlas Leonardo\n\n"}
{"id": "238341", "url": "https://cs.wikipedia.org/wiki?curid=238341", "title": "Václav Soumar", "text": "Václav Soumar\n\nVáclav Soumar (16. září 1887 Tábor – 12. prosince 1947 Tábor) byl český komunální politik, starosta Tábora, finanční odborník, spolkový funkcionář, čestný občan Tábora, vězeň (1939-1945) v koncentračním táboře Buchenwald.\n\nNarodil se v rodině táborského obecního cihláře jako devátý z jedenácti dětí, po základní školní docházce se vyučil obchodním příručím a později absolvoval obchodní školu ČOB v Praze. Po úspěšné práci - praxi u stavební firmy Kareš-Tábor nastoupil v roce 1917 do táborské Městské spořitelny. Díky svým schopnostem, znalostem a pracovitosti dosáhl místa vrchního ředitele spořitelny.\n\nV obecních volbách 15. června 1919 byl zvolen za Československou stranu socialistickou do obecního zastupitelstva. Byl členem městské rady, finančním referentem města a také působil jako náměstek starosty Tábora. Dobrá práce v zastupitelstvu a rozsáhlé znalosti finančního hospodaření města vynesla Václava Soumara po obecních volbách 2. prosince 1928 až do křesla starosty Tábora. V čele vedení obce byl náročný, ale rozhodoval spravedlivě, hospodárně a myslel na současnost i budoucnost města a občanů, uměl jednat s lidmi, využíval svůj postřeh a znalost poměrů a jako finančník se nebál investovat. Využíval např. finanční spoluúčast občanů při výstavbě veřejně prospěšných staveb, dbal na dodržování výběrových řízení při zadávání zakázek. Dokladem úrovně jeho vedení radnice je skutečnost, že Tábor byl koncem 30. let 20. stol. označován jako třetí nejúspěšnější moderní a rozvíjející se město v celém Československu (před ním Hradec Králové a Zlín).\n\nVáclav Soumar byl aktivní i jako členem mnoha spolků, komisí a výborů, spoluzakladatel a funkcionář Českého zemského svazu obcí, měst a okresů, místopředseda Národohospodářského sboru jihočeského; inicioval vznik (1933) a poté pracoval v „Pomocném sboru pro péči o nezaměstnané“ ( v Táboře jich bylo přes 600 ) a v „Okresní péči o mládež“. V kulturní oblasti byl např. zakladatelem a vydavatelem propagačního časopisu „Srdce Evropy“, členem výboru Okrašlovacího spolku a také předsedou táborských tamburašů (hudební a pěvecký soubor).\n\nAkcí, na kterých Václav Soumar jako zastupitel a zejména pak jako starosta měl velkou zásluhu, bylo mnoho. Například:\n\nNa vrcholu práce pro své město však přišly těžké roky – 15. května 1939 byl zatčen německými okupanty a přes svůj nedobrý zdravotní stav deportován do koncentračního tábora Buchenwald. Zde Václav Soumar na jaře 1945 přežil pověstný pochod smrti a domů do Tábora se vrátil 21. května 1945. Již před návratem byl v nepřítomnosti zvolen do čela Místního revolučního národního výboru. Soumar se ujal úřadu, ale musel být hospitalizován v místní nemocnici. Funkci na základě dohody v samosprávě převzal 23. července 1945 František Sivera.\n\nVáclav Soumar byl na konferenci národně socialistické strany v červenci 1945 zvolen důvěrníkem táborského obvodního výkonného výboru, později - v Táboře 7. dubna 1946 - krajským důvěrníkem. Ve volbách 23. května 1946 zvítězili v Táboře národní socialisté a 4. července se stal Soumar členem rady MNV. Do výslužby z postu vrchního ředitele spořitelny odešel na vlastní žádost v červenci 1946 a věnoval se cele programu řízení a výstavbě ve městě, např. zpracoval (v létě 1947) rozsáhlý program budování a rozvoje na řadu následných let a prosazoval nutnost regulačního plánu výstavby.\n\n10. září 1947 dr. Petr Zenkl, táborský rodák a Soumarův spoluvězeň v Buchenwaldu, při cestě k prezidentovi dr.Ed.Benešovi do Sezimova Ústí navštívil v Táboře V.Soumara; 16. září 1947 se sešla mimořádná schůze pléna táborského MNV a večer se v sále „Střelnice“ konal slavnostní večer k šedesátinám zasloužilého starosty města.\n\nNemoc, umocněná šesti roky útrap v koncentráku si vybrala svoji oběť - Václav Soumar náhle zemřel, ve věku 60 let, v pátek 12. prosince 1947. Po únoru 1948 se o tomto významném rodákovi dlouhá desetiletí nemluvilo. V březnu 1990 byla pojmenována táborská komunikace od křižovatky u nemocnice k zimnímu stadionu ulicí Václava Soumara a v r.1997 vydal Městský úřad v Táboře upomínkový list k 110. výročí narození a 50. výročí úmrtí.\n\n\n"}
{"id": "238343", "url": "https://cs.wikipedia.org/wiki?curid=238343", "title": "Kozlov (Bochov)", "text": "Kozlov (Bochov)\n\nKozlov () je místní část města Bochova ležící přibližně v půli cesty mezi městy Bochovem a Toužimí při silnici II/198. V roce 2011 zde trvale žilo 121 obyvatel.\n\nPrvní písemná zmínka o vesnici pochází z roku 1365, kdy patronátní právo ke zdejšímu kostelu vykonávali Němota, Přech a Ješek. Již v té době ve vsi stávala tvrz, na které roku 1395 sídlil Hanuš z Ratiboře a před ním snad roku 1393 Jan Kozlovec z Kozlova. Z dalších majitelů jsou známi Jindřich připomínaný roku 1398, Fulfiš (1400) a roku 1407 Otík z Bratřence. Během husitských válek vesnice patřila bratrům Romanovi staršímu a Václavovi z Kozlova, z nichž Václav žil ještě roku 1456.\n\nV šestnáctém století byl Kozlov manstvím pánů z Plavna, kteří je pronajímali svým vazalům. Z nich posledním byl Jan Ratibořský ze Chcebuze, od kterého panství koupil Jiří Utenhofer z Utenhofu a roku 1567 dosáhl propuštění statku z manství. Jeho synové Kozlov roku 1588 prodali svému strýcovi Jindřichovi staršímu z Utenhofu. Po Jindřichově smrti v roce 1594 statek zdědil Adam Utenhofer z Utenhofu, který se zúčastnil stavovského povstání, za což mu byl roku 1623 zabaven majetek. Panství vzápětí koupil Jan Hegner z Röesselfeldu. Roku 1669 (nebo 1667) se majiteli stali Štampachové, kterým panství zůstalo až do roku 1687, kdy je koupili Pikharti z Grünthalu. K dalším majitelům patřili v letech 1744–1775 Trautenbergové, po nich v období 1775–1792 rytíř František Kager ze Štampachu, kterého vystřídali Hoyerové z Blumenou a řada dalších majitelů.\n\nObdobí největšího rozmachu obec dosáhla na přelomu 19. a 20. století, kdy zde bydlelo přes 400 obyvatel v 98 domech. Poté nastalo období stagnace, ale přesto zde bydlelo stále více než 300 lidí v téměř stovce domů. Těžkou ránu obci (stejně jako celému pohraničí) zasadil rok 1945 a odsun původního německého obyvatelstva. Původního významu od té doby sídlo již nikdy nenabylo.\n\nPoválečná léta byla ve znamení nového osídlování, ale i násilné kolektivizace zemědělství. V roce 1953 se obec dočkala napojení na elektrickou síť, ve stejném období byl vystavěn i vodovod. S novou dobou přišla i výstavba nového bytového domu a areálu zemědělských staveb. Počátkem šedesátých let byla průjezdná komunikace odkloněna mimo střed obce. Od sedmdesátých let nastává pozvolný úpadek. Místní národní výbor zanikl v roce 1973, pět let nato ukončila provoz malotřídní škola (budova je dnes v havarijním stavu), později vzala za své i pošta a před několika lety byl zrušen obchod se smíšeným zbožím.\n\nDominantu vsi tvoří jednolodní kostel Nanebevzetí Panny Marie. Jedná se o původně gotickou stavbu připomínanou poprvé v roce 1365, později byla upravena v době renesance. V roce 1704 byla přistavěna barokní věž a k severní části lodi křestní kaple. Bohaté vnitřní zařízení, ke kterému patřil i obraz \"Ukřižování\" připisovaný Petru Brandlovi, bylo rozkradeno. V kostele zbývá mobiliář a patrová kruchta. V presbytáři jsou vysoko na severní zdi zachovány dva renesanční náhrobníky s epitafy. Jde o náhrobníky Adama a Jindřicha z Uttenhoferů.\n\nKozlovský zámek stával na vyvýšenině u původní silnice z Bochova do Toužimi. Jeho předchůcem bývala tvrz přestavěná v 16. století na renesanční zámek. Stavba zámku přetrvala v nezměněné podobě (s výjimkou barokního zastřešení věží) až do novověku. Po roce 1918 zámek postupně chátral a byl roku 1938 částečně odstřelen a jeho zbytky odstraněny v padesátých letech dvacátého století.\n\nV obci u hřbitovní zdi jižně od kostela roste památný strom Kozlovská lípa.\n\n"}
{"id": "238346", "url": "https://cs.wikipedia.org/wiki?curid=238346", "title": "Izumi (provincie)", "text": "Izumi (provincie)\n\nProvincie Izumi (: 和泉国; \"Izumi no kuni\") nazývaná také Senšú (泉州) byla stará japonská provincie rozkládající se v jihozápadní části dnešní prefektury Ósaka (mimo vlastní město Ósaka). \n\nHlavní město provincie leželo zřejmě na místě dnešního moderního předměstí města Izumi. K Izumi patřila i jižní část velkého přístavu Sakai. \n\nV provincii obvykle vládl ten, kdo ovládal Ósacký hrad a provincii Seccu.\n"}
{"id": "238349", "url": "https://cs.wikipedia.org/wiki?curid=238349", "title": "English Bay", "text": "English Bay\n\nEnglish Bay je záliv ve městě Vancouver, v kanadské provincii Britská Kolumbie. Leží na západ od poloostrova, na němž se nachází centrum města - Downtown. Poloostrov odděluje záliv English Bay od fjordu Burrard na severovýchodě a od zálivu False Creek na jihovýchodě. Pláž English Bay Beach, která leží u městské části West End je nejpopulárnější pláží v oblasti downtownu, kde se dá opalovat, plavat a pozorovat západ slunce. Mezi další pláže obklopující zátoku patří Sunset Beach, Second Beach a Third Beach. Na jih od zátoky leží pláže Kitsilano Beach, Jericho Beach, Spanish Bank a Locarno Beach.\nNábřeží ve Stanley Parku se na severovýchodě táhne podél zálivu English Bay, okolo zálivu False Creek a směřuje na jih podél pláže Wreck Beach v úžině Strait of Georgia na jihozápadě. Je to oblíbené místo pro chodce, běžce, cyklisty a bruslaře. Nábřeží je pro cyklisty a bruslaře jednosměrné, ve směru proti pohybu hodinových ručiček, od mostu Lions gate Bridge po pláž Third Beach.\n\nV zátoce probíhá velký počet kulturních akcí. HSBC Celebration of Light je největší soutěž v tvorbě ohňostrojů při pobřeží na světě. Koná se dva týdny v létě (obvykle poslední červencový a první srpnový týden). Každou zimu v zátoce probíhá výroční soutěž Polar Bear Swim a každé léto festival Vancouver Pride Parade.\n\nKoncem 19. a začátkem 20. století byl záliv English Bay domovem prvního oficiálního záchranáře, legendárního Joea Fortese, který naučil stovky obyvatel tehdy mladého města plavat a který z jeho budky na pláži dával pozor na plavce. V současnosti hladinu zálivu brázdí stovky malých člunů a jachet a též velký počet trajektů a kontejnerových lodí čekajících na vyložení a naložení nákladu v přístavu Port of Vancouver.\n"}
{"id": "238350", "url": "https://cs.wikipedia.org/wiki?curid=238350", "title": "Peter Čvirik", "text": "Peter Čvirik\n\nPeter Čvirik (13. června 1979) je slovenský fotbalový obránce momentálně bez angažmá. Bývalý hráč Banské Bystrice, Žiliny, Púchova, Trnavy a Artmedie absolvoval zahraniční angažmá v nejvyšší polské a rumunské lize. V Rumunsku skončil předčasně a odešel do třetiligového slovenského týmu ŠKF Sereď. Od podzimu 2011 byl zpátky v FC Spartak Trnava. V zimě 2012 v týmu předčasně skončil a podepsal FC Vysočina Jihlava.\nJeho největšími úspěchy jsou dva mistrovské tituly ve slovenské lize (v sezoně 2001/02 v dresu MŠK Žilina a v sezoně 2007/08 v dresu Artmedie Petržalka) a dvě vítězství ve Slovenském poháru (v sezoně 2002/03 v dresu FK Matador Púchov a v sezoně 2007/08 v dresu FC Artmedia Bratislava).\n\nČlánek na sport.noviny.sk\n"}
{"id": "238356", "url": "https://cs.wikipedia.org/wiki?curid=238356", "title": "Abdullah Gül", "text": "Abdullah Gül\n\nAbdullah Gül (* 29. října 1950, Kayseri) byl 11. turecký prezident. Před zvolením působil jako předseda vlády a ministr zahraničí.\n\nGül se narodil ve staré konzervativní rodině v Kayseri. Vystudoval na Istanbulské univerzitě ekonomii, v průběhu doktorského studia krátce pobýval v Londýně a Exeteru. Začal pracovat jako vysokoškolský pedagog, v letech 1983 až 1991 byl v Islámské rozvojové bance.\n\nOd vysokoškolských let se zapojoval do politiky. Na vysoké škole se stal členem islamisticko-nacionalistické Milli Türk Talebe Birligi (Národní turecké studentské unie). V roce 1991 se poprvé stal poslancem parlamentu za Refah Partisi (RP, Strana prosperity) a později za jejího následovníka Fazilet Partisi (FP, Strana ctnosti). Od roku 1992 do roku 2001 působil v Parlamentním shromáždění Rady Evropy.\n\nSpoluzakládal Adalet ve Kalkinma Partisi (AKP) - Strana spravedlnosti a rozvoje. V jejích barvách se stal v listopadu 2002 premiérem.\n\nJeho premiérské působení skončilo v březnu 2003, ale jeho význam pro tureckou politiku nijak neklesl. Stal se klíčovým činitelem v jednáních Turecka o budoucím vstupu do Evropské unie, stejně jako ve snaze o normalizaci vztahů se Sýrií a udržování kontaktů s tureckými minoritami v dalších zemích Střední Asie a Kavkazu.\n\nCílem jeho návštěvy USA 6. února 2007 bylo hlavně zabránit přijetí amerického zákona, který by označil deportace a zabíjení Arménů v roce 1915 jako \"Arménskou genocidu\".\n\nGülovu kandidaturu na prezidenta za Stranu spravedlnosti a rozvoje ohlásil 24. dubna 2007 premiér Recep Tayyip Erdogan, který tím ukončil spekulace o tom, zda se sám nebude ucházet na tuto funkci. První pokus prosadit Güla selhal v květnu kvůli bojkotu opozičních sekularistických stran, Gül pak svou první kandidaturu formálně stáhl. Protestů za udržení Atatürkovy tradice sekularistického Turecka se v ulicích účastnily statisíce lidí.\n\nPo červencových parlamentních volbách AKP 13. srpna nominovala Güla znovu. V prvních dvou kolech sice neuspěl, ale ve třetím kole 28. srpna získal dostatečnou podporu a byl zvolen 11. prezidentem Turecka. Po svém zvolení rozptyloval obavy z přílišné islamizace země.\n\nAbdullah Gül je ženatý se svou sestřenicí Hayrünnisou Özyurtovou od roku 1980, kdy jí bylo 15 let. Mají dva syny a jednu dceru. Gül bývá charakterizován jako příjemný společník se smyslem pro humor. Fandí fotbalovému klubu Besiktas Istanbul.\n\n\n"}
{"id": "238362", "url": "https://cs.wikipedia.org/wiki?curid=238362", "title": "Meze růstu (kniha)", "text": "Meze růstu (kniha)\n\nMeze růstu je přeložený název knižně vydané publikace, a sice první zprávy Římského klubu, která vyšla v roce 1972 pod názvem \"The limits to growth: a report for the club of Rome's project on the predicament of mankind\".\n\nPublikovaná studie prezentovala výsledky počítačové simulace exponenciálního ekonomického a populačního růstu s limitovanými zdroji. Studii financovala Nadace Volkswagenu. Římský klub poprvé představil závěry studie na mezinárodních setkáních v Moskvě a Rio de Janeiro v létě 1971. Autoři – Donella Meadowsová, Dennis Meadows, Jørgen Randers a William W. Behrens III – reprezentovali tým 17 výzkumných pracovníků.\n\nStudie vznikla jako jeden z podkladů ke Konferenci OSN o životním prostředí člověka, která se konala ve Stockholmu v červnu 1972 a představovala zlomovou událost pro globální ochranu životního prostředí. Studie analyzovala vývoj světového hospodářství od roku 1900 do roku 1970 a konstatovala, že hospodářský růst má exponenciální charakter (s mírou růstu okolo 5 % ročně) a že zároveň roste několik dalších významných parametrů včetně znečištění prostředí a čerpání přírodních zdrojů.\n\nOd vydání publikace \"The limits to growth\" (Meze růstu) bylo prodáno asi 30 milionů výtisků v 30 různých jazycích. Publikace je stále předmětem diskusí a podnítila vznik několika dalších publikací.\n\nV roce 1992 vyšla publikace \"Beyond the limits: confronting global collapse, envisioning a sustainable future\", kterou v češtině vydalo Argo v roce 1995 pod názvem \"Překročení mezí: konfrontace globálního kolapsu s představou trvale udržitelné budoucnosti\".\n\nDne 1. června 2004 byla vydána aktualizace publikace \"The limits to growth\" (Meze růstu) po 30 letech – \"Limits to growth: the 30-year update\".\n\nNa překladu do češtiny spolupracovali v 70. letech 20. století Bedřich Moldan a Josef Vavroušek, přičemž přeložený text byl šířen samizdatově, a to především v rámci Ekologické sekce biologické společnosti ČSAV; na šíření překladu se podílel také Miloš Zeman. Jak uvádí Jiřina Šiklová „\"Miloš Zeman byl kdysi brilantní prognostik, překládal a sám osobně rozmnožoval knihu Donelly Meadowsové Meze růstu a texty tehdejšího Římského klubu v době, kdy skoro nikdo ani netušil, co je ekologie\".“ V češtině publikace nebyla vydána ani po roce 1989. \n\n\n\n"}
{"id": "238369", "url": "https://cs.wikipedia.org/wiki?curid=238369", "title": "Migrace ryb", "text": "Migrace ryb\n\nJako migrace ryb a dalších vodních živočichů se označuje jejich tah do jiných míst v rámci jejich životního prostředí. Tyto migrace mohou probíhat v řádu hodin, dní nebo i roků stejně jako několika metrů nebo mnoha tisíc kilometrů. Důvodem většinou bývá shánění potravy nebo tření, v některých případech nejsou důvody tahu zcela jasné.\n\n\nNejznámější anadromní rybou je losos, který převážnou většinu života tráví v moři, aby ke konci svého života podnikl cestu na rodná trdliště do horních toků řek. Jeho pravým opakem je úhoř. Například úhoř říční podniká dalekou cestu z evropských řek do Sargasového moře, kde se vytírá.\n"}
{"id": "238371", "url": "https://cs.wikipedia.org/wiki?curid=238371", "title": "Embeke", "text": "Embeke\n\nEmbeke může být:\n"}
{"id": "238374", "url": "https://cs.wikipedia.org/wiki?curid=238374", "title": "Zamie", "text": "Zamie\n\nZamie (\"Zamia\"), česky též keják, je rod rostlin z čeledi zamiovité (\"Zamiaceae\"). Rod obsahuje přibližně 58 druhů cykasů ze Severní, Střední a Jižní Ameriky. Zamie často rostou ve vlhčích lesích. Rod byl česky pojmenován již v roce 1846 Janem Svatoplukem Preslem.\n\nDo rodu patří řada menších zamií, včetně vůbec nejmenšího cykasu, kubánského kejáku trpasličího (\"Zamia pygmaea\") s listy 30-70 cm dlouhými a větvenými podzemním kmeny, každým 2-4 cm širokým. Mezi menší rostliny patří například keják otrubnatý (\"Zamia furfuracea\") z Mexika, nazývaná pro tvrdost listu chybně „kartonová palma“.\n\nNa druhé straně ovšem stojí např. kolumbijská zamie Roezlova (\"Zamia roezlii\"), která patří mezi největší cykasy. Je považovaný za vůbec nejprimitivnější zamii a dorůstá výšky až 7 m. Jedná se o jeden z mála cykasů dobře snášejících mokro. Roste v brakickém bahně přilehlém k mangrovům a některé z nich jsou schopny přežít zaplavování slanou vodou při přílivu. Jako jediný z cykasů je tato rostlina pojmenována po českém botanikovi - Benediktu Roezlovi.\n\nVědecké jméno \"Zamia\" pochází z řečtiny, kde řecké slovo „“ označuje šišku borovice.\n\nČeský název rodu \"Zamia\" není ustálen. Ve starší literatuře lze nalézt první české pojmenování „keják“. Tento název označuje zhruba totéž jako latinský název: šišku na stonku, tedy „kyj“. Toto české jméno vzniklo v 19. století především díky úsilí J. S. Presla, jinak autora i známějších jmen jako např. bledule, kukuřice či kopretina. Prvním pojednáním o tomto rodu v češtině byl text ve \"Wšeobecném rostlinopise\" z roku 1846. Presl zde pojmenoval i tři z jedenácti rodů cykasů. Ve zmíněné knize byl pojmenován i první druhy z rodu \"Zamia\" - keják otrubnatý (\"Zamia furfuracea\").\n\nV botanickém slovníku, vydaném v roce 2012, je jako doporučený český název uvedeno jméno zamie.\n\nRod zahrnuje cykasy s nadzemním (\"Zamia roezlii\", 7m), podzemním (\"Zamia integrifolia\") nebo částečně nadzemním kmenem. Z kmene vyrůstají zpeřené listy. Jeden druh zamií roste epifytně, tj. přisedlý na stromech podobně jako bromélie či orchideje (\"Zamia pseudoparasitica\").\n\nNa rozdíl od cykasovitých nemají listy zamií středovou žílu, pouze řadu rovnoběžných žilek. Nové listy vyrůstají z kmene buď po jednom, nebo ve vrzích více listů najednou, jsou buď zelené nebo zbarvené, často hnědě (\"Zamia roezlii\").\n\nSamčí šišky v počtu jedna až mnoho jsou vztyčené nebo sklánějící se, krátce chlupaté. Samičí šiška je jedna, občas několik, oválné až soudkovité, krátce chlupaté.\n\nŠupiny šišek zamií (sporofyly) jsou typicky krátce chlupaté, bez ostnů, rohů či jakékoliv další ozdoby.\n\nZamie jsou podobně jako všechny cykasy dvoudomé rostliny, které se rozmnožují semeny, případně i oddělením kmenových výhonků. Samčí rostlina tvoří šišky, samičí rostlina tzv. megasporofyly. Opylování je v přírodě vázáno na specifický druh hmyzu (např. u druhu \"Zamia integrifolia\" je to nosatec \"Rhopalotria mollis\" z čeledi \"Curculionidae\")). V zajetí je možné umělé opylování.\n\nZamie jsou rozšířeny od Severní Ameriky (\"Z. integrifolia\" je jediný druh původně z USA a dosahuje zde až po stát Georgia) až po Boliívii v Americe Jižní (zde druh \"Zamia boliviana\"). Z fosilních nálezů však vyplývá, že areál tohoto rodu zasahoval dříve až po Argentinu.\n\nDruhy zamií rostou v řadě různých prostředí. Většina z nich je nicméně vázána na deštné pralesy, kde se nevyskytují pravidelné požáry a vody je dostatek. Další skupina roste v otevřených suchých prostranstvích, nebo řídkých lesích, savanách a křovinatých oblastech.\n\nNejvíce zamií je pěstováno v soukromých sbírkách. Z veřejných sbírek vlastní vzrostlé rostliny Botanická zahrada Liberec, kde veřejně rostou druhy \"Zamia pumila\", \"integrifolia\", \"pygmaea\" a \"furfuracea\", v Praze ve skleníku Fata Morgana či v Teplicích.\n\nKdyž v roce 1763 popsal a publikoval Carl Linné rod \"Zamia\" v časopise Species Plantarum, jako typ použil druh \"Zamia pumila\" pocházející z karibské oblasti. Jedná se o konzervované jméno. V současnosti zahrnuje tento rod 58 uznaných druhů. Jsou to:\n\nZamie je nutné odlišit od další běžně prodávané rostliny podobného názvu - kulkas zamiolistý (\"Zamioculcas zamiifolia\"), která má oproti zamii voskové a lesklé listy a chybí ji středový kmínek. Jak již název napovídá, má podobný tvar zpeřených listů. Jedná se nicméně o zcela odlišnou rostlinu, která není cykasem. Pochází z Madagaskaru a patří mezi áronovité (\"Araceae\").\n\nPočet zamií ve volné přírodě klesá. Všechny z nich jsou chráněné a jsou zařazeny na seznam ohrožených druhů CITES II. Obchod s nimi je tedy kontrolován, jejich semena regulaci obchodu nepodléhají. Příčinou poklesu stavů jsou nejen změny na životním prostředí, ale například i průmysl. Americkou zamii celolistou (\"Zamia integrifolia\") dostala do kategorie chráněných rostlin průmyslová výroba škrobu - z jejího kmene v letech 1845-1925 se získávala tato látka (až 60 % škrobu, nejvíce ze všech cykasů).\n\n\n"}
{"id": "238376", "url": "https://cs.wikipedia.org/wiki?curid=238376", "title": "Tepelská vrchovina", "text": "Tepelská vrchovina\n\nTepelská vrchovina je geomorfologický celek Krušnohorské soustavy o rozloze 682 km². Nejvyšším bodem je Podhorní vrch (847 m n. m.). Oblast je mírně zvlněnou plochou vrchovinou o střední nadmořské výšce 627 m n. m.\n\nTepelskou vrchovinu obklopuje ze severu Slavkovský les, ze severovýchodu Doupovské hory, z východu Rakovnická pahorkatina, z jihu Plaská pahorkatina, na západě se prostírá Podčeskoleská pahorkatina.\n\nNa území celku se nenachází žádné velké sídlo, drobnými městy v jeho rámci jsou Teplá, Toužim, Bochov, Žlutice a Bezdružice. O něco větší města Mariánské Lázně a Planá leží již těsně mimo celek, při jeho západní hranici.\n\nTepelská vrchovina se z hlediska českého geomorfologického členění dělí na tři podcelky a deset okrsků:\n\nSeverozápad území je odvodňován řekou Teplou a náleží tak do povodí Ohře, z jihozápadu voda odtéká do Berounky, jejím významným přítokem je např. Střela, která v oblasti pramení.\n\nVe stavbě masívu převládají krystalické břidlice.\n"}
{"id": "238377", "url": "https://cs.wikipedia.org/wiki?curid=238377", "title": "Škoda Ostrov", "text": "Škoda Ostrov\n\nŠKODA OSTROV s.r.o. (v letech 2008–2010 STROJÍRNY OSTROV s.r.o.) byla česká strojírenská firma ve městě Ostrov, která vyráběla zejména trolejbusy pro tuzemský i světový trh. Jejím vlastníkem byla Škoda Holding\n\nOstrovský závod Škody byl vybudován na konci 50. let 20. století, od roku 1960 zde byly vyráběny trolejbusy pro československé trolejbusové provozy a pro další zákazníky zejména ze zemí RVHP. Svého času se produkce pohybovala kolem 350 vozů ročně, byly zde postupně vyráběny typy 8Tr (poslední série), 9Tr, T 11, 14Tr, 15Tr a 17Tr. Do sousedního Jáchymova byla také zbudována zkušební trolejbusová trať o délce 6,1 km. Po sametové revoluci zde vznikla samostatná firma Škoda Ostrov (do obchodního rejstříku zapsána 1. října 1992, IČ 468 84 173), jejímž majitelem byla plzeňská Škoda. V roce 1995 byl uveden na trh moderní typ nízkopodlažního trolejbusu Škoda 21Tr a z něho odvozených autobusů 21Ab, později byly vyráběny i kloubové trolejbusy 22Tr. Na přelomu 20. a 21. století byla realizována rozsáhlá dodávka trolejbusů 14TrSF a 15TrSF pro americké San Francisco.\n\nNakonec byla produkce v roce 2004 pro ztrátovost zastavena a výroba nových trolejbusových typů 24Tr a 25Tr již byla realizována ve Škodě Electric v Plzni. Od 15. září 2004 bylo sídlo Škody Ostrov rovněž přeneseno do Plzně, v Ostrově byly ještě nějakou dobu vyráběny náhradní karoserie a další díly. Od 25. července 2008 do 23. listopadu 2010, kdy byla vymazána z obchodního rejstříku, nesla společnost název Strojírny Ostrov.\n\nOstrovský areál po skončení výroby trolejbusů chátral a stal se brownfieldem, následně byl prodán v konkurzu. Majitel, developerská společnost Panattoni Europe, má v plánu vybudovat v místě průmyslovou zónu Ostrov-sever. Demolice stávajících objektů má podle plánů začít na podzim 2018. Celý areál má být otevřený, oploceny budou jen jednotlivé haly.\n\nDo areálu podniku vedla železniční vlečka ze stanice Ostrov nad Ohří, která byla pozůstatkem železniční trati Ostrov – Jáchymov (provoz zastaven 3. srpna 1957). Nový majitel areálu nechal vlečku zrušit a v průběhu srpna 2009 byla vlečka zlikvidována.\n\nČást areálu v padesátých letech 20. století sloužila jako pracovní tábor pro politické vězně. Roku 2008 společnost Škoda Holding darovala tyto pozemky Konfederaci politických vězňů; Rudá věž (zvaná Věž smrti), která sloužila jako třídírna uranové rudy, byla prohlášena národní kulturní památkou.\n\nVěž smrti má být při přestavbě areálu na průmyslovou zónu zachována a uvažuje se o jejím zpřístupnění veřejnosti.\n"}
{"id": "238379", "url": "https://cs.wikipedia.org/wiki?curid=238379", "title": "Calder Memorial Trophy", "text": "Calder Memorial Trophy\n\nCalder Memorial Trophy byla založena v roce 1936 předsedou NHL Frankem Calderem a bylo stanoveno, že bude každoročně věnována nejlepšímu nováčkovi soutěže. Soutěž o nejlepšího nováčka sezony byla součástí NHL už od roku 1933, ale teprve Calder jí dal trofej. Po Calderově smrti v roce 1943 věnovala NHL vzpomínkovou trofej včetně putovní, kterou mohl získat hráč, jenž odehrál svou první sezonu v NHL nebo hráč, který v NHL nastupoval druhou sezonu, ale pouze pokud v té první neodehrál více než 25 zápasů. Jejím držitelem se mohl stát dokonce i hráč, který se v soutěži pohyboval již třetím rokem. Podmínkou však je, že ve dvou předchozích sezonách nesehrál více než šest utkání v základní soutěži. Jako ve většině ostatních i v této soutěži o vítězi rozhodují reportéři NHL. Za celou dobu existence Calder Trophy došlo jen k jediné změně stanov. V roce 1990, poté, co se jejím držitelem stal ruský \"veterán\" Sergej Makarov, tehdy již dvaatřicetiletý, bylo rozhodnuto, že se vítězem trofeje smí stát jen hráč, který dosáhl 15. srpna po skončení sezony věku maximálně 26 let. \n"}
{"id": "238384", "url": "https://cs.wikipedia.org/wiki?curid=238384", "title": "Hornorakouské předhůří", "text": "Hornorakouské předhůří\n\nHornorakouské předhůří je velmi členitá horská oblast ležící na území spolkové země Horní Rakousko v Rakousku. Je tvořena několika menšími masivy, z nichž většina postrádá velehorský charakter. \n\nPlošně rozlehlé území (1 850 km²) leží mezi údolími řek Traun na západě a Enns na východě.\n\nV literatuře se celá oblast dělí do několika samostatných horských celků. Zcela na jihu v sousedství atraktivních Totes Gebirge to je skupina Grünauer Berge s nejvyšším vrcholem Traunstein (1 691 m) nad jezerem Traunsee a masiv Kasberggruppe (Kasberg, 1 747 m). Nejvyšší vrchol pohoří Hoher Nock (1 963 m) najdeme v dlouhém hřebeni skupiny Sengsen Gebirge v blízkosti města Windischgarsten. Bohatě zalesněnou, ale na zajímavé soutěsky bohatou skupinou pohoří je Reichraminger Hintergebirge (Grosser Almkogel, 1 513 m) na severovýchodě území.\n\n"}
{"id": "238391", "url": "https://cs.wikipedia.org/wiki?curid=238391", "title": "Gaston Thorn", "text": "Gaston Thorn\n\nGaston Egmond Thorn, (3. září 1928 Lucemburk – 26. srpna 2007), byl lucemburský politik mezinárodního významu. Od 15. června 1974 do 16. července 1978 byl lucemburským ministerským předsedou, v roce 1975 předsedou Valného shromáždění OSN a v mezi lety 1981–1985 předsedou Evropské komise.\n\nGaston Thorn se narodil v Lucemburku a ještě během školních let se účastnil akcí odporu proti německé nacistické okupaci. Proto strávil několik měsíců ve vězení. Po válce studoval právo v Montpellieru, v Lausanne a v Paříži a po návratu do Lucemburku si zřídil advokátní kancelář.\n\nV roce 1959 vstupuje Thorn jako člen liberální Demokratické strany do politiky, od roku 1961 byl jejím předsedou. V letech 1969 až 1980 byl Thorn ministrem zahraničních věcí a ministrem zahraničního obchodu, 1974–1979 současně premiérem a v letech 1977–1980 ministrem hospodářství. V letech 1959 až 1969 byl také členem Evropského parlamentu a v období 1975–1976 předsedou VS OSN. V roce 1980 byl Thorn zvolen po Roy Jenkinsovi předsedou Komise Evropských společenství (nynější Evropská unie). Úřad převzal 12. ledna 1981. Názorově byl velice blízký tehdejšímu francouzskému prezidentovi Valéry Giscard d'Estaing a a ve funkci byl oporou francouzských zájmů v evropské politice.\n\nThorn nebyl považován za příliš silnou osobnost v úřadu předsedy Evropské komise, přesto během jeho úřadu její úloha a síla rostla, Thorn položil základy úspěchů, k nimž dovedl Evropskou komisi jeho následovník Jacques Delors.\n\nV roce 1985 se Thorn začal věnovat obchodní dráze. Stal se šéfem největší mediální společnosti v Lucembursku a prezidentem \"Banque Internationale de Luxembourg\". Zůstal nadále aktivní v mezinárodním dění. Mj. byl předsedou \"Liberal International\", uskupení liberálně politických stran, ke konci života jejím čestným předsedou. Byl ženatý s novinářkou Liliane Thorn-Petitovou.\n"}
{"id": "238393", "url": "https://cs.wikipedia.org/wiki?curid=238393", "title": "Říční navigace", "text": "Říční navigace\n\nŘíční navigace jsou stavební úpravy a stavební prvky, které mají vést vodní tok (řeku) i v případě povodně tak, aby se nerozlévala do zástavby nebo do krajiny. Navigovaným objektem je tedy voda ve vodním toku. \n\nTypickou součástí navigace je nábřežní zeď (po níž často vede pozemní komunikace zvýšená nad původní terén). Na ni někdy navazuje náplavka, což je pobřežní plocha či komunikace v nižší úrovni, u níž se počítá s občasným zaplavením. Mimo sídelní útvary je navigace často tvořena sypanými nebo kamennými hrázemi podél vodního toku. \n\n"}
{"id": "238394", "url": "https://cs.wikipedia.org/wiki?curid=238394", "title": "Muammar Kaddáfí", "text": "Muammar Kaddáfí\n\nMuammar Kaddáfí či al-Kaddáfi /arabsky / (7. června 1942 Syrta – 20. října 2011 Syrta) byl voják s hodností plukovníka, který byl od roku 1969 jako „Vůdce Velké revoluce z 1. září a Libyjské arabské lidové socialistické džamáhíríje“ vládcem Libye a do roku 2011 byl také jeden z nejdéle vládnoucích vůdců na světě.\n\nPo vypuknutí povstání v únoru roku 2011 a následné vojenské intervenci mezinárodních sil v březnu roku 2011 se oblast pod jeho kontrolou zmenšila, načež začal zpět ztracené území dobývat. Během července a srpna 2011 se však situace opět obrátila a 23. srpna 2011 povstalci dobyli Kaddáfího sídlo Báb al-Azízíju, aniž by nalezli samotného diktátora. Byl stíhán Mezinárodním trestním soudem kvůli obviněním ze spáchání zločinů proti lidskosti. 20. října 2011 byl dopaden skupinou povstalců, lynčován a poté zastřelen.\n\nNarodil se jako syn kočovného beduínského zemědělce v poušti nedaleko přístavního města Syrta v roce 1942. Základní vzdělání získal v Misurátě. V období studií byl zastáncem ideologie egyptského státníka Gamála Abdula Násira a stal se zapřisáhlým odpůrcem monarchie. V roce 1961 byl vyhozen z internátní školy ve městě Sabhá za nepovolené organizování studentů a účast na demonstracích proti vystoupení Sýrie ze svazku Sjednocené arabské republiky. V témže roce zahájil studium na Libyjské vojenské akademii v Benghází. V roce 1965 byl poslán na několik měsíců do Královské vojenské akademie v Sandhurstu. Domů se vrátil v roce 1966 jako důstojník s hodností kapitána spojovacího vojska.\n\nOd ledna roku 1969 začal plánovat společně se skupinou důstojníků převrat. Jeho cílem bylo zrušení monarchie a nastolení vojenské vlády. Akce byla několikrát odložena, k vypuknutí převratu tak došlo až 1. září 1969. Výsledkem bylo sesazení libyjského krále Idrise I., který byl tou dobou na léčení v Turecku. Nekrvavou cestou se Kaddáfí ujal vlády nad Libyí a nechal se jako voják s hodností plukovníka jmenovat vrchním velitelem ozbrojených sil.\n\nRežim, který v Libyi nastolil, byl ideologicky založen na takzvaném \"„islámském socialismu“\", tedy směsi arabského nacionalismu a socialismu. Své politické názory shrnul v takzvané Zelené knize, publikované ve třech dílech mezi roky 1975 a 1979. Vyjádřil se zde k různým tématům od politiky přes společenskou morálku až po sport. Myšlenky obsažené v této knize považoval za ideál uspořádání státu i společnosti.\n\nJeho soukromou ochranku tvořily ženy. Pod názvem Amazonská garda ho doprovázely nejen v Libyi, ale i na důležitých zahraničních jednáních. Jeho syn Al-Sádí je aktivním fotbalistou, v roce 2007 si dokonce zahrál italskou Serii A za Sampdorii.\n\nV zahraniční politice utužoval vztahy s arabskými zeměmi. V roce 1970 se jmenoval premiérem i ministrem obrany a podařilo se mu vynutit zrušení americké vojenské základny na předměstí Tripolisu a britské vojenské základny v Tobruku. Do konce téhož roku vyhnal asi 20 tisíc obyvatel italské národnosti.\n\nZákladem jeho hospodářské politiky bylo znárodnění ropných rafinérií. Zakázal také alkohol a hazardní hry. V době, kdy přebíral vládu, patřila Libye dle HDP na hlavu k jedněm z nejbohatších států světa; od kteréžto doby se poměr HDP na hlavu vůči ostatním zemím světa radikálně snížil.\nBěhem jeho vlády, podobně jako v jiných zemích rozvojového světa, gramotnost stoupala, v případě Libye z 10 na 89 %, přičemž poslední údaj Libyi řadí mezi třetinu nejvzdělanějších zemí světa (12. ze 44 pozic). Gramotnost mládeže do patnácti let je 100%, což je v rozvojových zemích běžný výsledek. Výrazně negramotnější jsou ženy – 17 % negramotných, zatímco mužů je v Libyi negramotných jen 4 %.\n\nCo se zdravotnictví týče, Libye byla spíše světovým průměrem a ve srovnání kvality služeb s ostatními zeměmi se dle Světové zdravotnické organizace umístila na 87. příčce ze 190 zkoumaných zemí světa, přičemž zaostávala za Egyptem, Alžírskem, Tuniskem. Ačkoliv bylo zdravotnictví teoreticky bezplatné, Libyjci využívali soukromých zdravotnických zařízení či cestovali do zahraničí, aby získali adekvátní zdravotní péči, zejména v případě vážných zdravotních komplikací. Veškerá tato péče byla hrazena soukromě, přičemž v roce 2006 soukromé výdaje tvořily 23 % celkových výdajů na zdravotnictví.\nPrůměrný věk dožití je v Libyi dnes nejvyšší na kontinentu (muži 75 let, ženy 80 let; tedy vyšší než v České republice). Za vlády Muammara Kaddáfího byl veřejný dluh Libye nulový. Tento přínos svého ropného bohatství si Libye uchovala i po revoluci roku 2011.\n\nV průběhu Kaddáfího vlády Libye profitovala z narůstajících cen ropy po ropné krizi roku 1973. Během jeho vlády se ekonomika nijak nediverzifikovala, až do jejího konce tvořil vývoz ropy 70 % HDP. \n\nVláda Kaddáfího mimo jiné vykazovala vysokou míru korupce. Na indexu vnímání korupce je Libye na 146. místě světového žebříčku, z celkového počtu 178 zemí. Hranici mezi soukromým majetkem Kaddáfího či jeho příbuzných, a majetkem státu bylo často těžké rozlišit.\n\nV osmdesátých letech byla zahájena stavba Velké umělé řeky, největšího zavlažovacího systému na světě podle Guinessovy knihy rekordů, kam byla zapsána v roce 2008.\n\nV průběhu sedmdesátých a osmdesátých let 20. století udržoval poměrně dobré vztahy se Sovětským svazem a dalšími zeměmi socialistického bloku. Odborníci z těchto zemí se výraznou měrou podíleli na budování libyjského ropného průmyslu a infrastruktury. Uvedené státy byly také hlavními dodavateli zbraní pro libyjskou armádu a letectvo během Studené války. Mezi tyto dodavatele patřila i ČSSR, která dodala do Libye těžkou výzbroj v řádech miliard korun. Československá výbušnina semtex, oficiálně nakoupená pro civilní účely, pak byla využívána při teroristických útocích. Dne 20. června 1978 převzal Kaddáfí při návštěvě ČSSR z rukou prezidenta Gustáva Husáka Řád Bílého lva I. třídy s řetězem.\n\nObchodní spolupráce postkomunistických zemí s Libyí ovšem stále pokračuje. Ruská federace nadále zůstává největším příjemcem libyjských výdajů na zbrojení.\n\nZemím bývalého východního bloku se však nevyhnuly projevy Kaddáfího nevypočitatelnosti. V roce 1998 se rozšířil v Bengházské nemocnici v důsledku tristních hygienických podmínek virus HIV mezi 426 dětmi, z čehož režim obratem obvinil čerstvý zahraniční personál. Pět bulharských sestřiček a palestinský lékař byli drženi od začátku roku 1999 ve vězení, navzdory expertním posudkům, které dokazovaly, že se děti nakazily virem ještě před jejich působením v nemocnici. Kaddáfí následně požadoval jako výkupné za jejich svobodu půl miliardy dolarů, která měla sloužit pro odškodnění rodin nemocných dětí. Během jejich pobytu ve vězení byli často vystaveni mučení a nelidskému zacházení. Zdravotnický personál byl nakonec propuštěn v roce 2007, výměnou za finanční ústupky evropských zemí.\n\nNeúspěšně se snažil o sjednocení Libye s ostatními arabskými zeměmi. Pokoušel se podpořit vojenský převrat v Egyptě a v Súdánu. Tato podpora vedla v roce 1977 až k vypuknutí čtyřdenní Egyptsko-libyjské války. V roce 1981 vytvořil tzv. Islámskou legii sestavenou především z přistěhovalců ze Sahelu, která se zúčastnila několika konfliktů v regionu. Od sedmdesátých let 20. století se vojensky angažoval v sousedním Čadu a vznesl nárok na Aouzou, území o rozloze 100 tisíc km² při hranicích s Libyí bohaté zejména na uran. Ke stažení libyjských vojsk došlo až v roce 1994. V průběhu vlády vedl i neústupná jednání s Izraelem. Dlouhodobá nevraživost vůči Izraeli vyústila v roce 1995 v pohrůžky vyhnání 30 000 Palestinců ze země poté, co se OOP rozhodla vyjednávat s Izraelem o mírovém řešení jejich konfliktu v rámci dohody z Osla. Své výhrůžky začal záhy naplňovat. Kaddáfí prohlásil tento akt za službu palestinskému národu, neboť dle jeho slov sionisté plánovali vytvořit \"Palestinu bez Palestinců\", a zároveň vyzval ostatní arabské státy, aby jednaly stejně. Vyhánění Palestinců pokračovalo až do začátku roku 1997, celkový počet Palestinců, kteří byli donuceni opustit zemi, se odhaduje na 15 000.\n\nStal se známým pro své nevypočitatelné a nepředvídatelné chování na mezinárodní scéně. Jeho vláda financovala mnoho revolučních či teroristických skupin po celém světě, včetně Black Panthers a Nation of Islam ve Spojených státech a Irské republikánské armády v Severním Irsku. Libye se tak dostala pod vedením Kaddáfího na seznam států podporujících terorismus, vedený americkým ministerstvem zahraničí, a to v roce 1979.\n\nV roce 1986 jeho vláda dle dokumentů nalezených v archivu Stasi zorganizovala bombový útok na diskotéku La Belle v Západním Berlíně, při němž zemřeli tři lidé včetně amerických občanů, dále bylo zraněno 200 lidí. Po tomto teroristickém útoku došla USA trpělivost s Kaddáfího podporou terorismu, což vyústilo v odvetu Spojených států ve formě bombardování Tripolisu a Benghází, při kterém zahynulo přes 100 lidí a kde měla dle Kaddáfího tvrzení zemřít i jeho adoptovaná dcera Hanna.\n\nOhledně úmrtí Hanny však již od začátku existovaly rozpory. Noviny s odkazem na vládní úředníky udávaly rozdílný věk v době úmrtí (12 až 15 měsíců). Později byla objevena dokumentace jejího dalšího života. Hanna byla nejen zachycena na rodinném videu z doby po bombardování Tripolisu či při snídani na fotografii z roku 1999, ale též byly v Kaddáfího rezidenci objeveny její studijní výsledky z lékařské fakulty či certifikát studia angličtiny. Německým novinám Die Welt se pak podařilo získat i svědectví doktora, který se s ní setkal. Britské úřady si pak dokonce v roce 2010 vyměnily e-maily, které se zabývaly vydáním dvouletého víza pro Hannu.\n\nAni po bombardování se však Kaddáfí nedokázal vyhnout dalším aférám spojeným s terorismem. V prosinci 1988 se zřítilo v důsledku bombového útoku nad skotským městečkem Lockerbie letadlo Pan Am 103 s 259 cestujícími, dalších 11 lidí zahynulo pod troskami. Libye v té době svůj podíl na události odmítala, vinu přiznala až v roce 2003 ve snaze o sblížení se Západem, kdy se dodatečně zavázala vyplatit pozůstalým celkem 2,7 miliardy dolarů.\n\nO rok později, 19. září 1989, se Libye pod Kaddáfího vládou podílela na útoku, který byl veden proti francouzskému letu UTA 772, při kterém zemřelo 170 lidí na palubě. Vinu přiznala Libye v roce 2003 společně s vinou na událostech z Lockerbie.\n\nZa vlády Reagana a Bushe st. v USA se libyjsko-americké vztahy spíše horšily, než aby se věci hnuly a daly se do pořádku. USA po bombardování Tripolisu a Benghází tlačily na Libyi a chtěly po ní, aby se zbavila chemických zbraní. To však Kaddáfí kategoricky odmítl. Od nástupu Billa Clintona do prezidentské funkce v USA si Libyjci hodně slibovali od vylepšení vzájemných vztahů USA a Libye. Nicméně se spletli a Clinton pokračoval v politice proti Libyi jako jeho dva předchůdci.\n\nSblížení se Západem ukázala až jeho reakce na zářijové útoky na New York a Washington v roce 2001. Ostře je odsoudil a přislíbil pomoc v boji proti Al-Kajdě.\n\nV říjnu 2003 pak byla zadržena námořní dodávka součástek centrifug, které by mohly být využity při obohacování uranu. Tato operace byla zprvu utajována. Nezávisle na této akci měla údajně probíhat neveřejná mezinárodní jednání o ukončení libyjského programu v oblasti zbraní hromadného ničení. Na konci roku Kaddáfí oznámil, že se jich vzdá. Teprve poté byla zpráva o úspěšném zadržení jaderného materiálu zveřejněna.\n\nTéhož roku Libye rovněž odškodnila oběti různých teroristických činů, včetně pozůstalých obětí z Lockerbie či letu UTA 772. Na začátku roku 2004 pak Libye začala svůj program ZHN likvidovat a prohlásila, že se jej kompletně zbavila. V roce 2010 však sdělila, že jí přesto zůstala část obohaceného uranu, přičemž nabídla USA, že jej může odkoupit. Rozběhla se tak opětovná vyjednávání, během nichž byl uran uskladněn za špatných bezpečnostních podmínek na tripolském letišti. Nakonec jej ke konci roku Libye vyvezla do Ruska výměnou za 800 000 USD, vyplacených americkou vládou.\n\nOd roku 2004 najímal Kaddáfí západní konzultační firmy se záměrem vylepšit pověst země. V rámci kampaně za vylepšení image platila Libye 3 miliony dolarů ročně za konzultace, brífinky, analýzy a také cesty významných osobností do Libye. Polovina článků a statí, které napsali hosté, vyzněla pro Libyi kladně. Součástí těchto snah bylo i lobbování představitelů americké vlády, členů kongresu a pracovníků ministerstva zahraničí.\n\nJedním z důsledků oteplení vztahů mezi Libyí a evropskými státy byl obnovený export zbraní do Libye z Evropské unie.\n\nV roce 2006 byla Libye vyškrtnuta ze seznamu států podporujících terorismus, vedeného americkou vládou. To v praxi znamenalo uvolnění různých sankcí, které se jinak na tyto státy vztahují.\n\nV roce 2002 stál u zrodu Africké unie, jejíž snahou je postupná integrace afrických zemí. Na summitu v Addis Abebě v únoru 2009, kde byl zvolen jejím předsedou, se vyjádřil pro projekt Spojených států afrických.\n\nV únoru 2011 po masakrech civilního obyvatelstva propukla v Libyi občanská válka.\n\n3. března Mezinárodní trestní soud v Haagu oznámil, že bude vyšetřovat Kaddáfího ze spáchání zločinů proti lidskosti.\n\n17. března byla vydána rezoluce Rady bezpečnosti č. 1973, požadující okamžité příměří a opravňující státy OSN k přijetí všech nutných opatření k ochraně civilistů.\n\n18. března Kaddáfí vyhlásil příměří, nicméně útoky na povstalecké pozice nadále pokračovaly. O den později započala pod vedením NATO mezinárodní vojenská intervence v Libyi.\n\n18. června se dostaly na veřejnost zprávy o ukořistěných vojenských rozkazech vydaných vysoce postavenými generály Kaddáfího, které mají údajně svědčit o úmyslném páchání válečných zločinů.\n\n27. června byl na Kaddáfího vydán zatykač Mezinárodního trestního soudu, stejně jako na jeho syna Sajfa Isláma a na šéfa libyjské rozvědky Abdalláha Sanúsího. Kaddáfí byl stíhán za vraždy, zatýkání a věznění stovek civilistů, kteří se postavili jeho vládě v polovině února. Kaddáfí se tak stal po súdánském prezidentu Bašírovi druhou hlavou státu v historii MTS, která byla stíhána za zločiny proti lidskosti.\n\nNa podporu Kaddáfího probíhaly i vládou organizované demonstrace, které směřovaly proti NATO. V průběhu července 2011 se konalo několik demonstrací ve městech Tripolis, Zlitán, Tarhúna, Sabhá, Al-Khoms a v Syrtě. Demonstrace v Tripolisu se podle odhadů zdrojů nakloněných režimu zúčastnilo až 1,7 milionů demonstrantů, tedy údajně 95 % populace města.\n\nPovstalci díky letecké podpoře ze strany států NATO postupně ovládli všechna města při pobřeží Středozemního moře, přičemž jako jedno z posledních padlo Tripolis. Dne 23. srpna povstalci dobyli Kaddáfího sídlo Báb al-Azízíju, aniž by v něm nalezli samotného diktátora, který nadále unikal. Dne 29. srpna Alžírské ministerstvo zahraničí oznámilo, že Kaddáfího příbuzní překročili v 8:45 (9:45 SELČ) hranici do Alžírska, kam prý uprchli jeho manželka Safíja, dcera Ajša a synové Hannibal i Muhammad. V Libyi tak nadále zůstával Kaddáfí osobně, Sajf Islám a Mutasím Kaddáfí. Dle prohlášení syrsko-irácké satelitní televize al-Raí, která zveřejňovala oficiální stanoviska vlády (včetně Kaddáfího projevů), byl téhož dne zabit u města Tarhúna Kaddáfího syn Chámis, velitel 32. Posílené brigády. 31. 8 Kaddáfí odmítl kapitulovat, ale místo jeho pobytu bylo neznámé.\n\nMuammar Kaddáfí byl dopaden 20. října 2011 za úsvitu poblíž rodného města Syrta, když se skrýval v odpadové rouře poté, co se pokoušel uprchnout v konvoji aut, na který zaútočilo letectvo NATO. Povstalci byl postřelen do hlavy a hrudi. Zemřel na následky smrtelného střelného poranění; předtím byl lynčován davem. K vyšetření okolností jeho smrti vyzvala Amnesty International, neboť se na základě zveřejněných videí domnívá, že případné zabití Kaddáfího po jeho dopadení by mohlo představovat válečný zločin.\n\nJeho tělo bylo pohřbeno na neznámém místě v poušti dle islámských zvyklostí a za přítomnosti několika příbuzných.\n\nOslavování Kaddáfího a jeho éry bylo krátkou dobu po revoluci zakázáno z rozhodnutí Národní přechodné rady. Dne 14. června 2012 následně nejvyšší soud toto rozhodnutí zrušil, neboť dle jeho úsudku porušoval Ústavní deklaraci přechodné rady z 11. srpna 2011.\n\n\n"}
{"id": "238395", "url": "https://cs.wikipedia.org/wiki?curid=238395", "title": "Elliottův záliv", "text": "Elliottův záliv\n\nElliottův záliv je záliv, na jehož břehu leží americké město Seattle. Na východě od zálivu se nachází město Seattle a přístav Port of Seattle, který byl v roce 2002 nejrušnějším přístavem v objemu kontejnerové přepravy (TEU) a 46. nejrušnějším přístavem na světě. Na západě od zálivu se nachází Pugetův záliv, jehož hranicí je přímka mezi seattleskými čtvrtěmi Alki Point a West Point.\n\nDosud není známo, po kom byl záliv pojmenován. Pravděpodobně to ale byl Samuel Elliott, který byl lodním poddůstojníkem při Wilkesově expedici, ale mohli to být také Jared Elliott, který byl při expedici jako kněz nebo George Elliott, který byl stevardem.\n\nV zálivu se také nachází Colmanův přístav, který je hlavním terminálem Washington State Ferries v Seattlu. Ze Seattlu pravidelně vyplouvají lodě na ostrov Bainbridge Island a do Bremertonu. Záliv křižují od května do září přívozy King County Water Taxi, které spojují centrum města se čtvrtí West Seattle.\n\nDuwamišská řeka je hlavním vodním zdrojem zálivu.\n\nSmyšlený výškový dům Elliott Bay Towers, domov Frasiera Cranea ze TV seriálu \"Frasier\", nese jméno po zálivu, stejně jako už reálné knihkupectví Elliott Bay Bookstore ve čtvrti Capitol Hill.\n\n29. března 2002 během posledního letu do Smithsonianského muzea letectví a kosmonautiky spadl do zátoky poslední zachovalý Boeing 307 na světě.\n"}
{"id": "238399", "url": "https://cs.wikipedia.org/wiki?curid=238399", "title": "Permakultura", "text": "Permakultura\n\nPermakultura (z angl. \"Permaculture\") je koncepce přístupu k zemědělství, přírodě a životnímu prostředí obecně usilující o trvalou udržitelnost nebo ještě lépe o regeneraci přírodních zdrojů.\n\nNázev je složenina anglických slov a , kde \"permanentnost (trvalost)\" reprezentuje trvalou udržitelnost a \"zemědělství\" značí přístup k půdě nebo přírodě obecně. Při ještě větším zobecnění lze permakulturu brát jako kulturu (v duchovnějším slova smyslu filosofii), která od jedince vyžaduje změnu myšlení v jeho vztahu k prostředí. V některých zdrojích je permakultura definována jako ekologické zemědělství. Tato definice je chybná, neboť permakultura má mnohem širší pojetí.\n\nPermakultura vešla do povědomí publikací knihy \"Permaculture I\" Billa Mollisona a Davida Holmgrena v Austrálii v roce 1978.\nPodnětem k jejímu vzniku bylo (tamní i všeobecné) zhoršující se životní prostředí. \"Permaculture I\" definovala stav trvalé udržitelnosti v přirozených ekosystémech; popsala též stav lidské společnosti a znaky její neudržitelnosti z dlouhodobější perspektivy. Oba tyto stavy byly detailně Mollisonem popsány. Holmgrenovi je zase z větší míry připisována analýza trvale udržitelných ekosystémů, tedy tím, čím se projevuje a jaké zákonitosti v nich platí. Tyto zákonitosti a pravidla (částečně překrývající s některými pravidly systémové dynamiky) jsou natolik obecná, že je lze aplikovat i na některé dosud trvale neudržitelné systémy od malých a omezených území jako park až po celou lidskou společnost.\nOba se tato pravidla pokoušeli aplikovat a zejména Holmgren se na jejich uvádění do praxe stal uznávaným odborníkem.\n\nMollison a Holmgren nebyli jediní, kdo cítil potřebu vymanit se ze způsobu života ve stylu 70. let, který neměl žádné ekologické cítění a ohledy k životnímu prostředí. I další jednotlivci a později i sdružení lidí na mnoha místech světa si uvědomovali vážnost situace a začali sami vytvářet podobné závěry. Vydání \"Permaculture I\" byl však ten zásadní podnět k tomu, aby se k filozofii permakultury přidali a začali tvořit permakulturní projekty. Ty mohou čítat oblasti přirozeného životního prostředí, na něž jsou aplikovány principy trvalé udržitelnosti, nebo i (rodové, pozemkové) osady, do nichž jsou zapojeni i stoupenci permakultury.\n\nPodle \"Permakultury I\" Davida Holmgrena:\n\nV agrolesnictví se využívá výhod kombinace stromů, jedlých keřů a hospodářské zvěře a jejich vzájemného působení. Používají se jak zemědělské, tak lesnické technologie, což má mít za následek produktivnější, prospěšnější, zdravější a udržitelnější systémy využití půdy. Agrolesnické systémy spočívají v záměrném využití stromů a keřů v rámci zemědělství, či případně ve využití jiných lesních produktů než dřeva (např. hub, lesních plodů, apod.).\n\nLesní zahradničení je mezi permakulturisty obzvlášť oblíbenou formou agrolesnictví. Mnozí z nich jsou zastánci lesních zahrad (jinak řečeno jedlých lesů), mezi jinými např. Graham Bell, Patrick Whitefield, Dave Jacke, Eric Toensmeier a Geoff Lawton.\n\nVyvýšené záhony se tvoří zahrabáním většího množství dřeva do záhonu, což zvyšuje schopnost půdy zadržovat vodu. Při rozkládacím procesu pod zemí se porézní struktura dřeva chová jako houba. Za deštivých období může větší množství zahrabaného dřeva absorbovat tolik vody, že to vystačí i na období sucha. Tuto techniku používají permakulturisté Sepp Holzer, Toby Hemenway a Masanobu Fukuoka. Vyvýšené záhony tvoří také na svém hospodářství Sepp Holzer. Sepp Holzer ve svých publikacích znázorňuje tvorbu vyvýšených záhonů za pomoci mechanizace.\n\nPod přírodní stavitelství spadá celá škála stavebních systémů a použitých materiálů, přičemž všechny spojuje důraz na trvalou udržitelnost. Té se přírodní stavitelství snaží dosáhnout zaměřením se na trvanlivost a využití obnovitelných zdrojů, či zdrojů, kterých je dostatek a které se musí jen minimálně dále upravovat, přičemž ať už se jedná o recyklované či obnovitelné zdroje, vždy jsou brány v potaz zdravé podmínky pro život a kvalitní ovzduší interiéru.\n\nPřírodní stavitelství vychází z potřeby snížit dopad budov a jiných podpěrných systémů na životní prostředí, aniž by bylo nutné se vzdát pohodlí, zdravého prostředí nebo estetických kvalit. V přírodním stavitelství se z důvodu trvalé udržitelnosti používá hojně dostupný, obnovitelný, opětovně použitelný či recyklovaný materiál. Důraz je kromě využití přírodního materiálu kladen také na architektonický design. Orientace budovy, využití místních klimatických a geografických podmínek, důraz na přirozenou větratelnost – to vše zásadně snižuje provozní náklady a pozitivně ovlivňuje prostředí. Je běžné, že se stavitelé snaží minimalizovat ekologickou stopu stavby, která je také často realizována svépomocí. V přírodním stavitelství se mnohdy využívají lokální energetické zdroje, systémy pro zachycení dešťové vody a alternativní čističky odpadních vod.\n\nVyužitím dešťové vody rozumíme shromažďování a uskladnění dešťové vody pro další použití předtím, než se dostane ke zvodni. Taková voda se může využít jako pitná voda, jako voda pro hospodářská zvířata, zavlažování apod. Sběr dešťové vody na střechách domů a jiných budov může významně přispět k dostupnosti pitné vody. Může zvýšit hladinu vody v půdním podloží a zlepšit podmínky pro městskou zeleň. V případě, že se voda shromažďuje na povrchu země, často na místech k tomu speciálně uzpůsobených, jedná se o shromažďování tzv. bouřkové vody.\n\nTzv. šedá voda je odpadní voda, která vzniká při domácích činnostech, jako je praní, mytí nádobí či sprchování, a která může být recyklována přímo na místě například pro účely zavlažování a umělého budování mokřadů. Šedá voda obvykle neobsahuje žádné škodlivé látky, není však pitná. Šedá voda není totéž co tzv. černá voda, což je označení pro odpadní vodu, která obsahuje fekálie. Černá voda je septická a její další využití je vyloučené.\n\nV zemědělství a zahradnictví se mulč používá pro ochranné zakrytí půdy. Jako mulč může sloužit jakýkoli materiál jednotlivě i v kombinaci s dalšími (kameny, listí, karton, dřevěná štěpka, štěrk, apod.), v permakultuře má však přednost materiál organický, neboť ten plní více funkcí (lépe se díky němu vsakuje dešťová voda, snižuje se její odpařování, poskytuje živiny, zvyšuje podíl organické složky v půdě, živí a vytváří útočiště pro půdní organismy, zamezuje růstu plevele a klíčení jeho semen, zmírňuje denní teplotní výkyvy, chrání proti mrazu a snižuje erozi). Plošné mulčování je zemědělská technika nevyžadující rytí, která se snaží napodobovat pokrytí lesní půdy listím. Pokud je plošné mulčování provedeno správně a v kombinaci s dalšími permakulturními principy, napomáhá k vytvoření zdravých a výnosných ekosystémů, které nevyžadují složitou údržbu.\n\nPlošný mulč slouží jako „výživová banka“, která uskladňuje živiny obsažené v organické hmotě a pomalu je přirozeným rozkladem uvolňuje pro využití rostlinami. Ke zkvalitnění půdy přispívá i tím, že je jednak velice lákavý pro žížaly, stínky a další půdní mikroorganismy, kterým poskytuje potravu, a jednak dodává půdě humus. Žížaly půdu provzdušňují a jejich výměšky patří k těm nejlepším hnojivům a zlepšovačům půdy. Plošného mulčování se dá využít i k omezení či odstranění nežádoucího plevele, neboť mulč zabraňuje přístupu slunečního světla, které je pro růst plevele nezbytné – tato metoda je mnohdy úspěšnější než použití herbicidů.\n\nMnoho špatných věcí, které se dějí na úkor životního prostředí, bylo dlouhá léta kladeno za vinu spásání trávy zvířaty. Ukázalo se ale, že pokud je spásání řízeno podle vzorů z přírody, může se jeho prostřednictvím dosáhnout výsledků opačných, tedy kladných. Při tzv. jednotkovém spásání, jinak řečeno řízené intenzivní rotační pastvě (ŘIRP), se stáda (příp. hejna) přežvýkavců i nepřežvýkavců pravidelně a systematicky přesouvají na čerstvou pastvinu za účelem zvýšení kvality a množství krmného porostu. Po zvířecím zásahu je dané území ponecháno v klidu a porost může znovu narůst. ŘIRP může být prováděna skotem, ovcemi, kozami, prasaty, slepicemi, králíky, husami, krocany, kachnami a dalšími zvířaty – záleží pouze na tom, které přírodní společenství je našim vzorem. Sepp Holzer a Joel Salatin ukázali, že zvířaty způsobený zásah do přírody může být podnětem pro zahájení sukcese nebo může připravit půdu pro výsadbu. Holistický přístup Allana Savoryho je přirovnáván k „permakulturnímu přístupu ke správě pastvin.“ Jednou z variant ŘIRP, která poslední dobou nabývá na oblíbenosti, je ekopastevectví. Často se jím regulují invazní rostliny či obnovují původní druhy. Primárním cílem ekopastevectví je přínos životnímu prostředí, přičemž spásající zvířata mohou, ale nemusí být využita také pro maso, mléko či přírodní vlákno (vlna).\n\nZónování pozemku je způsob, kterým se zakládá permakultura na nových pozemcích. Nový pozemek musí být rozdělen do pěti zón. Pro každou permakulturní zónu platí jiná specifika. Nejbližší okolí domu tvoří nejčastěji navštěvovaná zóna (bylinná zahrada, zeleninová zahrada), dále se nacházejí ustájení pro zvířata, jedlý sad a pastviny. Úplně nejdál od domu se nachází také divočina, kde se do vývoje krajiny nijak nezasahuje.\n\n\n\n\n"}
{"id": "238400", "url": "https://cs.wikipedia.org/wiki?curid=238400", "title": "Antonio Puerta", "text": "Antonio Puerta\n\nAntonio Puerta (26. listopadu 1984, Sevilla, Španělsko – 28. srpna 2007 tamtéž) byl španělský fotbalista a reprezentant, který nastupoval především v obranných řadách fotbalového týmu.\n\nAntonio Puerta se narodil v sevillské čtvrti Nervión, velmi blízko stadiónu Estadio Ramón Sánchez Pizjuán. Puerta prošel všemi kategoriemi týmu FC Sevilly a byl jedním z hráčů „silné“ generace fotbalistů (Sergio Ramos, Jesús Navas, Alejandro Alfaro, Kepa Blanco), kteří vzešli ze spodních kategorií sevillského klubu. Puerta si svůj debut za první tým FC Sevilly, který tehdy trénoval Joaquín Caparrós, odbyl 21. března 2004 v zápase proti Málaga CF, který Sevilla prohrála 0-1. V sezóně 2004/2005 nebyl ještě Puerta pevnou součástí týmu, více zápasů odehrával za B tým Sevilly pod taktovkou Manola Jiméneze. V sezóně 2006/2007 hrál už za A tým na levé straně stabilně. 27. dubna 2006 vstřelil v odvetném semifinálovém zápase poháru UEFA proti FC Schalke 04 rozhodující branku, zápas skončil 1-0 a Sevilla postoupila do finále evropského poháru po více než šedesáti letech. O čtrnáct dní později Sevilla porazila ve finále Middlesbrough FC 4-0. Po této sezóně se o něj zajímaly kluby Arsenal FC, Manchester United nebo Real Madrid.\n\nPuerta nastupoval také pravidelně za španělskou reprezentaci do 21 let.\n7. října 2006 nastoupil i za A-mužstvo Španělska, debutoval v kvalifikačním zápase proti Švédsku, který skončil porážkou Španělska 0:2. Byl to jeho jediný start za A-tým.\n\n25. srpna 2007 v prvním kole španělské ligy v zápasu na domácím hřišti proti Getafe Antonio Puerta zkolaboval. Stalo se tak v 28. minutě. Po okamžité pomoci spoluhráčů Antonio Puerta odešel z trávníku po vlastních nohou, ale v útrobách stadiónu znovu zkolaboval a byl rychle převezen do sevillské nemocnice Virgen del Rocío na jednotku intenzivní péče, kde byl napojen na dýchací přístroje. Zdroje z nemocnice potvrdily, že Antonio Puerta měl za noc až pět srdečních zástav po kterých muselo dojít ke kardiopulmonární resuscitaci. Druhý den ráno řekli lékaři, že: „situace Antonia Puerty je vážná, v noci jsme se báli o jeho život.“ Lékařská zpráva, kterou vydal tým doktorů starajících se o Puertu nezněla příliš pozitivně. Stálo v ní: „situace pacienta po třicetišestihodinové hospitalizaci je stále kritická, v důsledku vážných potíží způsobených zástavou srdce je pravděpodobné, že má pacient poškozený mozek.“ Situace se v následujících hodinách ještě více zhoršila.\n\nPuerta zemřel 28. srpna ve 14:30. Příčinou smrti bylo podle oficiálního tiskového prohlášení lékařů selhání orgánů způsobené dlouhotrvající zástavou srdce. Antonio Puerta po sobě zanechal ženu v osmém měsíci těhotenství, dítě se narodilo 21. října.\n\nPohřební síň byla provizorně nainstalována do útrob stadionu Ramón Sánchez Pizjuán, pohřeb se konal 29. srpna na hřbitově San Fernando v Seville. Jeho úmrtí spojilo dva kluby s obrovskou rivalitou – FC Sevillu a Real Betis, na poslední rozloučení s Antoniem přišlo nespočet fanoušků odvěkého rivala Sevilly. Dalšími kluby, které vyjádřily solidaritu byly: Real Madrid, FC Barcelona, Atlético de Madrid, RCD Espanyol, Málaga CF, Cádiz CF, Córdoba CF, Real Valladolid, Real Zaragoza, Valencia CF, R.C. Deportivo de la Coruña, Athletic Club de Bilbao, Recreativo de Huelva, C.A. Osasuna, Real Mallorca a Real Murcia. Zástupci všech těchto klubů byli přítomni na pohřbu Antonia Puerty.\n\nPár dní po tragickém úmrtí Antonia Puerty byl na programu evropský superpohár ve kterém Sevilla hrála proti vítězi Ligy Mistrů AC Milán. Milanský velkoklub nabídnul Seville přesunutí tohoto zápasu na jiný termín, andaluský klub však odmítl, Sevilla chtěla toto utkání věnovat zesnulému Puertovi. Hráči obou týmů naskočili na trávník se jménem Puerta pod číslem jejich dresu.. AC Milan nakonec porazil Sevillu 3:1, vítězství věnoval Antoniu Puertovi.\n\n13. května 2008 se na Sanchézi Pizjuánu odehrál přátelský zápas na počest Antonia Puerty. FC Sevilla hrála proti výběru světových fotbalových hvězd tvořeném hráči jako jsou Iker Casillas, Sergio Ramos, Raúl González, Samuel Eto’o, Thierry Henry, Didier Drogba, Emmanuel Eboué, Emmanuel Adebayor…\n\nV létě roku 2008 vyhrála španělská reprezentace EURO 2008, při oslavách ihned po zápase i při pozdějších oslavách v Madridu měl na sobě bývalý hráč FC Sevilly Sergio Ramos tričko s fotkou Antonia Puerty a nápisem „siempre con nosotros“ což v překladu znamená „vždy s námi“. Ten samý hráč uctil památku Puerty i v zápase za Real Madrid proti Villarrealu. Poté co dal Ruud van Nistelrooy gól, Sergio Ramos si svlékl dres a ukázal fanouškům tričko s nápisem v překladu: \"Antonio Puerta – Odpočívej v pokoji.\"\nV 2. kole španělské ligy sezóny 07/08 o prvním zářijovém víkendu se držela na všech stadiónech minuta ticha na počest Antonia Puerty.\n\n29. srpna 2007 se odehrál v Barceloně na Nou Campu turnaj zvaný Trofeo Joan Gamper. Katalánský klub v něm hostil Inter Milan. Tento zápas byl jasně poznamenán úmrtím Antonia Puerty. Na začátku se držela minuta ticha, všichni hráči naskočili na trávník v sevillském dresu Puerty, Ronaldinho poslal jeden z gólů Barcelony na nebe za Antoniem Puertou.\n\nV srpnu roku 2008 se Sevilla rozhodla uspořádat turnaj na počest Puerty. Nazvala ho Trofeo Antonio Puerta. Vítěz může vyhrát trofej v podobě stříbrného dresu Puerty na vínovém podkladě ve stříbrném rámu. Tento turnaj slouží jako připomínka a projev úcty tragicky zesnulému hráči Sevilly. V prvním roce hostil klub z Nerviónu Málagu, zápas vyhrála Sevilla 2:0 díky gólům Renata a Luise Fabiana. Tento turnaj se koná každou sezónu.\n\nSevilla chtěla stáhnout jeho dres s číslem 16 až do doby, kdy jeho syn oslaví své osmnácté narozeniny. Španělský fotbalový svaz však toto neumožňuje. Dres s číslem šestnáct tak převzal David Prieto.\n\nV 16. minutě každého zápasu se nejdříve držela na Sanchézi Pizjuánu minuta ticha na počest Antonia Puerty. Fanoušci přestali povzbuzovat a mlčky seděli. Později však fandové změnili projev úcty na hlasité skandování jména Antonio Puerta a tleskání do rytmu.\n\n"}
{"id": "238402", "url": "https://cs.wikipedia.org/wiki?curid=238402", "title": "Nevadnoucí partie", "text": "Nevadnoucí partie\n\nNevadnoucí partie („evergreen game“) je šachová partie považovaná za nezapomenutelný klenot šachové historie. Byla sehrána mezi Adolfem Anderssenem a Jeanem Dufresnem v Berlíně roku 1852.\nPrvní mistr světa Wilhelm Steinitz ji později označil jako „Anderssenův věčně zelený vavřínový věnec“. Jiné zdroje uvádějí, že ji nazval „Nevadnoucí květ ve vavřínovém věnci“.\n\nHrála se mezi Adolfem Anderssenem a Jeanem Dufresnem, populárním autorem šachových publikací, v Berlíně roku 1852 a byla neformálním střetnutím.\n\nEvansův gambit – zahájení, které bylo populární v 19. století a dnes je k vidění jen vzácně. Bílý obětuje materiál, aby získal náskok ve vývinu.\n\nTento tah se nepovažuje za nejlepší odpověď. Za ni se považuje 7..Jge7 s myšlenkou protiúderu v centru tahem d5.\n\nAnderssen okamžitě napadá pěšce na f7.\n\nNa 8..De7 mohl bílý podle Čigorina odpovědět 9.Sa3 d6 10.Ve1 s hrozbou e5.\n\nAktivní tah. Na tomto místě později zkoušel Anderssen i 9.Ve1 a k dobré hře bílého vede též 9.Jbd2.\n\nČerný nemohl brát bílého pěšce na e5. V případě tahu 9. … Jxe5 by následovalo 10. Ve1 d6 11. Da4+ s vidličkami králi a střelci, což povede k zisku figury.\n\nMožné zde bylo i okamžité 10.Sa3\n\nV později hrané partii stejných hráčů v Berlíně 1858 se pokusil hru zlepšit Dufresne tahem 10..Sb6?! ale po 11.Dd1! získal Anderssen výhodu.\n\nNa tomto místě bylo lepší 11.Dd1 s aktivní pozicí bílého.\n\nČerný se pokouší získat protihru obětí pěšce, aby dostal do hry věž z dámského křídla a získal při tom tempo.\nChybou by bylo i 11..a6 na čež by bílý zahrál 12.Ve3 s převahou.\nČerný zde ale mohl zahrát 11..0-0! s plánem protiúderu tahem d5, díky čemuž by získal výhodnou pozici.\n\nČerný nemůže provést rošádu, protože tah 14. Sxe7 by vedl ke ztrátě figury, neboť jezdec na c6 nemůže chránit současně jezdce na e7 a střelce na a5.\n\nPo lepším 14..0-0 15.Je4 by stál bílý lépe.\n\nLasker na tomto místě doporučil jako nejlepší 15..d2! 16.Jexd2 0-0 s výhodou bílého.\n\nPo jednodušším 17. Jg3 Dh6 18. Sc1 De6 19. Sc4 Jd5 20.Jg5 by pozice černého byla beznadějná. Anderssen se však raději rozhodl pro gigantickou kombinaci.\n\nPřekvapivý tah.\nLasker na tomto místě doporučil 19.Se4! a teprve upřesňující rozbory dalším mistrů prokázaly, že by si tímto tahem bílý udržel převahu, když by hrál přesně. Pozice totiž obsahuje řadu nečekaných kombinačních motivů. 19..Dh3! 20.g3 Vxg3 21.hxg3 Dxg3+ 22.Kh1 Sxf2 (Lasker) 23.Sxe7! Dh3+ 24.Jh2 Sxe1 25.Vxe1 Dh4 26.Dd1 Jxe7 27.Sxb7 Dxf6 s převahou bílého (G.Fridštejn).\n\nČerná dáma je zde v bezpečí, protože pěšec na g2 nemůže odkrýt krále a tak ho vystavit šachu od věže na g8 (viz pozice).\nPřesto se mohl černý zachránit, když by pokračoval nečekaným tahem 19..Dh3! a po 20.Sf1 Df5!, kde díky protihře je jeho pozice udržitelná.\nNyní následuje kombinace, která vešla do šachových dějin.\n\nDvojitý šach je vždy nebezpečný, protože král musí vždy uhnout. Zde není jen nebezpečný, ale rozhodující.\n\nSavielly Tartakower prohlásil, že „v šachové literatuře není žádné podobné kombinace“.\n\n"}
{"id": "238406", "url": "https://cs.wikipedia.org/wiki?curid=238406", "title": "Wild Bill Hickok", "text": "Wild Bill Hickok\n\nJames Butler Hickok (27. května 1837 – 2. srpna 1876), známý spíše jako Wild Bill Hickok, byl legendární postava amerického Divokého Západu. Jeho schopnosti a dovednosti jako pistolníka a zvěda, společně s pověstí muže zákona, poskytly základ jeho slávě, ačkoliv některé z jeho hrdinských činů byly smyšlené.\n\nJeho přezdívka Wild Bill, byla inspirována často používanou přezdívkou pro muže, kteří se jmenovali William (i když to nebylo zrovna Hickokovo jméno), kteří byli známi pro svou odvahu v různých profesích.\n\nHickok přišel na Západ jako dostavníkový kočí, pak se stal ochráncem zákona v hraničářských teritoriích Kansasu a Nebrasky. Bojoval v Unionistické armádě během Občanské války a po válce proslul jako zvěd, střelec a profesionální karbaník. Mezi plněním povinnosti prosazovat právo a hazardem, který mírně převažoval, byl Hickok ještě zapleten v několika významných přestřelkách a nakonec v jedné z nich byl zabit při hraní pokeru v saloonu v Jižní Dakotě.\n\nJeho přítelkyní byla Calamity Jane.\n\nJames Butler Hickok se narodil v Troy Grove, Illinois dne 27. května, 1837. Když vyrůstal, byla farma jeho otce jednou ze zastávek Underground Railroad – Podzemní železnice (síť tajných cest a domů, které využívali otroci prchající z jihu do svobodných států Unie) a tak získal střelecké dovednosti při ochraně otcovy farmy proti anti-abolicionistům (odpůrci zrušení otroctví v USA). Hickok byl vynikajícím střelcem již od raného mládí. Většinou není známa jeho úloha ochránce občanských práv Američanů černé pleti během posledních dnů otroctví v USA.\n\nV roce 1855 opustil otcovu farmu, aby se stal dostavníkovým kočím na trati mezi Santa Fe a Oregonem. Nejdříve mu říkali \"Duck Bill\" – Kačer Bill (snad proto že pod knírkem vystrkoval svůj horní ret), ale jeho střelecké dovednosti brzy změnily jeho přezdívku na \"Wild Bill\". Zabití medvěda loveckým nožem utvrdilo jeho rostoucí pověst drsňáka, který se nebojí ničeho.\n\nV roce 1857 si Hickok zabral 65 ha (160 akrů) půdy v Johnson County, Kansas (v místech kde je dnes město Lenexa), kde se stal prvním strážníkem v Monticello Township v Kansasu. V roce 1861 se stal městským strážníkem v Nebrasce. Zúčastnil se krvavé přestřelky s McCanlesovým gangem v Rock Creek Station. Příležitostně Hickok zabil několik dalších mužů v osobních soubojích.\n\nKdyž byl strážníkem v Monticello Township, vynalezl Hickok praxi \"posílání muže ven z města\", Zločince, kterého dal na seznam nazývaný \"dead man's tree – strom mrtvého muže\", čekalo lynčování, pokud neopustil město, Hickok prohlašoval, že jej zastřelí na potkání hned druhý den. Někteří zločinci zůstávali v blízkém okolí, aby zjistili, jestli to myslí vážně.\n\nKdyž začala Občanská válka, Hickok vstoupil do Unionistické armády a sloužil hlavně na západě v Kansasu a Missouri. Získal pověst schopného zvěda. Po válce Hickok pracoval jako zvěd pro U.S. armádu, později působil jako hazardní hráč. Nějaký čas působil také jako šerif. V roce 1867 se jeho sláva navýšila po interview s novinářem Henrym Mortonem Stanleyem.\nBěhem občanské války sloužil jako zvěd s \"Buffalo Billem\", Robertem Denbowem a Davidem L. Paynem. Uzavřeli přátelství, které trvalo mnoho let. Po válce se tito čtyři muži, Payne, Cody, Hickok a Denbow, věnovali lovu bizonů. Když se Payne v roce 1870 odstěhoval do Wichity v Kansasu, Denbow tam šel s ním, zatímco Hickok sloužil jako šerif ve městě Hays v Kansasu. Hickok se v roce 1873 objevil v představení Billa Codyho nazvaném „Scouts of the plains.“ Když Bill Cody začal se svou Buffalo Bill show, Denbow s ním cestoval po celé Iowě.\n"}
{"id": "238407", "url": "https://cs.wikipedia.org/wiki?curid=238407", "title": "Karakorum", "text": "Karakorum\n\nKarakorum bylo hlavní město Mongolské říše ve 13. století. Nacházelo se na území dnešního státu Mongolsko, poblíž dnešního města Charchorin. Založil jej Čingischán někdy kolem roku 1220 jako své sídelní město (i když v něm mnoho času nestrávil). Karakorum se tak stalo centrem rozlehlé Mongolské říše. Plynulo do něj obrovské množství pokladů z kořisti, které Čingischán získal při svých výbojích. Po smrti Velkého chána všech Mongolů zde bývala pořádána velká kurultaj a volen nový chán chánů. Karakorum se stalo hlavním městem i pro Čingischánovy nástupce. Až Kublaj hlavní město své říše přemístil 1267 do Pekingu (Chánbalyg). Karakorum bylo 1388 dobyto a zničeno čínskými nájezdníky.\n\nV roce 1586 zde chán Abataj založil lamaistický klášter Erdene-Zuu Chijd, který patří mezi největší a nejstarší buddhistické kláštery v Mongolsku.\n"}
{"id": "238410", "url": "https://cs.wikipedia.org/wiki?curid=238410", "title": "Animátor mládeže", "text": "Animátor mládeže\n\nAnimátor (animátor mládeže) je termín, který se v češtině zhruba od 90. let 20. století používá v některých církevních nebo s křesťanskými církvemi spjatých skupinách a aktivitách pro označení osob, zpravidla mladých, které vedou činnosti zejména s mládeží nebo při nich pomáhají. Označení se používá zejména v římskokatolické a řeckokatolické církvi.\n\nPro obdobné pozice se v jiných hnutích používají kromě označení vedoucí také pojmy jako rádce (ve skautském hnutí), v případě dětských táborů navazujících na pionýrské tradice praktikant nebo instruktor, v salesiánském prostředí dříve též asistent. S pojmem animátor je spojeno očekávání, že úkolem takové osoby není jen pouhý dozor nebo organizace konkrétní akce, ale plnohodnotná účast na dění a zároveň formační (výchovný) vliv na ostatní účastníky.\n\nNapříklad u slovenských saleziánů jsou do kurzu animátorů přijímáni lidé od 16 let věku. Výchovný, vzdělávací a tréninkový program trvá tři roky (6 půlročních kurzů, jejichž celkový rozsah je 120 hodin), je zakončen zkouškami a absolventi dostávají osvědčení. Tato forma vzdělávání u nich funguje od roku 1994.\n\nPodobné kursy pořádají i čeští salesiáni, projekt \"Salesiánští animátoři\" je akreditován na ministerstvu vnitra podle zákona o dobrovolnické službě, č. 198/2002 Sb., požadovaný věk účastníků je minimálně 15 let věku a kurs je také tříletý. V prvním roce jsou v osnovách základy pedagogiky a psychologie, ve druhém roce organizační, právní, hygienické a bezpečnostní zásady a ve třetím roce etika a spiritualita, styly řízení a týmová spolupráce.\n\nPodobné kursy pořádají také diecézní centra mládeže (DCM) v jednotlivých diecézích, koordinací se v české provincii zabývá Sekce pro mládež při České biskupské konferenci.\n\n\n"}
{"id": "238413", "url": "https://cs.wikipedia.org/wiki?curid=238413", "title": "Síla ligandového pole", "text": "Síla ligandového pole\n\nSíla krystalového pole je kvantově-fyzikální veličina označovaná Δ, v případě oktaedrických komplexů Δ, u sloučenin s tetraedrickou geometrií pak Δ. Její velikost udává energetické rozštěpení původně rovnocenných d-orbitalů vlivem rozmístění ligandů kolem centrálního atomu. Pro její hodnoty platí následující:\n"}
{"id": "238414", "url": "https://cs.wikipedia.org/wiki?curid=238414", "title": "Pontus", "text": "Pontus\n\nPontus (řecky Πόντος – \"Pontos\", což znamená „moře“) byl název oblasti a někdejšího starověkého království, rozkládajícího se na jižním břehu Černého moře (\"Pontos Euxeinos\"). Do historie se tato země začala zapisovat na konci „temného období“, kdy iónští Řekové nejprve prozkoumali a posléze kolonizovali severní pobřeží Malé Asie. Řekové užívali výrazu \"Pontos\" pro různé kraje ležící při Černém moři. Přesné konotace se však tento pojem dočkal až po založení pontského království v průběhu válek diadochů následujících po Alexandrově smrti. Teprve tehdy se termín Pontus ujal jako označení severovýchodní Anatolie. V současnosti je toto území součástí Turecka.\n\nZ geografického hlediska tvoří Pontus severovýchodní okraj anatolské náhorní plošiny. Množství různě velkých úrodných planin při pobřeží je od vnitrozemí odděleno příkře se vypínajícími horskými masívy. Přístup do nitra Malé Asie je omezen na několik úzkých údolí, neboť horské pásmo, jež se na západě zdvíhá až do výše 1800 metrů resp. 4000 metrů na východě, utváří téměř nepřekonatelnou přirozenou bariéru. Nejvýše položené svahy vystavené intenzivnímu přílivu dešťových srážek se táhnou směrem na severovýchod. Horská údolí jsou odvodňována četnými řekami, jež se valí ze strmých hřebenů Pontských hor (\"Doğu Karadeniz Dağları\"). Většina významných toků se pak vlévá do řeky \"Iris\" (dnešní Yeşilırmak), která východně od města Samsun proniká hradbou velehor a ústí do Černého moře. Úzký pruh země při pobřeží západně od Trapezuntu představuje dodnes jedno z nejmalebnějších míst Malé Asie. Řecký zeměpisec Strabón (jenž pocházel z tohoto kraje) zcela po právu vychvaloval mimořádnou úrodnost zdejší půdy. Díky svým specifickým topografickým podmínkám zůstávalo maloasijské pobřeží Černého moře v historii relativně odříznuté od dění v centrální Anatolii.\n\nMístní populace byla stejného původu jako obyvatelstvo Kappadokie, s kterou Pontus po dlouhou dobu vytvářel jeden celek. Helénové označovali místní lid jako \"Leucosyri\" neboli „Bílé Syřany“. Ovšem etnická příbuznost s jižními Syřany, kteří měli tmavší pokožku, není prokázána. Příslušníci jednoho z místních kmenů (\"Chalybes\") jsou starověkými prameny zmiňováni jako první lidé, kteří prý uměli kout železo. Patrně ještě za Strabónova života (1. století př. n. l.) byla špatně přístupná údolí v odlehlejších, východních oblastech Pontu obývána těmito divokými a polobarbarskými kmeny. Celý jižní břeh Pontu Euxinu byl již od 6. století př. n. l. hustě pokryt bohatými řeckými poleis, jakými byly mílétská osada Amisus (nynější přístav Samsun), Kotyora (Ordu) či Trapezunt (Trabzon). Ten byl od dob Xenofónta až do konce středověku ze všech místních měst nejproslavenější. Trapezunt byl založen osadníky z jiného pontského města, Sinope (Sinop), které bylo pro změnu kolonií Mílétu. Ve vnitrozemí se nacházela Amasia (Amasya), rodiště Strabóna a hlavní město Mithridata VI. Eupatóra, a Comana – proslulé středisko uctívání bohyně Ma (Kybelé).\n\nVětšina Pontu náležela po staletí ke Kappadokii, která ještě před vzestupem Peršanů sahala od hranic Kilíkie až k Černému moři. Pontské království bylo proto zpočátku označováno jako „Kappadokie při Pontu“, později se však ujalo kratší pojmenování – Pontus. Kappadokií se poté nazývala pouze jižnější část oblasti původně zahrnované pod tento pojem. Zakladatelem Pontu se stal v roce 302 př. n. l. Mithridatés I. Ktistes, syn perského satrapy ve službách někdejšího Alexandrova generála Antigona Jednookého. Mithridatovi převážně stejnojmenní nástupci vládli Pontu až do roku 64 př. n. l. V pořadí pátý pontský král, Farnakés I., který panoval v letech 185 až 169 př. n. l., se po vítězstvích Římanů nad Makedonií a seleukovskou říší rozhodl vstoupit do aliance s touto nově se rodící mocností ve Středozemním moři.\n\nPřátelské vztahy s Římem však skončily poté, co na pontský trůn nastoupil jeden z nejzarytějších nepřátel Římanů. Mithridatés VI. Eupatór (někdy označovaný jako „Veliký“) se chopil moci v roce 120 př. n. l. a zanedlouho se projevil jako nejmocnější monarcha Přední Asie. Během prvních třiceti let své vlády Mithridatés metodicky obsazoval okolní království a připojoval je ke své doméně. Takto si postupně podmanil Kolchidu, bosporské království, Paflagonii a část Arménie. Obratně přitom využíval římské zaneprázdněnosti válkou s Jugurthou v Africe, vpádu Kimbrů a Teutonů na severu a neklidu v Itálii. V té vypukla v roce 91 př. n. l. spojenecká válka, načež si Mithridatés podrobil Bithýnii a v roce 88 př. n. l. napadl římskou provincii Asii. Přitom bylo zmasakrováno kolem 80 000 Římanů a Italů. Mithridatovo vojsko o síle 150 000 mužů se následně vylodilo v Řecku. Mezitím však politické zmatky v Římě vynesly k moci Lucia Cornelia Sullu, který v letech 88 až 85 př. n. l. podnikl proti Mithridatovi několik vojenských tažení. Během nich byl Mithridatés vypuzen z Řecka zpět do Asie. Avšak dříve než mohl Sulla válku úspěšně završit, vynutily si opětovné politické nepokoje přerušení jeho kampaně na východě. S Mithridatem byla uzavřena mírová smlouva, která mu ponechala vládu v jeho království, zatímco Sulla se vrátil do Říma.\n\nTřebaže Mithridatés už nepředstavoval pro Římany takovou hrozbu jako zpočátku, v boji proti nim přesto dokázal pokračovat s menšími přestávkami takřka dalších dvacet let. Jeho konečná porážka v roce 64 př. n. l. Pontus definitivně uvrhla do římské sféry vlivu. Po dobytí Pontu Pompeiem byla západní polovina země Římany anektována a spojena se sousední Bithýnií v provincii Bithynia et Pontus. Římany obsazená část, tzv. \"Ora pontica\", ovšem zahrnovala pouze pobřeží mezi městy Hérakleia (Karadeniz Ereğli) a Amisus. Od těchto dob nazývali Římané Pontem východní polovinu této dvojité provincie. V průběhu římských občanských válek se Pontus ještě jednou nakrátko objevil na scéně světových dějin, nicméně jen do okamžiku, kdy Julius Caesar rozdrtil vojsko krále Farnaka II. v bitvě u Zely. Po tomto vítězství poslal Caesar římskému senátu onu proslulou zprávu „Veni, vidi, vici“.\n\nKontrolu nad východní polovinou království přenechali Římané klientským, pro-římským vládcům domácího či galatského původu. Tento přístup odpovídal soudobé římské politice v Orientu, která se vyhýbala přímému záboru zdejších teritorií, dokud tato nedosáhla určitého stupně civilizace a vnitřního pořádku. Teprve za vlády císaře Nerona v letech 64 n. l. až 65 n. l. bylo celé někdejší pontské království podřízeno římské správě. Jak již bylo uvedeno výše, obyvatelé Pontu byli velmi dovední kováři. Jejich železné výrobky byly proto vyváženy do širokého okolí. Úrodné nížiny Pontu produkovaly ovoce všeho druhu, včetně třešní, které prý odsud Říman Lucullus přinesl poprvé do Evropy. Vývoz vinné révy, dřeva, vosku, obilí a různých jiných komodit přispíval k blahobytu této provincie. Po správní reorganizaci římské říše na konci 3. století, za vlády Diocletiana, byla oblast Pontu rozdělena do čtyř provincií: \"Paphlagonia\", \"Diospontus\" (přejmenovaný Konstantinem na \"Helenopontus\"), \"Pontus Polemoniacus\" a \"Armenia Minor\", které spadaly do pontské diecéze (\"Dioecesis Pontica\"). Toto správní členění přetrvalo až do konce 7. století, kdy bylo nahrazeno byzantským systémem vojenských okrsků (thema). Šíření křesťanství započalo v Pontu již na konci 1. století a brzy zapustilo zejména ve městech silné kořeny, čehož si povšimnul Plinius mladší. Ve vnitrozemí se však proces christianizace rozvinul teprve ve 3. století.\n\nPo větší část dějin byzantské říše podléhal Pontus císařské vládě v Konstantinopoli. Po dobytí tohoto města během čtvrté křížové výpravy vzniklo v této oblasti trapezuntské císařství, které existovalo v letech 1204 až 1461. Po dobytí Trapezuntu sultánem Mehmedem II. Fatihem se Pontus stal součástí Osmanské říše, třebaže si uchoval určitou autonomii. Na počátku 20. století se postavení místních křesťanských Řeků značně zhoršilo v důsledku vzestupu nacionalismu za vlády mladoturků, což vyvrcholilo perzekucemi, masovým zabíjením a vyháněním obyvatelstva během řecko-turecké války v letech 1919 až 1922. V souvislosti s tím byl 19. květen, který je v Turecku národním svátkem, připomínajícím příchod Mustafy Kemala do Samsunu v roce 1919 (čímž začala turecká válka za nezávislost), prohlášen řeckým parlamentem za pamětní den genocidy pontských Řeků. Mnozí Turci to považují za provokaci ze strany Řecka. Po založení Turecké republiky pozbyl Pontus své někdejší autonomní postavení. V roce 1921 byl navržen vznik nezávislého pontského státu, který ale nebyl nikdy realizován. Smlouvou z Lausanne, která revidovala předchozí smlouvu ze Sèvres, byla kromě jiného sjednána výměna obyvatelstva mezi Řeckem a Tureckem. V jejím důsledku bylo přesídleno kolem 1,5 milionu Řeků z Anatolie do Řecka a zhruba 500 000 Turků z Řecka do Turecka. Velký počet pontských Řeků uprchl z Turecka do zemí kavkazského regionu, převážně do Arménie, Gruzie a Ruska. Velká část řecké diaspory ve státech bývalého SSSR patří právě k potomkům pontských Řeků.\n\n\n"}
{"id": "238419", "url": "https://cs.wikipedia.org/wiki?curid=238419", "title": "9. rota", "text": "9. rota\n\n9. rota (rusky 9 рота, anglicky The 9th Company) je rusko-finsko-ukrajinský film režiséra Fjodora Bondarčuka o Sovětské válce v Afghánistánu, uvedený na trh v roce 2005. Film je založen na skutečných událostech, zejména na bitvě o kótu 3234.\n\nFilm sleduje osud skupiny branců z Krasnojarska do výcvikového tábora ve Ferganském údolí, jejich výcvik a poté nasazení v Afghánistánu. Branci doplní stav 9. roty a vyjedou na bojový výjezd obsadit kótu nad silnicí a střežit ji. Opevněnou pozici napadne skupina mudžáhidů spolu s pákistánskými speciálními jednotkami. Rádiové spojení je zničeno, na sovětské pozice následuje útok za útokem a pomoc obráncům nepřichází. Nakonec přiletí vrtulníky Sovětské armády a útočníky zaženou. Kóta je udržena, na živu však zůstal pouze jediný obránce. Ten se však dozvídá, že hrdinská obrana neměla smysl, protože Sovětská armáda se stahuje z Afghánistánu.\n9. rota je prvním ruským pokusem natočit velkofilm o Sovětské válce v Afghánistánu. Film byl kasovním trhákem v Rusku, v prvních pěti dnech promítání v kinech vydělal 7,7 mil. USD.\n\n"}
{"id": "238420", "url": "https://cs.wikipedia.org/wiki?curid=238420", "title": "Formule 1 v roce 1983", "text": "Formule 1 v roce 1983\n\nXXXIV. Mistrovství světa jezdců F1 a XXVI. pohár konstruktérů\nBoduje prvních 6 jezdců podle klíče:\n\n"}
{"id": "238423", "url": "https://cs.wikipedia.org/wiki?curid=238423", "title": "Nemocnice Třebíč", "text": "Nemocnice Třebíč\n\nNemocnice Třebíč, plným názvem Nemocnice Třebíč, příspěvková organizace je zdravotnické zařízení poskytující zdravotní péči ve spádové oblasti okresu Třebíč. Zřizovatelem je kraj Vysočina. Nemocnice sídlí od svého založení v roce 1902 v jejkovském Radostíně. Dne 18. října 2018 byla v areálu nemocnice vysazena lípa k ke stému výročí vzniku československé republiky. V roce 2019 pracovalo v nemocnici 1041 zaměstnanců.\n\nV roce 2018 nemocnice byla nejztrátovější krajskou nemocnicí v Kraji Vysočina, kdy z důvodu nárůstů mezd, odpisů majetku a vyšších investic dosáhla ztráty 18 milionů Kč. Roku 2019 byla ve spolupráci s Jadernou elektrárnou Dukovany uspořádána akce úklidu a úprav zeleně v areálu nemocnice, účastnilo se osm zaměstnanců elektrárny a sedm dobrovolníků Klubu českých turistů.\n\nNemocnice Třebíč má 18 lůžkových oddělení a 8 komplementárních oddělení (s laboratoří a traktem operačních sálů a jednou ústavní lékárnou). Na celkem téměř 680 lůžek připadá 940 zaměstnanců, z toho 147 lékařů a 433 zdravotních sester.\n\nNemocnice Třebíč měla dvě detašovaná pracoviště: pracoviště léčebny dlouhodobě nemocných na náměstí Svobody 358 v Moravských Budějovicích (100 lůžek) a v ulici Družstevní 1320 v Třebíči-Domcích (55 lůžek). Budovu v ulici Družstevní nemocnice prodala v roce 2014.\n\nV Nemocnici Třebíč má od 1. září 2007 své ředitelství Základní škola a Mateřská škola při zdravotnických zařízeních kraje Vysočina.\n\nV roce 2016 získala nemocnice Třebíč ocenění v celostátní soutěži Bezpečná nemocnice druhé místo za projekt Zvyšování bezpečnost provozu operačních sálů v Nemocnici Třebíč za pomoci sofistikovaného SW. Cílem projektu je elektronizace práce na operačních sálech.\n\nV roce 2019 získala nemocnice opět druhé místo v soutěži Bezpečná nemocnice. Druhé místo získala za projekt \"Edukace zaměstnanců Nemocnice Třebíč, příspěvkové organizace, v hygienické dezinfekci rukou pomocí UV lampy\".\n\nNemocnice má v roce 2017 problém s personálem, celkem se nedostává personál na 12 míst. Nově se však stabilizovala situace v oddělení urologie, kdy nastoupil nový primář Ivo Šabacký a další dva lékaři.\n\nNemocnice pořádá kurzy pro sanitáře.\n\n\n\nHistorie třebíčské nemocnice těsně souvisí se zajišťováním lékařské péče v Třebíči. Funkci zdravotnických zařízení ještě dříve plnili též lazebníci v lázních; v roce 1573 jsou v Třebíči doloženy hned troje. Lazebníci byli zároveň „ranhojiči a zubotahači“. První špitál vznikl v Třebíči kolem roku 1505; později byl nazýván „sousedský“. Na Jejkově měla špitál jednota bratrská v místě dnešního katolického gymnázia, a to až do roku 1640. Druhý „sousedský“ špitál stával u podklášterského mostu. Roku 1668 ho přesunuli do dnešní ulice Sirotčí do míst, v nichž dnes stojí budova okresního ředitelství Policie České republiky. V Pomezní ulici v Zámostí byla zbudována nemocnice („Krankenhaus“) v roce 1852 pro židy. Roku 1854 došlo k zřízení nového městského špitálu. Nemocné navštěvovali městští lékaři MUDr. Miloslav Haněl a nikoli akademicky vzdělaný František Dreuschuch jako „lidový lékař“. Pro nízkou úroveň špitálu a fakt, že pro chirurgické zákroky bylo třeba dojíždět do vzdáleného Brna, Jihlavy nebo Znojma, rozhodlo město roku 1899 postavit novou nemocnici.\n\nTřebíč otevřela svou nemocnici v pravém slova smyslu v roce 1902 pod názvem \"Všeobecná veřejná nemocnice Františka Josefa I.\". Vysvětil ji brněnský biskup František Saleský Bauer 12. října 1902. První pacienty přijala v listopadu téhož roku. Tím prvním pacientem byla Anežka Vokounová, provdaná Brázdová z Rapotic, ani ne 18letá oběť střelby na posvícenské zábavě; pro závažnost svých zranění zůstala v nemocnici na půl roku a přes prvotní Bakešův úsudek přežila do pokročilého věku.\n\nNemocnice byla oficiálně otevřena 1. ledna 1903, to měla 60 lůžek. Hlavní budova dodnes stojí; její podobu však rekonstrukce pozměnila. Zdravotní péči tehdy zajišťovali 3 lékaři a 12 řádových sester. Místo primáře třebíčská samospráva obsadila MUDr. Jaroslavem Bakešem, který vzešel z výběrového řízení. Tou dobou měl za sebou praxi na vídeňské chirurgické klinice v Brně. Ve své funkci zůstal celkem osm let. Roku 1909 odešel do Brna; 1. října se jeho nástupcem stal MUDr. Stanislav Kostlivý, později první profesor chirurgie na Univerzitě Komenského v Bratislavě. Ke konci první světové války se ve staré budově nemocnice usídlil válečný lazaret.\n\nPo druhé světové válce správu nemocnice převzal národní výbor. Od roku 1952 nemocnice až do 90. let náležela nemocnice okresnímu ústavu národního zdraví, organizaci zřizované okresním národním výborem. V osmdesátých letech 20. století byl postaven pavilon CH. Po sametové revoluci převzal správu třebíčský okresní úřad a 1. ledna 2003 kraj Vysočina. Ke konci roku 2010 v rámci konání akce Děkujeme, odcházíme podalo výpověď celkem 83 lékařů z celkového počtu 135 lékařů třebíčské nemocnice, podle ředitele nemocnice je nutné analyzovat jaké budou vazby odcházejících lékařů k dalšímu provozu nemocnice.\n\nMezi lety 2016 a 2017 byl postaven nový pavilon chirurgických oborů (pavilog G), kdy již na přelomu let 2015 a 2016 došlo k demolici stávajících pavilonů A a A1. Nový pavilon bude čtyřpatrovou moderní budovou a jeho součástí bude urgentní příjem, 14 ambulancí, centrální rentgen, haly urgentního a ambulantního příjmu, jednotka běžné a chirurgické intenzivní péče a jednotka ARO. Stejně tak bude součástí celkem 116 lůžek. Spojen bude s dalšími pavilony, dojde k spojení s pavilonem G a objektem centrálních operačních sálů. Současně se stavbou nového pavilonu dojde k úpravám v pavilonu O, kde vznikne vysokoprahový urgentní příjem pro sanitní vozy. Ke konci rekonstrukce dojde ke stržení budov hlavní vrátnice, transfuzní stanice a lůžkové budovy chirurgického pavilonu. Stěhování z původních budov proběhlo zpočátku roku 2016, pavilon A musel být vystěhován k přelomu ledna a února. Budova byla vystěhována a připravena k demolici a byla předána stavební firmě. Při bourání starého pavilonu s věžičkou došlo k problémům, neboť stará budova byla probetonována, protože dříve byla střilnou, při demolici se zachovaly dřevěné stropy, ty pak byly prodány do Itálie, kde budou přebudovány na nábytek.\n\nSoučástí stavby je i výstavba nového energetického centra, dvoupodlažní budova centra byla vybudována v místech, kde dříve stávala kotelna. Součástí stavby bude vybudování nové rozvodny nemocnice a také nového a výkonnějšího dieselového záložního agregátu. Další součástí stavby bude rovněž přesun zásobníků kapalných plynů a následně bude do budovy přesunuta telefonní ústředna, serverovna a dispečink kontrolora. Součástí stavby bude i napojení stávajících budov nemonice na nové technologie. V rozhovoru s ředitelkou nemocnice Třebíč Evou Tomášovou bylo uvedeno že pavilon chirurgických oborů bude otevřen v druhé polovině roku 2017. Stejně tak bylo oznámeno, že následovat bude rekonstrukce interiérů budovy pavilonu G (gynekologie, ORL a LDN), posléze dojde k demolici budovy pavilonu CH a vstupní brány do areálu nemocnice. V roce 2017 byla do prodeje obálkovou metodou dána budova za třebíčskou nemocnicí, jež je nazývána jako Gigant, je to bývalá ubytovna nemocnice a někdejší místo zubní pohotovosti. V říjnu roku 2017 bylo oznámeno, že termín otevření pavilonu G bude 21. listopadu 2017. Dne 25. listopadu byl den otevřených dveří. Pacienti budou do nových prostor přijímání od 4. ledna 2018. Pavilon byl otevřen 21. listopadu 2017, kdy 25. listopadu proběhl den otevřených dveří. Do konce roku 2017 pak bude probíhat stěhování a nákup nové techniky jako je CT a další. Patra budovy jsou barevně odlišena. Investorem stavby byl Kraj Vysočina, dodavatelem stavby byl PKS stavby. Celková cena stavby dosáhla 425 milionů Kč, další náklady pak nemocnice získala z dotací regionálních programů na nákup nového vybavení. V lednu 2017 již začal fungovat provoz v nové budově C, kdy prozatím nebyly otevřeny specializované ambulance, ty byly otevřeny ke konci měsíce. V provozu pak již jsou lůžka intenzivní péče.\n\nPo dokončení rekonstrukce došlo k demolici pavilonu CH, což je dle hejtmana kraje Vysočina Jiřího Běhounka nejhorší nemocniční budova v kraji, budou rekonstruovány i operační sály a bude zbourána budova bývalé transfuzní stanice a vstupní brána i s bývalým ředitelstvím. Budou také upraveny komunikace a také některé nově vystavěny. Přibude také asi 20–30 parkovacích míst. Pavilon CH je demolován od dubna roku 2018, kdy od ledna 2017 došlo k postupné likvidaci sítí a interiérů tohoto pavilonu. některé vybavení bylo nabídnuto příspěvkovým organizacím Kraje Vysočina nebo také nemocnicím sesterských měst na Ukrajině. V únoru 2018 bude zdemolován pavilon Z. V říjnu roku 2018 má být dokončena budova pro magnetickou rezonanci, ta bude stát na pozemku zbořeného pavilonu CH, bude to jednopatrová přístavba budovy C. Stavba započala v červnu 2018, otevření je naplánováno na leden roku 2018.\n\nRekonstruuje se také pavilon G, kdy bude kompletně upraven a obnoven jeho interiér. V září roku 2018 bude zdemolován historický objekt vrátnice a ředitelství. Celková částka na rekonstrukci porodnice je 200 milionů Kč. Budova pavilonu G s bývalou porodnicí měla být otevřena 1. října 2018, nově v ní bude dialýza, LDN, jednodenní chirurgie a zázemí pro personál. Budova byla otevřena 1. října, byla rozšířena a od 1. do 4. října proběhl testovací provoz. Součástí rekonstrukce byla i modernizace techniky, byla instalována úpravna vody pro dialýzu nebo systém centrálního monitoringu pacientů. Od 8. října začala demolice bývalé vrátnice nemocnice. Upraven byl také pavilon O, kde je od roku 2019 urgentní příjem.\n\nPo zbourání bývalé vrátnice, bývalé budovy patologie a úpravě prostor okolo bývalého vstupu do areálu došlo k úpravám. Řeší se i budova prodejny, která patří soukromým majitelům – kraj Vysočina by chtěl budovu zakoupit, ale nabídka od majitelů byla velmi nevýhodná a tak v roce 2019 od prodeje sešlo. Na místě vstupu by měla být vybudována nová recepce a systém pro vjezd s kamerovým dohledem. Bylo oznámeno že v roce 2019 bude otevřen vjezd pro sanitní vozy urgentního příjmu. Dne 7. ledna 2019 byl otevřen urgentní příjem v pavilonu O. Problémem urgentního přijmu je nedostatek lékařů pro 24 hodinový provoz \"emergency\" pavilonu. V červnu roku 2019 byl do pavilonu \"emergency\" instalován nový přístroj na magnetickou rezonanci. Roku 2019 přispěla korejská společnost KHNP (sponzorující i Horáckou Slavii Třebíč a usilující o zakázku na dostavbu jaderné elektrárny Dukovany) sponzorským darem na nákup ultrazvukového přístroje pro neurologické oddělení.\n\nV květnu roku 2019 byl otevřen nový vjezd do areálu nemocnice z Purkyňova náměstí, na stejném místě byl postaven i platební terminál pro platbu vjezdu do nemocnice. Na území při vstupu do nemocnice by po demolicích měla být postavena třípatrová budova přístavby budovy operačních sálů dle návrhu architekta Jaroslava Homolky z ateliéru Atelier Penta. Stavba by měla být započata na přelomu let 2019 a 2020. V listopadu roku 2019 bylo dokončeno projektování přístavby budovy O s operačními sály. Stavba začne v březnu roku 2020. V prvním patře budou vybudovány 4 nové operační sály. Stavba by měla trvat asi 2,5 roku. Po dokončení budou rekonstruovány současně fungující operační sály. Od roku 2020 je pohotovostní služba přemístěna do budovy C.\n\nV roce 2019 bylo oznámeno, že místo bývalé prodejny potravin by mohl vzniknout parkovací dům, Kraj Vysočina se dlouhodobě snažil budovu získat do vlastnictví a nadále s pozemkem pod budovou nakládat. To se dlouho nedařilo, v roce 2019 se povedlo domluvit výměnu objektu prodejny potravin za budovu na ulici Maxima Gorkého. Stavba by mohla začít kolem roku 2021 nebo 2022. \n\nBěhem přestavby byly vykáceny keře a stromy, nově bude osazeno 31 stromů, 41 keřů, téměř 400 růží, více než sto rododendronů a osm set trvalek a okrasných trav.\n\nV roce 2017 zakoupila nemocnice dva moderní ultrazvukové diagnostické přístroje, první pro oddělení kardiologie a druhý pro oddělení urologie.\n\nMísto parkoviště by mohl být v roce 2021 postaven parkovací dům pro 220 vozidel. Investorem by měl být Kraj Vysočina.\n\n\n"}
{"id": "238425", "url": "https://cs.wikipedia.org/wiki?curid=238425", "title": "Ferdinand Břetislav Mikovec", "text": "Ferdinand Břetislav Mikovec\n\nFerdinand Břetislav Mikovec (23. prosince 1826, Sloup v Čechách – 22. září 1862, Praha) byl český vzdělanec, dramatik, básník a organizátor kulturního života.\n\nNarodil se v početné, národnostně nevyhraněné rodině jako nejstarší ze šesti dětí, jménem Ferdinand Mikowetz. Otec Mikowetz byl hospodářským správcem zdejšího panství a brzy zemřel. Matka Terezie se starala o 4 sirotky, dva nejmladší zemřeli jako děti. Ferdinand se po absolvování obecné školy ve Sloupu roku 1836 dostal na gymnázium v České Lípě a tam byl získán pro české vlastenectví místním katechetou Antonem Krombholzem. Bydlel ve vlastenecky smýšlející rodině advokáta Antona Schmeykala (Česká Lípa, Mírová 82, dnes Moskevská ulice). Tehdejší českolipské gymnázium sídlilo v budově kláštera augustiniánů a bylo jen nižšího stupně bez maturity, proto Mikovec i se Schmeykalovým synem Francem Schmeykalem odešel dostudovat do Prahy. Prahu si zamiloval. Po maturitě pokračoval v Praze na Karlo-Ferdinandově univerzitě, kde studoval historii a dějiny umění. Začal v roce 1841 psát různé literární příspěvky, česky i německy a veřejně se angažoval. Přijal vlastenecké jméno Břetislav. Stal se členem studentské gardy \"Svornost\" a politického klubu \"Repeal\". Během revolučního roku 1848 stanul na barikádách, po potlačení revoluce uprchl za hranice, bojoval po boku Srbů. Pak se z Srbska vrátil a po krátkém čase odjel do Lipska studovat vše dostupné o mistru Janu Husovi.\n\nJeho dalším významným činem po návratu do Prahy bylo založení literárního časopisu, první české revue Lumír v roce 1851. Časopis poskytoval prostor mladým autorům a sám Mikovec do něj hojně přispíval jako divadelní kritik a teoretik. Zájem o domácí umění šířil i publikováním reprodukcí výtvarných děl, které dával předplatitelům Lumíra jako prémii. Angažoval se také za dostavění Svatovítské katedrály a vydal první monografii o hradě Karlštejně. Dal podnět k založení literárního a výtvarného spolku Arkadie, stal se jeho prvním předsedou a spoluorganizátorem první spolkové výstavy uměleckých památek z veřejných i soukromých sbírek, která se konala roku 1861 v Praze na Žofíně. Největší pozornost Mikovec věnoval divadlu, jehož úroveň se snažil zvýšit psaním kritik a referátů, popularizací Shakespeara, vlastními dramaty i úsilím o založení samostatného českého divadla.\n\nTrpěl vrozenou srdeční chorobou, která omezovala jeho tvůrčí plány, zejména cestování po památkách. S postupující nemocí mu ubývalo sil, proto se v listopadu roku 1861 k němu do domu čp. 1836/II v dnešní Lublaňské ulici na Novém Městě pražském přistěhovala matka s mladšími dětmi, ale pomoci mu již nemohla.\n\nSvé nejvýznamnější dílo o architektonických památkách země České již Mikovec pro nemoc nemohl dokončit, druhý díl vydal teprve roku 1862 jeho spolupracovník Karel Václav Zap.\nZemřel ve věku 35 let na následky vrozené srdeční choroby v září 1862 v Praze. Byl pohřben na malostranském hřbitově v Košířích. Když byl hřbitov rušen, jeho ostatky i náhrobek byly roku 1911 na přání příbuzných převezeny do rodného Sloupu v Čechách. Ve Sloupu je také na jeho rodném domě od roku 1936 pamětní deska.\n\n\n\n"}
{"id": "238427", "url": "https://cs.wikipedia.org/wiki?curid=238427", "title": "Šarlota Sofie Brunšvicko-Wolfenbüttelská", "text": "Šarlota Sofie Brunšvicko-Wolfenbüttelská\n\nŠarlota Kristýna Sofie Brunšvicko-Wolfenbüttelská (29. srpna 1694, Wolfenbüttel – 2. listopadu 1715, Petrohrad) byla princeznou z dynastie Welfů a matka ruského cara Petra II.\n\nŠarlota přišla na svět na konci srpna roku 1694 jako třetí dcera brunšvicko-wolfenbüttelského vévody Ludvíka Rudolfa a jeho manželky Kristýny Luisy Öttingenské. Měla tři sestry: Alžbětu Kristýnu (1691–1750), Šarlotu Augustu (1692–1692) a Antonii Amálii (1696–1762).\n\nV roce 1711 se provdala za ruského careviče Alexeje Petroviče, syna cara Petra Velikého, kterému porodila dvě děti:\n\n\nNěkolik dní po porodu syna začátkem listopadu roku 1715 Šarlota Sofie zemřela na horečku omladnic; bylo jí pouhých 21 let. Jako členka carského domu byla pochována v tehdy ještě nedostavěném chrámu sv. Petra a Pavla v Petrohradu.\n\nŠarlota Sofie byla první příslušnicí západoevropské šlechty, která se provdala do rodiny Romanovců. Až do smrti si podržela luteránské vyznání.\n"}
{"id": "238429", "url": "https://cs.wikipedia.org/wiki?curid=238429", "title": "Lüganuse", "text": "Lüganuse\n\nLüganuse (německy \"Luggenhusen\") je městečko v estonském kraji Ida-Virumaa, samosprávně patřící do obce Lüganuse, jejímž je administrativním centrem. Městečko leží bezprostředně severně od města Püssi.\n\nNejstarší historickou zmínkou o Lüganuse je Kniha počtů království dánského, která je zmiňuje ve 13. století pod jménem \"Lygenus\" jako jednu z větších vesnic Vironska.\n\n"}
{"id": "238430", "url": "https://cs.wikipedia.org/wiki?curid=238430", "title": "ARCNET", "text": "ARCNET\n\nARCNET je poměrně rozšířená technologie lokální sítě (LAN), svou stavbou se podobá protokolům Ethernet či Token Ring. ARCNET byl svého času jednou z prvních technologií, která byla široce dostupná pro síťovou komunikaci mikropočítačů a stala se populární zejména v osmdesátých letech pro použití v automatizaci kancelářských prací. Od té doby se její uplatnění přesunulo na trh s vestavěnými systémy (embedded systémy).\n\nARCNET byl vyvinut hlavním vedoucím vývoje Johnem Murphym ve společnosti Datapoint v roce 1976 a veřejnosti představen o rok později. S původním cílem najít alternativu k výkonným a drahým sálovým počítačům umožnil ARCnet vznik prvních výpočetních clusterů na bázi počítačové sítě (LAN). Aplikace byly vyvíjeny v jazyku DATABUS, což byl programovací jazyk patřící společnosti Datapoint (svými rysy podobný jazyku COBOL) a provozovány na jediném počítači s připojenými terminály. Pokud počet uživatelů přesáhl kapacitu původního počítače, mohly být přidány další výpočetní prostředky, které navzájem komunikovaly prostřednictvím protokolu ARCnet. Koncem sedmdesátých let bylo v komerčním provozu přes deset tisíc sítí postavených na protokolu ARCnet a společnost Datacom se díky tomuto průlomu objevila na žebříčku „Fortune 500 Company“ (roční hodnocení nejúspěšnějších společností v USA). Jakmile převzaly nadvládu nad trhem mikropočítače, ARCnet mohl být výrobcům nabídnut jako levné, osvědčené a spolehlivé řešení pro jejich spojení prostřednictvím sítě (LAN).\n\nARCnet zůstal proprietárním do začátku osmdesátých let. Jeho uvolnění bylo odpovědí na tehdejší převahu společnosti IBM a její síťový protokol SNA (System Network Architecture). V roce 1979 byl vydán Referenční model ISO/OSI. Krátce poté, v roce 1980, firmy Digital, Intel a Xerox (tzv. DIX konsorcium) vydaly otevřenou normu protokolu Ethernet, která byla brzy přijata jako základ pro normy vydávané IEEE a ISO. IBM odpověděla návrhem protokolu Token Ring, který se měl stát alternativou k Ethernetu. Technologie ARCNET byla ve své době méně nákladná, více spolehlivá a flexibilnější v porovnání s ostatními. Koncem osmdesátých let měla podíl na trhu zhruba stejný, jako Ethernet.\n\nPůvodní ARCNET používal koaxiální kabel s označením RG-62/U a buď pasivní nebo aktivní HUBy zapojené ve sběrnicové i hvězdicové topologii. V časech své největší slávy využíval ARCNET dvě hlavní přednosti, které Ethernet postrádal. Jednou z nich byla možnost použití hvězdicové topologie, která byla o mnoho jednodušší realizovat či rozšířit (navíc byla snadněji udržovatelná). Druhou byla vzdálenost - koaxiální kabel, který se používal pro ARCNET mohl mezi dvěma aktivními prvky měřit až 610 metrů (zatímco maximální použitelná vzdálenost tenkého Ethernetu, který využíval koaxiálního kabelu RG-58 dosahovala pouze 183 metrů). ARCNET vyžadoval použití buď aktivních nebo pasivních HUBů mezi dvěma stanicemi v případě, že byly v síti více než dvě, zatímco Ethernet dovoloval rozmístění uzlů podél lineárního koaxiálního kabelu. Na druhou stranu pasivní huby pro ARCNET se daly pořídit velice levně, avšak omezovaly vzdálenost mezi uzlem a aktivním hubem a to na 30 metrů.\n\nKe zprostředkování přístupu ke sběrnici (médiu), využívá ARCNET metody zasílání tokenu (speciálního bloku dat opravňující svého držitele k vysílání), ta se nepatrně liší od té, používané v protokolu Token Ring. Běžně funguje provoz následujícím způsobem. Pokud není žádná ze stanic na síti aktivní (žádná z nich nevysílá), \"token\" je předáván od stanice ke stanici a žádná ze stanic nebude moci vysílat, dokud nebude vlastnit token. Pokud si určitá stanice přeje poslat zprávu, vyčká až na ni dojde řada a token k ní dorazí, poté pošle svou zprávu a po ukončení vysílání opět předá token stanici následující. Vzhledem k tomu, že je topologie ARCNETu implementována jako distribuovaná hvězda, token nemůže být zaslán od stanice ke stanici po kruhu (fyzicky to kruh není). Na místo toho, každému z uzlů je přiřazena osmibitová adresa a pokud se k síti připojí nový uzel (nebo se jeden ze starých uzlů odpojí), nastane rekonfigurace, ve které si každý uzel v síti zjistí adresu uzlu \"nad ním\". Token pak může znovu obíhat v \"pomyslném kruhu\".\n\nJedním z podstatných rozdílů oproti ostatním technologiím je, že ARCNET poskytuje odesílateli (odesílací stanici) potvrzení, zda odeslaná zpráva dorazila k určenému cíli, či nikoli a to ještě před tím než je token přijat dalším uzlem na síti. Tento fakt dovoluje mnohem rychlejší zotavení při výskytu chyby a to za pomocí vyšších protokolů. Další výhodou ARCNETu je, že neplýtvá síťový čas vysíláním na stanici, která není připravena zprávu přijmout - to je uskutečněno provedením inicializačního dotazu (na hardwarové úrovni), který zjistí zda je příjemce připraven k přijetí většího množství dat ještě než je samotný přenos proveden.\n\nAčkoli může doručení zprávy od jednoho prvku k druhému trvat poměrně krátký časový úsek (délka tohoto úseku záleží na počtu prvků v síti a velikosti zpráv, které jsou zrovna doručovány), vždy existuje určité maximum, ve kterém bude zpráva doručena. Díky této vlastnosti definujeme ARCNET jako protokol \"deterministický\".\n\nNavzdory všem skvělým vlastnostem a použitelnosti v prostředích reálného času, jako je například řízení procesů (process controll), podlehl ARCNET časem konkurenčnímu Ethernetu, který dnes na poli technologií LAN dominuje.\n\n"}
{"id": "238431", "url": "https://cs.wikipedia.org/wiki?curid=238431", "title": "Lüganuse (obec)", "text": "Lüganuse (obec)\n\nObec Lüganuse (estonsky Lüganuse vald) je samosprávná obec v estonském kraji Ida-Virumaa.\n\nV obci žije přes tisíc obyvatel, z toho přibližně polovina v městečku Lüganuse, které je administrativním centrem obce, a zbytek ve 12 vesnicích Aa, Irvala, Jabara, Kopli, Liimala, Lohkuse, Matka, Moldova, Mustmätta, Purtse, Varja a Voorepera.\n\n"}
{"id": "238439", "url": "https://cs.wikipedia.org/wiki?curid=238439", "title": "Erratum", "text": "Erratum\n\nErratum (pl. errata) je seznam omylů, chyb, překlepů apod., obvykle v tištěné publikaci. Errata bývají vydávána buď v tištěné podobě, například ve formě vloženého listu, nebo v pododobě elektronické, obvykle na internetu.\n\nMezi errata nepatří plánované změny dokumentů, např. opravy tištěných jízdních řádů Českých drah.\n\n"}
{"id": "238440", "url": "https://cs.wikipedia.org/wiki?curid=238440", "title": "Hynčice (Vražné)", "text": "Hynčice (Vražné)\n\nHynčice (německy: \"Heinzendorf\") jsou malá vesnice a bývalá obec ve Slezsku, administrativně část obce Vražné, nedaleko Nového Jičína. V domě č. 69 se v r. 1822 narodil Gregor Mendel, opat augustiniánského kláštera na Starém Brně a zakladatel genetiky; v budově v současné době spravované Muzeem Novojičínska je expozice věnovaná Mendelovi. Součástí obce Vražné se Hynčice, údajně dobrovolně, staly k 1. září 1953.\n\n"}
{"id": "238448", "url": "https://cs.wikipedia.org/wiki?curid=238448", "title": "Vyhnanci", "text": "Vyhnanci\n\nVyhnanci (anglicky Exiles) je jediná dochovaná divadelní hra Jamese Joyce. Sama o sobě není příliš známá, mluví se o ní zpravidla jen jako o součásti Joyceova díla.\nJe založená na povídce Nebožtíci z jeho povídkové sbírky Dubliňané. Byla psána v letech 1914–1918. Joyce ji nabízel k inscenaci v Abbey Theatre, nicméně jeho tehdejší dramaturg, básník a nositel Nobelovy ceny za literaturu William Butler Yeats hru odmítl. V roce 1918 byla vydána knižně, ale první větší inscenace se konala v roce 1970 v režii Harolda Pintera v Mermaid Theatre. Do češtiny byla hra přeložena Vladimírem Vařechou, česká premiéra se konala 18. listopadu 1994.\nVyhnanci jsou psáni v próze, zaměřené spíše na dialogy než na monology, patří spíše k naturalismu, jsou pod silným vlivem Ibsena. Hra je dosti autobiografická, převážně v postavě Richarda (nepříliš úspěšný spisovatel, který kdysi ujel s ženou do Itálie - stejně jako Joyce). Hlavním filozofickým tématem hry je nevěra, konkrétně rozdíl mezi nevěrou duchovní a fyzickou (obdobně si Joyce zapsal v poznámkách ke hře „\"Duše, nejinak než tělo, má možná panenství.\"“).\n\nHra má tři jednání.\n\nI. jednání – Neúspěšného spisovatele Richarda Rowena navštví Beatrice, učitelka hry na klavír, učící jeho syna a také sestřenice jeho přítele Roberta. Mluví s Richardem o svém vzájemném vztahu, o Richardově vztahu k rodičům (nepříliš šťastném). Vejde Robert, úspěšný novinář, chovající se poněkud cynicky, o chvilku později Richardova manželka Berta a jeho osmiletý syn Archie. Beatrice zahájí hodinu klavíru. Robert a Berta pak mluví o samotě. Robert se ji snaží svést, Berta k jeho snahám přistupuje pasivně, ale chladně, a nakonec se nechá políbit a domluví si s ním schůzku večer v bývalém společném bytě Roberta a Richarda. Když se Richard vrátí ze zahrady, mluví s Robertem o svém životě. Robert mu oznamuje, že rektor uvažuje o tom, že by Richardovi udělili katedru románských jazyků. Richard se k nabídce staví pesimisticky, ale kladně. Když Robert odejde, přijde k Richardovi jeho syn Archie a žádá ho, aby mohl ráno jet s mlékařem na jeho voze. Richard ho příliš neposlouchá, ale dovolí mu to. Pak k němu přijde Berta a řekne mu, jak jí Robert vyznával lásku a líbal ji. Řekne mu i o schůzce. Prohlásí, že kdyby Richard nechtěl, aby tam šla, nepůjde tam. Richard ji ale dovolí tam jít, protože se kdysi dohodli, že jí dává naprostou svobodu.\n\nII. dějství – Robert čeká v bývalém společném bytě Richarda a Roberta na Bertu, ale přijde Richard. Sdělí mu, že o jejich vztahu ví. Richard ale klidně konstatuje, že nepožaduje po své ženě věrnost, zdůrazňuje jejich celoživotní přátelství, diskutují o povaze lásky, o tom, jak kdysi Richard utekl s Bertou (tehdy nevzdělanou a dost jednoduchou ženou) do Itálie. Robert je Richardovým přístupem dost rozrušen. Když přijde Berta, odejde na zahradu. Berta se tak setká jenom s Richardem, kterému vyčítá jeho žárlivost a pokrytectví, když zdůrazňuje svobodu své ženy a přitom žárlí, mluví o své lásce a Robertově lásce k Bertě, Richard odejde, Berta mluví s Robertem o Richardovi.\n\nIII. dějství – Služka Brigita brzy ráno jde kolem Bertina pokoje, vidí, že je vzhůru a dívá se na ulici. Je dost smutná. Archie pak jde za mlékařem, dámy ho s úsměvem pozorují, později přijde Beatrice, která Bertě přinese noviny, v nichž je Robertův medailon o Richardovi – zmiňuje se o něm jako o význačném Irovi, snaže se mu nějak odměnit za jeho přátelské jednání. Beatrice a Berta se spřátelí. Později přijde Richard, Berta mu vyčítá, že ji udělal nešťastnou a že je vrah žen (obdobně se Nora Barnacleová v dopisech vyjadřovala o Joyceovi samotném). Později přijde Richarda navštívit Robert, který mu sdělí, že odjíždí z Irska do Surrey. Richard mu poděkuje za článek, Robert a Richard mluví o svém přátelství, později se Archie vrátí od mlékaře a mluví o svých zážitcích, Robert koupí Archiemu dort a Berta s Richardem mluví o své lásce a věrnosti („nevěsta ve vyhnanství“).\n"}
{"id": "238451", "url": "https://cs.wikipedia.org/wiki?curid=238451", "title": "Josef Bohumil Souček", "text": "Josef Bohumil Souček\n\nProf. ThDr. Josef Bohumil Souček, dr. h. c. (12. května 1902 Praha – 9. září 1972 Praha) byl český teolog, biblista-novozákoník, duchovní Českobratrské církve evangelické, profesor Husovy československé evangelické fakulty bohoslovecké (HČEFB), po roce 1950 profesor a děkan Komenského evangelické bohoslovecké fakulty (KEBF) v Praze a iniciátor ekumenického překladu Bible.\n\nPo maturitě na pražském Akademickém gymnáziu (1921) studoval teologii a historii na UK v Praze, v letech 1923–1925 také v Basileji, v Paříži a v Aberdeenu. Poté byl vikářem v Hořicích (1926–1927), následně vikářem a farářem v Krabčicích (1928–1930), v letech 1930–1945 zastával funkci tajemníka Synodní rady ČCE.\n\nNa základě úspěšné obhajoby disertační práce \"Theologické výklady Kralické šestidílky\" získal doktorát teologie (22. 10. 1930) a v roce 1933 habilitoval na HČEFB v oboru novozákonní věda. Roku 1945 byl jmenován profesorem, na KEBF ve třech funkčních obdobích (1960–1966) byl jejím proděkanem, v letech 1966–1970 děkanem. Roku 1961 inicioval práci na českém ekumenickém překladu Bible (ČEP) a až do své smrti vedl její novozákonní skupinu.\n\nMezi jeho žáky patří prof. M. Balabán, prof. L. Hejdánek, prof. J. Heller, prof. Petr Pokorný, prof. M. Prudký, Jan Šimsa a další. Roku 1960 získal Souček čestný doktorát univerzity v Aberdeenu, 1969 v Basileji a v roce 2000 byl vyznamenán Medailí za zásluhy I. stupně in memoriam.\n\nSouček byl v mládí ovlivněn švýcarským teologem K. Barthem, R. Bultmannem, svým starším kolegou J. L. Hromádkou i celoživotním přátelstvím s J. Patočkou. Jeho velmi rozsáhlé dílo (přes 30 knih a brožur, přes 300 článků) svědčí jak o jeho vědecké svědomitosti a originalitě, tak také o starosti a péči o život jeho církve. Odtud vycházel i jeho upřímný zájem o ekumenismus a spolupráci křesťanských církví. Souček pečlivě sledoval vývoj teologického myšlení, zejména v německé a anglické oblasti, v mezinárodních diskusích a polemikách si však získával respekt svou střízlivostí. Sledoval i veřejné dění a před válkou se v něm angažoval, na rozdíl od svého přítele a kolegy J. L. Hromádky si však s politikou nikdy nezadal. Byl to mimořádně vzdělaný a přitom skromný a laskavý člověk.\n\nVelká část jeho díla je věnována praktickému životu věřících a církve. Vydal řadu výkladů k Novému zákonu, vynikající řecko-český slovník, podílel se na konkordanci, výkladovém Biblickém slovníku a měl lví podíl na vzniku nového překladu Bible. Ale i jeho odborné publikace jsou psány s ohledem na vzdělané i laické čtenáře, jsou prosté a srozumitelné.\n\n\n\n\n"}
{"id": "238453", "url": "https://cs.wikipedia.org/wiki?curid=238453", "title": "Vachandarja", "text": "Vachandarja\n\nVachandarja je řeka na severovýchodě Afghánistánu ve Vachánském koridoru (Badachšán) a na hranicích s Tádžikistánem (Horní Badachšán). Je levou zdrojnicí řeky Pjandž (povodí Amudarji). Je 220 km dlouhá.\n\nPramení z Vrevského ledovce na jižním okraji Pamíru. Až do soutoku s řekou Karakija se nazývá Vachdžir. Protéká v hluboké dolině mezi Vachánským hřbetem a Hindúkušem. Na hranicích s Tádžikistánem se slévá s řekou Pamír a vytváří řeku Pjandž.\n"}
{"id": "238456", "url": "https://cs.wikipedia.org/wiki?curid=238456", "title": "Obora", "text": "Obora\n\nObora je dle definice zákona o myslivosti (Zákon 449/2001 Sb. §2 Odst. d) ohrazená část území určená pro chov zvěře. Nejčastěji se hovoří o oborách v mírném pásu, kde je chována zvěř žijící převážně v lesích. Proto i převážná část obor zaujímá lesní parcely. S chovem zvěře v oborách se v Evropě začalo již ve středověku, kdy byl dotován bohatými šlechtickými rody. \n\nTento způsob chovu přetrvává do současnosti, kdy jsou obory určeny pro chov ohrožených druhů zvěře nebo jsou využívány školami k výukovým a výzkumným účelům. Zvěř žijící v oborách není většinou tak plachá jako zvěř žijící ve volné přírodě. V Česku se v oborách chovají hlavně srnci a jeleni, daňci, prasata, mufloni a další. Obory jsou ohrazeny vysokým plotem, zamezujícím pohybu lidí a zvířat ven či dovnitř. Zvěř žijící v oborách je nutné dokrmovat a zajišťovat prevenci onemocnění. Tato zvěř je snadněji lovitelná.\n\n"}
{"id": "238458", "url": "https://cs.wikipedia.org/wiki?curid=238458", "title": "Sergey Brin", "text": "Sergey Brin\n\nSergey Brin (rusky Сергей Михайлович Брин, \"Sergej Michajlovič Brin\", * 21. srpna 1973) je americký podnikatel, který je spolu s Larry Pagem spoluzakladatelem společnosti Google, která provozuje stejnojmenný fulltextový vyhledávač.\nNarodil se v Moskvě do židovské rodiny jako syn matematika a ekonomky. V roce 1979 celá rodina emigrovala do USA. Usadili se v Marylandu. Otec se stal profesorem matematiky na místní University of Maryland. Sergey chodil do školy Montessori. Zpočátku měl potíže se zvládnutím angličtiny, ale jakmile tyto problémy překonal, stal se výborným studentem, dosahoval mimořádných výsledků hlavně v matematice. Střední školu dokončil s ročním předstihem. Vystudoval poté informatiku a matematiku na bakalářské úrovni na University of Maryland (1993). Získal pak stipendium od National Science Foundation, díky němuž mohl magisterské studium absolvovat na prestižním Stanfordu. Zde se roku 1995 seznámil s Larrym Pagem (který měl rovněž montessoriovskou výchovu)). Rok poté spolu naprogramovali vyhledávač BackRub pro servery Stanfordovy univerzity. Univerzita nakonec vyhledávač přestala užívat, protože prý zpomaloval síťové připojení. Page s Brinem se ovšem nevzdali a svůj vyhledávač stále zdokonalovali. Tušili, že na otevřené internetové síti bude vyhledávání zcela klíčové, a že cesta vede přes klíčová slova, nikoli přes tématické seznamy. Problém hierarchie nalezených výsledků vyřešili počítáním tzv. PageRank, který udává „důležitost“ jednotlivých stránek na Internetu - podle toho se řadily nalezené výsledky. 15. září 1997 si zaregistrovali doménu Google.com. (Slovo Google bylo zkomoleninou slova \"googol\" označující v matematice jedničku a sto nul.) Za rok založili stejnojmennou firmu (až do roku 2015 mělo vedení stejnou strukturu: Brin byl ředitel speciálních projektů, Page byl výkonným ředitelem). Sídlila nejprve v garáži jedné z prvních zaměstnankyň Susan Wojcické, v kalifornském městečku Menlo Park. Již roku 1998 získala první cenu za vyhledávač roku. \n\nV roce 2000 Brin a Page zprovoznili službu AdWords, program, který automaticky pro klienta vytváří reklamní kampaně na základě požadavků, které zadá přes internet. To byl zásadní krok k ziskovosti společnosti. V roce 2004 spustili mailovou službu Gmail. Ten samý rok firma vstoupila na burzu a z obou otců zakladatelů se stali miliardáři. V roce 2005 založili Mapy Google a Google Earth. O rok později koupili největší server na sdílení videí YouTube. V roce 2007 vyvinuli operační systém Android, důležitý pro rozvoj chytrých telefonů. Následný pokus o spuštění vlastní sociální síťě Google+ a vytlačení konkurenčního Facebooku však příliš nevyšel. \n\nV roce 2015 založili Brin a Page společnost Alphabet, která má zastřešovat všechny projekty, do kterých jsou Brin i Page zapojeni, včetně Googlu. Součástí je i výzkumná společnost Calico zabývající se dlouhověkostí, nebo Google X zabývající se vývojem samořídících aut a google-brýlemi (Google Glass). Právě v Google X se dnes Brin nejvíce realizuje.\n\nStamiliony dolarů Brin věnoval na výzkum Parkinsonovy nemoci, která je v jeho rodině dědičná, a k níž má podle testů zvláštní dispozici. \n\nJeho jmění bylo v dubnu 2014 odhadováno na 28,9 miliard dolarů.\n"}
{"id": "238459", "url": "https://cs.wikipedia.org/wiki?curid=238459", "title": "Lávka", "text": "Lávka\n\nLávka je lehký most či můstek. Obvykle se tak označují krátké i dlouhé mosty určené pouze pro pěší nebo cyklisty, případně jen pro převedení inženýrských sítí (například potrubí).\n\nLávky mohou překonávat vodní tok, příkop, rokli, železnici nebo vozovku, ale také mohou vést po straně skalní stěny nebo stavby a umožňovat tak průchod nebo přístup.\n\nSlovo lávka má společný základ se slovem lavice.\n\n\n"}
{"id": "238464", "url": "https://cs.wikipedia.org/wiki?curid=238464", "title": "Kudla", "text": "Kudla\n\nKudla může být: \n\n\n\n"}
{"id": "238467", "url": "https://cs.wikipedia.org/wiki?curid=238467", "title": "Kuvrat", "text": "Kuvrat\n\nKuvrat (*? – † mezi 641 a 668, také\ntat.lat. Qubrat xan,\nbulharština: Кробат - Krobat, Кубрат - Kubrat, Куртъ - Kurt, řečtina: Χουβρατις - Choubratis, Курт - Kurt, marijština: Чумбылат - Čumbylat, čuvaština: Купрат - Kuprat, doslova: vlk z turkického „böri“) byl prabulharský vládce (kagan), později i ostatních kočovníků mezi Kubaní a Azovským mořem.\n\nNa trůn se dostává po svém strýci Organovi. Za jeho vlády, po zbavení se nadvlády Avarů či západních Turků někdy v letech 623 - 636 (pravděpodobně 632/635), se zformovala říše Prabulharů, známá jako Velké Bulharsko, \"Staré Velké Bulharsko\" nebo \"Onogurie\". Poprvé je jeho jméno zmíněno v byzantské kronice v souvislosti se vznikem tohoto státu. Po Hudbaadově smrti vedl armádu Hunobulharů Urgan (Mocheto-chu-kagan anebo Külüg Sibir, 605-610) , který byl regentem dospívajícího Kubrata. První kagan Kuvrat byl po ženské linii soukmenovcem turkuckého kagana Mocheto-chua (Urgan) dynastie Ašına. Jeho država \"Onogurie\" se rozkládala od řeky Doněc na východě až na západ k řece Dněpr. Ze severu byl stát ohraničen Azovským mořem a na jihu Černým mořem.\n\nByl vychován na východořímském dvoře a stal se spojencem císaře Hérakleia. Klidné vztahy s východořímskou říší, díky které později dostal titul \"Imperator Heraklius\", mu dovolily, aby ubránil nezávislost Velkého Bulharska od neustálých nájezdů Chazarů. \n\nChán Kubrat umřel někdy mezi lety 641 a 668 (nejčastěji se uvádí 651 nebo 665) jako mocný a uctívaný vládce. Jeho pět synů, i když každý z nich šel vlastní cestou, ztratilo kontrolu nad Velkým Bulharskem.\n\nV roce 1912 byl u obce Maloje Pěreščepino poblíž Poltavy na Ukrajině nalezen jeden z největších pokladů, objevených ve 20. století. Jedná se s největší pravděpodobností o Kuvratovu hrobku. Bylo v ní asi 800 předmětů, většinou ze zlata, stříbra a drahokamů. Šlo o zlaté a stříbrné nádobí, náramky, náušnice, prsteny, zlacené části zbraní a opasků, mince apod.\n\nČerní Bulhaři, v čele s Batbajanem zůstali v rodné zemi a velmi brzy byli poraženi Chazary. Jejich část v čele s chánem Kotragem se přesunula po toku řeky Volhy na sever až na její soutok s Kamou, kde společně s dalšími turkickými a ugrofinskými skupinami na přelomu 9. a 10. století vytvořila první feudální útvar v severovýchodní Evropě: Bulharskou volžsko-kamskou říši s hlavním městem Bulgar. Další syn - Kuber - odešel do Makedonie, jiný syn - Alcek - se se svou skupinou Bulharů usídlil v Itálii. Začnuté Kuvratovo dílo dokončil jeho další syn - Asparuch. U delty Dunaje založil Bulharský stát, který měl vydržet do 11. století.\n\n"}
{"id": "238470", "url": "https://cs.wikipedia.org/wiki?curid=238470", "title": "Zábradlí", "text": "Zábradlí\n\nZábradlí je základním prvkem ochrany lidí před pádem do hloubky nebo před vstupem do nebezpečného, (zakázaného), prostoru. Zřizuje se jako trvalá součást budov, mostů, komunikací a veřejně přístupných míst, plavidel a strojů, nebo jako dočasná ochrana zejména při stavebních pracích. Schodišťové zábradlí zajišťuje bezpečnost pohybu uživatelů na schodištích nebo rampách.\nVzhledem k mimořádnému významu pro bezpečnost a ochranu zdraví jsou pro zábradlí předepsány normové požadavky, které se liší podle umístění a účelu, pro který je zábradlí zřizováno.\n\nZábradlí je významným architektonickým prvkem, který se uplatňuje jak v interiéru (vnitřní schodiště, dvorany), tak v exteriéru (balkony, pavlače, vstupní schodiště).\nJiž od počátku se pro zábradlí užíval kámen. Nejprve byl jednoduše opracovaný pro zděná plnostěnná zábradlí, později byla kamenná zábradlí výtvarným dílem kamenosochařů, často ve formě balustrády. Podobně bylo od počátku používáno dřevo, zejména pro sloupková zábradlí, která byla často obedňována, jak je vidět zejména v lidové architektuře. V současnosti se dřevěná zábradlí zhotovují především v rodinných domech.\n\nKovová zábradlí se na reprezentativních stavbách začínají užívat v barokním období, kdy jde zpravidla o velmi náročné kované, často částečně zlacené či jinak barevně zdobené výrobky. V 19. století se použití kovových zábradlí hojně rozšířilo, především v podobě zdobných z litinových dílců. Rozvoj výroby ocelových válcovaných trubek a profilů přinesl další možnosti pro návrhy a výrobu sloupkového zábradlí. V současnosti se prosazují kovové materiály vyžadující minimální údržbu, protože u nich není třeba obnovovat nátěry zábradlí. Je to především pozinkovaná nebo chromová ocel a hliníkové slitiny.\n\nJakmile se ve stavebnictví ve 20. století prosadil beton, začal se používat i pro konstrukci zábradli. Provádějí se železobetonová plnostěnná zábradlí, u panelových domů jsou osazovány do fasády prefabrikované desky balkonového zábradlí. V současné architektuře se stále více užívá tvrzené sklo, užití plastů se příliš neprosazuje. Je samozřejmé, že všechny uvedené materiály se k dosažení požadovaného vzhledu vzájemně kombinují.\n\nNevýhody - Velká váha, která zatěžuje konstrukci stavby, několikanásobně zvýšené nároky na dopravu, nutnost mechanizace a lešení při instalaci na patrové budovy. Mnoho pracovních úkonů, (zaměření, svaření v dílně, doprava do zinkovny, doprava na místo montáže). Nevhodné pro využití v interiéru.\nNevýhody - Drahé pořizovací náklady, nutnost leštění a konzervace v průběhu životnosti, nevhodné pro venkovní použití. Značná váha, která zatěžuje především interiérové schody a předsunuté balustrády.\nNevýhody - Drahé pořizovací náklady, nutnost neustálého leštění, nevhodné použití ve výškových budovách. Značná váha, která zatěžuje především interiérové schody a předsunuté balustrády. Sklo časem křehne a bezpečnostní fólie je časem poškozená UV zářením, mění odstíny a vytváří se viditelné skvrny.\nNevýhody - Láká sběrače kovů (při pojištění budovy nezapomenou vytvořit fotky a dokumentaci pro nároky u pojišťovny).\n\nVýhody - Lehké, levné, vhodné na interiér i exteriér. Bezúdržbové, variabilní a bezpečné.\nNepodléhá vlivům počasí, vhodné je i do slaného přímořského podnebí. Za pomocí elektrooxidace se na povrchu vytváří vrstva o tloušťce 18-20 mikronů, která chrání před škodlivými vlivy počasí v interiéru i exteriéru.Takto upravený povrch nešpiní, neohmatá se, nepodléhá sluneční erozi, je tepelně stabilní, nerozpíná se, odvádí dokonale teplo i chladí, kapky deště nezanechají stopy. Nemusí se leštit, ani jinak ošetřovat.\n\nPoužití- Balkónové zábradlí, zábradlí na terasy, zábradlí k bazénu, zábradlí pro lodžie a balkóny, zábradlí na schody, alzabradli na francouzská okna, madlo do zdi.\n\nVýška trvalého zábradlí je dána ČSN 743305 podle hloubky, do které hrozí pád\n\n\n\n"}
{"id": "238475", "url": "https://cs.wikipedia.org/wiki?curid=238475", "title": "Simon Lees", "text": "Simon Lees\n\nSimon Lees (* 16. května, 1970) byl sólový kytarista velšské heavymetalové skupiny Budgie. Do skupiny vstoupil v roce 2003.\n\nLees se objevil jako účastník televizního představení „Stars in Their Eyes“ uváděného členem skupiny Aerosmith Stevenem Tylerem.\nDne 4. července 2007 oznámil, že se vzdává svého působení ve skupině Budgie a nadále se chce věnovat sólové hudební dráze a vyučování hry na kytaru. Vedlo to prakticky k rozpadu skupiny a zrušení plánovaného podzimního koncertního turné po Austrálii.\n\n"}
{"id": "238476", "url": "https://cs.wikipedia.org/wiki?curid=238476", "title": "Hra čtyř jezdců", "text": "Hra čtyř jezdců\n\nHra čtyř jezdců je otevřené šachové zahájení. Základní pozice tohoto zahájení vzniká nejčastěji tahy\njsou však možná i prohození tahů, takže do hry čtyř jezdců lze přejít například z ruské hry nebo vídeňské hry. Kódy ECO tohoto zahájení jsou C47 (všechna pokračování mimo 4. Sb5), C48 (4. Sb5 bez 4. … Sb4) a C49 (symetrická varianta, 4.Sb5 Sb4). Hra má většinou poklidný charakter a tíhne k remízovým pozicím, a proto se toto zahájení v mistrovské turnajové praxi objevuje zřídka. Existují však i ostrá pokračování, například superostrý Bělehradský gambit (5.Jd5 exd4 6.Jd5!?) nebo nekorektní, ale v bleskových partiích na nižších úrovních hraný Halloweenový gambit 4. Jxe5?.\n\n4.Sb5\na) 4.Sb5 Sb4 5.d3 d6 6. Sg5 ...\na1) 4. ... Jd4 5.Sa4 ...\na2) 4. ... Sc5\n\n4.Sc4\nb) 4.Sc4 Jxe4 5.Jxe4 d5 6.Sxd5 Dxd5 7.Jc3 s útokem na černou dámu\nb1) 4. ... Sc5 5.d3 d6 6.Sg5 ...\nb2) 4. ... Sb4\n\n4.d4\nc) 4.d4 exe4 5.Jxd4 Sb4\nc1) 4. ... Sb4 5. Jxe5 Jxe5 6. dxe5 Jxe5\nc2) 4. ... ... 5. d5 Je7\nc3) 4. ... d4 5. d6 Sb5\n\n"}
{"id": "238477", "url": "https://cs.wikipedia.org/wiki?curid=238477", "title": "Oblík (České středohoří)", "text": "Oblík (České středohoří)\n\nOblík () je bazanitový solitérní masiv, který se nachází asi 6 km na sever od Loun, v západní části Českého středohoří mezi obcemi Raná, Chraberce a Mnichov. Na severovýchodě na něj navazují dva nižší vrcholy Srdov (482 m) a Brník (471 m), oddělené sedlem. Oblík se nachází v západní části Českého středohoří, která je geomorfologicky zařazená do podcelku Milešovské středohoří a okrsku Chožovské středohoří někdy také nazývaného Lounské středohoří nebo Lounské vrchy (Ranské středohoří). Na vrcholu kopce je umístěn již nefunkční světelný maják pro letecký provoz.\n\nDominantní poloha kopce přitahovala návštěvníky již v pravěku, jak dokazuje nález laténské (keltské) spony na jeho vrcholu. Od poloviny 15. do poloviny 18. století se na svazích jižně od Oblíku pěstovala vinná réva. Roku 1506 byla na Oblíku vysvěcena kaple, jež zanikla za třicetileté války. Poté zde byl roku 1667 postaven dřevěný kříž. V té době se zde každoročně pořádaly svatojiřské poutě. Další, dřevěná kaple, zasvěcená sv. Jiří, byla na kopci postavena roku 1675. Pražská konzistoř totiž podmínila konání dalších poutí vybudováním kaple. Podle Jaroslava Schallera stála ještě roku 1787, před polovinou 19. století kaple zanikla. Vrcholem kopce procházela hranice panství Libčeves a městského dominia Louny.\n\nPod kopcem se rozkládala stejnojmenná vesnice, doložená v pramenech prvně roku 1335, kdy byla majetkem kláštera magdalenitek v Lounech. Ještě v polovině 15. století, kdy ves patřila Lounům, zde platilo městské dávky 10 hospodářů. Zřejmě během třicetileté války vesnice zanikla. Ve druhé polovině 17. století zde byl vystavěn hospodářský dvůr, který zůstal dodnes.\n\nOblík je pravidelně utvářený suk z nefelinického bazanitu. Vznikl v závěru třetihor v důsledku sopečné činnosti. Charakteristickým rysem této kupy jsou sesuvy, zejména na západním a severním svahu.\n\nZ botanického hlediska je nejzajímavější jižní svah, kde je na suché strmé stráni teplomilná vegetace s chráněnými druhy rostlin. Roste zde například hlaváček jarní (\"Adonis vernalis\"), koniklec luční český (\"Pulsatilla pratensis\" subsp. \"bohemica\"), divizna brunátná (\"Verbascum phoeniceum\"), bělozářka liliovitá (\"Anthericum liliago\"), kozinec bezlodyžný, rakouský a dánský (\"Astragalus excapus, A. austriacus, A. danicus\"), modřenec tenkokvětý (\"Muscari tenuiflorum\"), ovsíř stepní čedičový (\"Helictotrichon desertorum\" subsp \"basalticum\"), kavyly Ivanův, sličný, chlupatý, tenkolistý, vláskovitý, Smirnovův a olysalý (\"Stipa pennata, S. pulcherrima, S. dasyphylla, S. tirsa, S. capillata, S. smirnovii, S. zalesskii\"), chrpa chlumní (\"Cyanus triumfetii\"), lilie zlatohlávek (\"Lilium martagon\"), orsej blatoucholistý (\"Ficaria calthifolia\"), křivatec pomořanský (\"Gagea transversalis\"), kostřava waliská (\"Festuca valesiaca\"), pomněnka úzkolistá (\"Myosotis stenophylla\"), zlatovlásek obecný (\"Aster linosyris\") a violka obojetná (\"Viola ambigua\").\n\nV letech 1982–1983 zde bylo pozorováno 81 druhů obratlovců a 66 druhů ptáků. ze zajímavějších zde byl zaznamenán výskyt dudka chocholatého (\"Upupa epops\"), dřemlíka tundrového (\"Falco columbarius\"), motáka pilicha (\"Circus cyaneus\"), strnada zahradního (\"Emberiza hortulana\") a bělořita šedého (Oenanthe oenanthe). Z plžů zde byli pozorováni zrnovka trojzubá (\"Pupilla triplicata\"), vrkoč horský (\"Vertigo alpestris\") a hrotice obrácená (\"Balea perversa\"). Nejprozkoumanější skupinou fauny zde jsou střevlíci, kterých zde bylo napočteno přes sto druhů.\n\nVětšina vrchu je holá, bez lesa. Dřeviny na severních svazích nejsou příliš vzrostlé a mají často křovitý charakter. Nejčastější jsou svída, dřín, hloh, z vyšších jasan a lípa. Zastoupena je i líska, vysázená zde v 16. století v souvislosti s vinařstvím. Z lísky se vyráběly viniční kůly.\n\nNa Oblíku je od roku 1967 vyhlášena stejnojmenná Národní přírodní rezervace o rozloze 20,5 ha. Vrch leží v Evropsky významné lokalitě Oblík – Srdov – Brník a Chráněné krajinné oblasti České středohoří.\nZ vrcholu je za dobré viditelnosti výborný kruhový rozhled. Trojice vrchů je v rovinatém terénu dolního Poohří viditelná z velké dálky.\n\nNa vrchol vede zeleně značená turistická trasa z Loun do Mnichova.\n\n\n"}
{"id": "238480", "url": "https://cs.wikipedia.org/wiki?curid=238480", "title": "Stanislav Duchoň", "text": "Stanislav Duchoň\n\nStanislav Duchoň (14. srpna 1927 Sobočice- 29. ledna 2020 Praha) byl český hobojista.\n\nStudoval hoboj nejprve soukromě u profesora Josefa Dědy a poté u profesora Františka Hantáka (1945-1948), u kterého pokračoval ve studiu i na AMU (1948-1952). V letech 1948-1950 byl členem Symfonického orchestru FOK jako hráč na anglický roh. 1950-1952 byl prvním hobojistou Symfonického orchestru Československého rozhlasu v Praze. Od roku 1952 byl prvním hobojistou a od roku 1960 do roku 1969 sólohobojistou České filharmonie. V roce 1953 se stal laureátem dechové soutěže Pražského jara o cenu Antonína Rejchy.\nVěnoval se komorní hudbě, zejména v souboru Ars rediviva (1954-1970), s nímž uskutečnil řadu nahrávek. V roce 1962 poprvé provedl známý hobojový koncert Ilji Hurníka.\n\n"}
{"id": "238486", "url": "https://cs.wikipedia.org/wiki?curid=238486", "title": "Lékařský předpis", "text": "Lékařský předpis\n\nLékařský předpis (běžně též \"recept\", zastarale také \"recepis\") je dokument, kterým lékař žádá lékárníka o vydání (případně též přípravu) léčivého přípravku pacientovi.\n\nNejedná se však jen o právní dokument, ale zároveň slouží i jako účetní doklad k proplacení přípravku zdravotní pojišťovnou.\n\n\nV anglo-saských zemích se místo Rp. používá symbol (v přepisu Rx). Údajně souvisí se vzýváním boha Jupitera (\"In nomine Iovis\").\n\nPředpisy se píší podle ustálených pravidel (a podle vyhlášky) v jazyce latinském.\nPraescriptio (compositio) - u hromadně vyráběných léčebných přípravků se na tomto místě uvádí název léku. U léku připravovaných individuálně se vypisují názvy jednotlivých léčebných látek a jejich množství.\n\nSubscriptio - zahrnuje podrobnější pokyny pro lékárníka, týkající se především úpravy a způsobu vydání léku. K jejich formulaci se obvykle užívá ustálených latinských zkratek. Názvy látek jsou v genitivu (2. pádě), např. \"acidi salicylici grammata quinque\" = \"pět gramů kyseliny salicylové\".\n\nHmotnost se uvádí v gramech, přičemž jednotky se neuvádějí. Užívají-li se jednotky jako počet kapek, počet balení apod., používají se římské číslice. Množství větší než I se uvede navíc ještě latinsky slovy.\n\nSignatura - označení. Poskytuje pacientovi poučení o používání léku. Vyplňuje se česky, ale uvedena je latinskými zkratkami D.S. (\"da, signa\" nebo \"detur, signetur\" = vydej, označ nebo ať je vydáno, ať je označeno). Signatura by neměla být příliš obecná (např. \"zevně\").\n\nNa jednom recepturním tiskopisu mohou být předepsány nejvýše dva druhy léčivých přípravků. Od jednoho druhu přípravku je možné na recept předepsat léky na maximálně 3 měsíce. Jsou-li předepsány dva přípravky, oddělí se na receptu křížkem (#). Je-li předepsán jeden přípravek, prázdné místo se proškrtne.\n\nNesouhlasí-li lékař se záměnou za jiný přípravek se shodným složením a trvá na vydání předepsaného přípravku, vyznačí tuto skutečnost na receptu slovy Nezaměňovat.\n\nZáměrné překročení nejvyšší dávky léčivého přípravku určené Českým lékopisem se vyznačí vykřičníkem (!). Překročená nejvyšší dávka musí být vypsána slovy v latinském jazyce. V opačném případě musí lékárník před přípravou a vydáním přípravku uvést věc do souladu s tímto opatřením (kontaktovat lékaře, případně upravit na obvyklou terapeutickou dávku).\n\nPokud lékař chce, aby pacient lék platil sám, musí napsat k přípravku Hradí nemocný.\n\nVe výjimečných situacích (v případě ohrožení pacienta) může lékař předepsat léčivý přípravek na libovolný list papíru s poznámkou Periculum in mora! (\"Nebezpečí z prodlení!\", takový recept platí den po dni vypsání).\n\nNemá-li lékárna předepsaný počet balení nebo jestliže na receptu jsou předepsány dva druhy léčivých přípravků a není-li jeden z nich k dispozici ani nemůže být urychleně obstarán, vystaví lékárník na chybějící přípravek výpis z receptu. Obdobně se postupuje v případě opakovaného výdeje, pokud je recept nezbytným dokladem pro účely kontroly.\n\nVýpis musí obsahovat náležitosti původního receptu. Na výpisu se uvádí Poplatek vybrán či Poplatek nevybrán, pokud není uvedeno, má se za to, že regulační poplatek vybrán byl a nevybírá se. Na původním receptu se uvede poznámka \"Pořízen výpis\".\n\nUstanovení o době platnosti receptu se s výjimkou opakovaných výdejů vztahuje i na výpis z receptu; doba platnosti výpisu je 14 kalendářních dní a se počítá ode dne jeho vystavení.\n\nPřípravky obsahující vyjmenované návykové látky (konkrétně omamné látky skupiny I a psychotropní látky skupiny II) se předepisují na speciální recepturní formuláře s modrým pruhem, které podléhají přísnějšímu režimu a evidenci. Tyto recepty vyhotovuje lékař ve 3 provedeních s tím, že jedna kopie zůstává u něj, jedna v lékárně a originál ve zdravotní pojišťovně (je-li přípravek hrazen ze zdravotního pojištění). Tiskopisy jsou rovněž evidovány, pro zdravotnická zařízení je zajišťují obecní úřady s rozšířenou působností.\n\nNa receptu s modrým pruhem může být předepsán pouze jeden druh léčivého přípravku.\n\n\nOd roku 2008 zavádí zákon o léčivech nově také možnost vystavovat recepty v elektronické podobě. Tento způsob spočívá v tom, že lékař vystaví recept na počítači, odkud jej odešle do Centrálního úložiště elektronických receptů, které zřizuje a provozuje Státní ústav pro kontrolu léčiv. Centrální úložiště přidělí receptu indentifikační kód, který lékař sdělí pacientovi. S tímto kódem si pak lékárník při výdeji přípravku vyzvedne recept z úložiště.\n\n\n\n\n"}
{"id": "238487", "url": "https://cs.wikipedia.org/wiki?curid=238487", "title": "Aseri (obec)", "text": "Aseri (obec)\n\nObec Aseri (estonsky Aseri vald) byla samosprávná obec v estonském kraji Ida-Virumaa. V roce 2017 sloučena s obcí Viru-Nagula v okrese Lääne-Virumaa.\n\nV obci žije přes dva tisíce obyvatel, z toho téměř 90 % v městečku Aseri, které je administrativním centrem obce, a zbytek v 8 vesnicích Aseriaru, Kalvi, Kestla, Koogu, Kõrkküla, Kõrtsialuse, Oru a Rannu.\n\n"}
{"id": "238493", "url": "https://cs.wikipedia.org/wiki?curid=238493", "title": "Aseri", "text": "Aseri\n\nAseri (německy \"Asserin\" nebo \"Asserien\") je městečko v estonském kraji do roku 2017 Ida-Virumaa, od roku 2018 okres Lääne-Viruaa, venkovské obce Viru-Nigula, samosprávně patřící do obce Aseri, jejímž je administrativním centrem.\n\nMěstečko leží na pobřeží Finského zálivu v ústí potoka Meriküla (Meriküla oja). Na území městečka se nachází jezero Aseri a vodopád Aseri vysoký 1,4–1,6 metrů. Nadmořská výška je 34 m n. m.\n\nNázev Aseri nese místní tektonický zlom a geologická vrstva z ordovického období.\n\nPrvní písemné zmínky jsou z roku 1367 o panství pod názvem Asserien, patřící pod farnost Lüganuse, která byla v 16. století sloučena s farností Viru-Nigula. Vesnice je zmíněná v roce 1534. Až do roku 1581 bylo panství v držení německo-pobaltského rodu Lode. Po Livonské válce připadla švédské koruně. Od 17. století do 20. století se majitelé často měnili.\n\nV období estonské pozemkové reformy v roce 1919 byla vyvlastněná půda rozdělena mezi místní zemědělce.\n\nV letech 1899–1905 zde byla postavena cementárna, která zahájila provoz v roce 1902 a zrušena byla v roce 1928. V městečku také byla cihelna založená v roce 1922 a v její blízkosti v roce 1939 byl postaven přístav, molo a úzkorozchodná železnice Aseri–Sonda. Přístav a železnice byly zničeny v roce 1944 německými vojsky při jejich ústupu. Cihelna je předchůdcem keramických závodů.\n"}
{"id": "238494", "url": "https://cs.wikipedia.org/wiki?curid=238494", "title": "Moderní revue", "text": "Moderní revue\n\nModerní revue (plným názvem Moderní revue pro literaturu, umění a život) byl časopis, který se věnoval současné literatuře (domácí i překladové), výtvarnému umění, umělecké kritice a teorii. Vycházel mezi lety 1894–1925 a ovlivňoval několik generací moderních autorů a překladatelů.\n\nZakladatelem \"Moderní revue\" byl Arnošt Procházka ve spolupráci s Jiřím Karáskem ze Lvovic. Arnošt Procházka byl též vydavatelem. V září 1894 oznámily Literární listy vznik nové revue těmito slovy:\nPodnětem ke vzniku revue bylo postupné názorové rozcházení Procházky a Karáska s F. X. Šaldou a jejich obavy z toho, že by mohli ztratit možnost publikace v moravských časopisech Literární listy a Niva.\n\nV devadesátých letech 19. století soustřeďovala \"Moderní revue\" básníky a prozaiky symbolismu a dekadence. Od počátku 20. století se věnovala novoromantickým a novoklasicistním tvůrčím postupům, po první světové válce byla její orientace krajně pravicová a nacionalistická.\n\n\"Moderní revue\" byla především spojena se jménem Arnošta Procházky. Ten se od roku 1901 stal jejím jediným vlastníkem a vydavatelem, zajišťoval její administraci a expedici a z platu úředníka dotoval její finanční ztráty. Po Procházkově smrti přestala \"Moderní revue\" vycházet.\n\nMiloš Marten byl od počátku 20. století vůdčí kritickou osobností \"Moderní revue\".\n\nZa více než třicet let existence zveřejnila \"Moderní revue\" literární i výtvarná díla desítek českých i zahraničních autorů.\n\nArnošt Procházka, Viktor Dyk, Jiří Karásek ze Lvovic, Jarmil Krecar, František Kobliha\n\nArnošt Procházka, Jiří Karásek ze Lvovic, Miloš Marten, Stanislav Kostka Neumann, Karel Hlaváček, Petr Kles, Viktor Dyk, Otokar Březina, Jan Opolský, Vladimír Houdek\n\nAndré Gide, Arthur Rimbaud, Gabriele d'Annunzio, Charles Baudelaire, Paul Verlaine, Stéphane Mallarmé, Oscar Wilde, Maurice Maeterlinck, Émile Verhaeren, Stanisław Przybyszewski, Richard Dehmel a Detlev von Liliencron, Hugo Salus, Paul Leppin aj.\n\nVratislav Hugo Brunner, František Kaván, Tavík František Šimon, Jan Štursa, Zdenka Braunerová, František Kobliha, Max Švabinský, Edvard Munch, Auguste Rodin, Aubrey Beardsley\n\n\"Moderní revue\" tiskla nejen současné české autory, ale i zahraniční. Ty uváděla v překladech i v původních jazycích. Jednalo se o filozofy, francouzské proklaté básníky, symbolisty a další, jejichž mateřštinou byla francouzština, němčina, angličtina i další jazyky. Součástí byla i grafika moderních autorů, opět českých i zahraničních.\n\nVydavatelé \"Moderní revue\" pečovali o krásnou knihu, která spojovala autora textu, výtvarníka, typografa a vazače knih k všestranně působivému výrazu. Knihovna Moderní revue doprovázela časopis po celou dobu jeho existence, vyšlo v ní 77 svazků.\n\n\n\n"}
{"id": "238506", "url": "https://cs.wikipedia.org/wiki?curid=238506", "title": "Kobyla", "text": "Kobyla\n\nKobyla může být:\n\n\n\n\n"}
{"id": "238510", "url": "https://cs.wikipedia.org/wiki?curid=238510", "title": "Kobylka", "text": "Kobylka\n\nKobylka může být:\n\n\n\n"}
{"id": "238515", "url": "https://cs.wikipedia.org/wiki?curid=238515", "title": "Quentin Tarantino", "text": "Quentin Tarantino\n\nQuentin Jerome Tarantino (* 27. března 1963 Knoxville, Tennessee, USA) je americký filmový režisér, scenárista a herec, který začátkem devadesátých let proslul jako svěží, drsný i černohumorný vypravěč, který vnesl do tradičních amerických archetypů nový život.\n\nSvoji filmovou kariéru začínal jako uvaděč v kině. Nějaký čas byl i uvaděčem v pornokině. Tuto práci označil jako úplně nejlepší, filmová režie je podle něj až na druhém místě. Když mu bylo 22 let odešel z práce v pornokinu a pracoval následujících pět let ve videopůjčovně VideoArchives.\n\nNež se stal slavným scenáristou a režisérem, pobyl krátce i ve vězení, kde skončil kvůli nezaplacenému parkování.\n\nV jeho filmech se skoro vždy objevuje akce, násilí i krvavé scény, a to i přesto, že se nejedná o typický hororový film. On sám přiznal, že je velkým fanouškem tzv. splatter hororů a je velkým obdivovatelem italského hororového mistra Daria Argenta.\n\nV říjnu 2015 Tarantino podpořil hnutí Black Lives Matter (na černých životech záleží) v New Yorku, veřejně odsoudil policejní násilí na černošském obyvatelstvu ve Spojených státech a prohlásil: \"Vraždu musím nazývat vraždou a vrahům musím říkat vrazi\". Tarantinova slova odmítla policejní oddělení po celých Spojených státech, včetně New Yorku a Los Angeles, a vyzvala k bojkotu jeho nového filmu \"Osm hrozných\". Několik dní předtím byl v New Yorku zavražděn policista při výkonu služby, proto někteří policisté kritizují Tarantinovy výroky jako obzvláště necitlivé.\n\nPo odhalení, že přední hollywoodský producent Harvey Weinstein měl sexuálně obtěžovat desítky žen, Tarantino v říjnu 2017 přiznal, že věděl o Weinsteinově chování desítky let a je zahanben, že nic nepodnikl. V reakci na to známý šéfkuchař a spisovatel Anthony Bourdain obvinil Tarantina ze „spoluviny“.\n\n\n\n\n\n"}
{"id": "238517", "url": "https://cs.wikipedia.org/wiki?curid=238517", "title": "Zbraň (Žiželice)", "text": "Zbraň (Žiželice)\n\nZbraň je místní část obce Žiželice v okrese Kolín, nacházející se západně od této obce při silnici do Choťovic. Leží v katastrálním území Končice.\n\nPůvodně se jednalo o osadu hlínačů „zbraní“ (mechanických zábran proti úniku ryb z rybníka) Žehuňského rybníka, na jehož horním vzdutí sídlo leží. V místě je zajímavý česlicový jez na řece Cidlině, vybíhá odsud 6 kilometrů dlouhý Žehuňský náhon, postavený za Perštejnů v roce 1492 pro pohon mlýnů a ochranu před povodněmi. V okolí osady se nachází NPR Žehuňský rybník a NPR Žehuňská obora.\n"}
{"id": "238519", "url": "https://cs.wikipedia.org/wiki?curid=238519", "title": "Josef Hála", "text": "Josef Hála\n\nJosef Hála (1. listopadu 1928 Písek - 15. listopadu 2019 Praha) byl český klavírista, cembalista a hudební pedagog (je profesor AMU, kde vyučuje od roku 1960). Proslul brilantní technikou, všestrannou erudicí a rozsáhlým repertoárem, od baroka po hudbu současnosti.\n\nStudiu klavírní hry se věnoval od roku 1946 u profesora Františka Maxiána, u něhož také v roce 1951 absolvoval na AMU.\n\nV letech 1952–1956 (a opět od roku 1980) byl členem Sukova tria. Spolupracoval také se Smetanovým triem, Českým triem a dalšími komorními ansámbly. Pravidelně koncertoval a nahrával s předními světovými sólisty (například Christianem Ferrasem, Henrykem Szeryngem, Wandou Wilkomirskou, Josefem Sukem mladším, Ladislavem Jáskem, Shizukou Ishikavou) a řadou orchestrů v Evropě a Japonsku (nahrávky pro Supraphon, RCA Victor, Nippon Columbia, Panton, Opus a také pro české i zahraniční rozhlasové a televizní společnosti). Jako sólista a komorní hráč koncertně vystupoval v Evropě, Americe, Africe a Asii (zejména v Japonsku, kde dlouhodobě působil i jako pedagog).\n\nOd roku 1960 do poloviny 80. let byl cembalistou souboru Ars rediviva, s nímž realizoval řadu významných nahrávek na gramofonové desky.\n\nZa své interpretační mistrovství obdržel mnoho prestižních ocenění, např.cenu francouzské kritiky za soubornou nahrávku cembalových koncertů Jiřího Antonína Bendy, kde je také autorem realizace cembalového partu a kadencí. (Podrobněji: Diskografie Ars rediviva)\n\n\n"}
{"id": "238520", "url": "https://cs.wikipedia.org/wiki?curid=238520", "title": "Ekumenismus", "text": "Ekumenismus\n\nEkumenismus nebo přesněji ekumenické hnutí (z řeckého \"oikúmené\", „celek obydleného světa“) je snaha o sjednocení křesťanů. Je to hnutí za sbližování, spolupráci, případně i sjednocování zejména křesťanských církví. Začalo mezi protestantskými církvemi už v 19. století, roku 1918 se některé české protestantské církve spojily v Českobratrskou církev evangelickou, roku 1948 vznikla Světová rada církví a nový impulz dal ekumenismu Druhý vatikánský koncil (1962–1965).\n\nŘecké slovo \"oikúmené\" (od \"oikein\", sídlit) se objevuje u Hérodota a označuje celek obydleného světa, případně celé lidstvo. Od 4. století př.Kr. se rozsah tohoto pojmu zúžil; popisoval pouze řecky mluvící, helénizovaný svět,\n\nPo rozdělení západní a východní církve v 11. století a po reformaci od 16. století se křesťanství rozdělilo na množství často národních církví, jež spolu jednak soutěžily, jednak se podílely na konfliktech jednotlivých evropských států. Z náboženských sporů vznikly náboženské války, zejména vlna občanských válek v západní a střední Evropě v 16. a 17. století. Teprve s oslabováním vlivu církví a křesťanství v 19. století si mnoho věřících začalo uvědomovat, že nepřátelství mezi jejich církvemi je selhání, v přímém rozporu se slovy Ježíše Krista o jednotě (např. Jan 17,11;22), a že u lidí snižuje věrohodnost křesťanského kázání.\n\nModerní ekumenické hnutí začíná jako sbližování a spolupráce roztříštěných protestantských církví a skupin v polovině 19. století, zejména v Anglii. Prvními kroky bylo založení vzdělávacích organizací mládeže YMCA (1844) a YWCA (1855) v Londýně. Následovala Světová konference o misiích (1910 v Edinburgu), Světová konference církví, svolaná biskupem Nathanem Söderblomem ve Stockholmu 1925 a po odkladech, způsobených válkami, byla roku 1948 v Amsterodamu založena Světová rada církví (SRC, anglicky WCC).\n\nV Československu se už roku 1918 na společném sněmu v Praze spojily téměř všechny protestantské církve a vytvořily Českobratrskou církev evangelickou.\n\nDlouho odmítavý postoj katolické církve změnil papež Jan XXIII. založením Sekretariátu pro jednotu křesťanů (1960), který pak začal vést různá jednání. Na Druhém vatikánském koncilu byly přijaty dokumenty o ekumenismu (1964) a o náboženské svobodě (1965). Katolická církev se sice nevzdala svého nároku být církví všeobecnou čili katolickou, zároveň však přestala označovat věřící jiných křesťanských církví jako heretiky, omluvila se za křivdy, které v souvislosti s rozdělením napáchali někteří její členové, a vyzvala k široké spolupráci. Papež Pavel VI. s konstantinopolským patriarchou Athenagorasem I. zrušili roku 1965 vzájemné vyloučení z církve z roku 1054 a katolická církev se stala pozorovatelem ve Světové radě církví. Roku 1999 se zástupci katolické církve a luterských církví dohodli na společném stanovisku v otázce ospravedlnění, která je kdysi rozdělila, a roku 2006 se k této dohodě připojily i metodistické církve.\n\nSnahy o sbližování a spolupráci mezi křesťany vyvolávají mezi věřícími také obavy ze změn – jako byl ústup od latinské liturgie v katolické církvi, nové překlady Bible pro konzervativní protestanty nebo západní kalendář v pravoslavných církvích – z kompromisů a zejména ze ztráty identity, neboť v mnoha oblastech je náboženská odlišnost podstatným rysem národní identity.\n\nHierarchicky organizované církve, jako jsou pravoslavné, římskokatolická nebo anglikánská, postupují velmi opatrně, aby neporušily své tradice, a to často i ve zdánlivých maličkostech, které však zasahují do lidského života, jako je statut duchovních nebo pro pravoslavné církve kalendář. Naopak řada malých nezávislých a charismatických církví i jiných konzervativních skupin si na svém oddělení zakládá a v ekumenismu vidí ztrátu víry.\n\nEkumenismus nemůže být jen věcí diplomatických nebo teologických jednání mezi vedoucími představiteli církví a nemůže si klást za cíl úplně sjednocení a splynutí všech křesťanských církví a společenství. Zkušenost ukázala, že může postupovat jen v malých krocích, jimiž se předně odstraňují vzájemné předsudky a historické bariéry, navazují konkrétní spolupráce a v nich také teprve ukazují skutečné rozdíly. V našich zemích ekumenismu prospíval vnější útlak, kdežto ve svobodných poměrech mají některé církve opět tendenci uzavírat se spíše do sebe.\n\n\n\n"}
{"id": "238521", "url": "https://cs.wikipedia.org/wiki?curid=238521", "title": "David Guetta", "text": "David Guetta\n\nDavid Guetta (* 7. listopadu 1967, Paříž, Francie) je francouzský house DJ.\n\nVe 13 letech začal mixovat své první vinyly. V 17 se stal rezidentním DJem pařížského klubu Broad, což odstartovalo jeho kariéru. Během let 1988–1990 mixoval housovou muziku na rádiu Nova. V roce 2005 se jeho singl „The World Is Mine“ vyšplhal na vrcholky evropských hitparád. Objevil se také jako tvář v reklamní kampani kosmetické firmy L'Oréal.\n\nV roce 2005 vystupoval na španělském open-air festivalu Creamfields po boku takových hudebních hvězd jako The Chemical Brothers nebo Carl Cox. Zahrál si také na Creamfields v Anglii.\n\n14. června 2007 se stal prvním DJem, který si zahrál živý set na palubě letadla na lince z Paříže na Ibizu.\n\nDavid Guetta se narodil a vyrůstal ve Francii, jeho matka pochází z Belgie, zatímco otec je původem marocký žid. Po dokončení základní školy už nešel na střední školu ale rovnou dělal DJ. V roce 1992 se oženil s francouzskou herečkou a podnikatelkou senegalského původu \"Cathy Guettovou\" (její rodné jméno je \"Catherine Lobe\"), se kterou má dvě děti: staršího \"Tima Elvise\" (* 2004) a mladší \"Angie\" (* 2007).\n\nPoprvé v Česku účinkoval na Sensation White 2. června 2007 v Pražské Sazka Aréně, společně s Armin van Buuren, Sebastian Ingrosso a dalšími. Poté vystoupil v roce 2009 v Brněnském klubu.\n\nDalší jeho vystoupení, tentokrát již sólové, proběhlo 25. září 2010 v pražské Tesla Areně. Jediná show v rámci ČR, Rakouska a Slovenska proběhla 16. prosince 2011 v brněnském multifunkčním pavilonu \"P\", kde vystoupil na jaře i např. \"DJ Tiesto\".\n\n\n\n\n\n\n\n\n\n\n\nHostující\nRemixy\n\n"}
{"id": "238523", "url": "https://cs.wikipedia.org/wiki?curid=238523", "title": "Cîroc", "text": "Cîroc\n\nCîroc je značka vodky vyráběné ve Francii. Od ostatních je odlišná tím, že se vyrábí z hroznů, zatímco ostatní z kukuřice, čiroku, rýže, pšenice, nebo brambor.\n\nPoužívají se hrozny odrůdy Mauzac Blanc z Gaillacu a Ugni Blanc z oblasti Cognac. Mošt získaný z hroznů kvasí v chladu.\n\nCîroc vodka je během výroby pětkrát destilovaná. Při první destilaci je odrůda Ugni blanc umístěna do ocelových tanků a odrůda Mauzac Blanc se destiluje v měděných tancích. Jsou destilovány až na 96,5 % a 93,5 %, pak se míchají dohromady v poměru 95 % Ugni Blanc a 5 % Mauzac Blanc. Poslední destilace je v tradičním Armagnac stylu, používají se měděné tanky.\n\nMajitelem značky je koncern Diageo.\n\n"}
{"id": "238535", "url": "https://cs.wikipedia.org/wiki?curid=238535", "title": "Markus Winkelhock", "text": "Markus Winkelhock\n\nMarkus Winkelhock (* 13. června 1980, Stuttgart) je německý pilot Formule 1, který jel jedinou velkou cenu za tým Spyker. Markus je synem Manfreda Winkelhocka a synovcem Joachima Winkelhocka, bývalých pilotů formule 1, kteří závodili v osmdesátých letech 20. století.\n\nMarkus začínal v juniorských formulových kategoriích. V letech 1998–2000 závodil ve Formuli König, německém mistrovství Formule Renault a v Eurocupu Formule Renault.\n\nOd roku 2001 závodil v německém mistrovství Formule 3, ve kterém pokračoval až do roku 2003, kdy se toto mistrovství přeměnilo ve F3 Euroseries. Nejlepším umístěním v celkové klasifikaci šampionátu bylo 4. místo v roce 2003. O rok později zkusil štěstí v DTM (viz níže). V roce 2005 závodil ve WS Renault 3.5 .\n\nV roce 2004 začal závodit v německém mistrovství cestovních vozů DTM s vozem AMG Mercedes-Benz CLK. Ovšem s netovárním vozem se mu nepodařilo získat žádný bod,a tak se o rok později vrátil k formulím. V roce 2007 se do DTM vrátil. Startoval ve čtyřech závodech s vozy Audi A4 DTM 05 a DTM 07.\n\nV lednu 2006 podepsal smlouvu testovacího a zároveň náhradního jezdce týmu Midland F1 pro sezonu 2006. Zúčastnil se pátečních volných tréninků v Bahrajnu, Austrálii, Německu a Maďarsku.\n\nPro sezonu 2007 znovu podepsal smlouvu testovacího jezdce s týmem Spyker F1. Také odjel pár závodů DTM.\n\nPoté, co byl ze Spykeru po britské grand prix uvolněn Christijan Albers, zaujal Markus jeho místo. Bylo dohodnuto, že ho nahradí pouze v evropské grand prix s tím, že pro zbytek sezony Alberse nahradí Sakon Jamamoto.\n\nMarkus se do evropské grand prix kvalifikoval na poslední, 22. místo, vedle svého týmového kolegy Adriana Sutila. Ale při zavádějícím kole, kdy všechny ostatní vozy měly obuty pneumatiky na sucho, byl Markus povolán do boxů k výměně pneumatik na přechodné. Poté, co všichni ostatní jezdci museli na konci prvního kola kvůli silnému dešti jet do boxů na výměnu pneumatik, se Markus postupně dostal do vedení závodu s náskokem přes půl minuty.\n\nPoté, co déšť ještě více zhoustl byl na trať vyslál safety car. Zachvíli musel být závod přerušen kvůli velkému množství vody na trati a několika haváriím. Závod byl znovu restartován poté, co déšť zmírnil. Winklehock a jeho tým zvolili start na pneumatikách do mokra a věřili, že přijde další déšť. I tak tým dobře věděl, že bude Winkelhock hned předjet rychlejšími vozy. Tak se také stalo, po prvním kole se propadl na šesté místo. Markus nakonec musel po třinácti odjetých kolech odstoupit ze závodu, kvůli poruše hydrauliky.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "238542", "url": "https://cs.wikipedia.org/wiki?curid=238542", "title": "FC Zimbru Chișinău", "text": "FC Zimbru Chișinău\n\nFC Zimbru Chișinău (Zimbru Kišiněv) je moldavský fotbalový klub sídlící v hlavním městě Kišiněvě. Byl založen roku 1947, letopočet založení je i v klubovém emblému, ve kterém se nachází i rozkročený býk. Klubové barvy jsou žlutá a zelená. Domácím hřištěm klubu je stadion s názvem Stadionul Zimbru s kapacitou 10 500 diváků.\n\nNejvětším derby v zemi je zápas mezi Zimbru a týmem FC Sheriff Tiraspol ze separatistického Podněstří.\nVelkým rivalem Zimbru je i jiný kišiněvský klub FC Dacia Chișinău.\n\n\n"}
{"id": "238543", "url": "https://cs.wikipedia.org/wiki?curid=238543", "title": "Stránecká Zhoř (zámek)", "text": "Stránecká Zhoř (zámek)\n\nZámek ve Stránecké Zhoři je renesanční stavbou, nacházející se ve stejnojmenné obci na Moravě nedaleko Velkého Meziříčí. Vznikl v 16. století v podobě pozdní tvrze s iniciativy Jana staršího Stráneckého ze Stránec. V současnosti je v majetku Řádu rytířů Kristových.\n\nJedná se o čtyřkřídlou patrovou budovu s okruhovými věžemi a malými obdélníkovými okny s kamenným ostěněním připomínající hradní charakter stavby. Půdorysem tvoří zámek pravidelný čtverec s malým uzavřeným nádvořím a jedním vjezdem ze severní strany, kudy probíhá místní komunikace a nad ní jsou budovy bývalého panského dvora. Celá jednoposchoďová budova je zděná, postavena v kombinaci kámen-cihla. Kryta je rovnou sedlovou střechou opatřenou pálenou krytinou.\n\nNad vjezdem vyčnívá věžička s malým zvonkem, kterému se od nepaměti říká „umíráček“. Ohlašuje svým chraplavým hlasem každé úmrtí v obci nebo jiná nebezpečí hrozící lidem či jejich majetku. Původně zajišťovala vstup výrazná hranolová věž, vysunutá z půdorysu zámku, zbořená v souvislosti s přeměnami objektu k hospodářským účelům v průběhu první poloviny 19. století, která je v současné době majiteli objektu obnovována.\n\nSoučástí prostor někdejší tvrze byla podle záznamů z přelomu 17. a 18. století také kaple. Stropy v přízemí jsou klenuté a v poschodí zhotoveny ze dřeva. Stavba je jen částečně podsklepena - na východní a severní straně, vlevo od vjezdu do nádvoří.\n\nU zdi uprostřed jihozápadního křídla na nádvoří stávala půlkruhová kašna a nad ní z kamene byla vytesána mužská hlava, z jejíhož ústního otvoru kdysi vytékala voda do kašny. Pod hlavou na kamenném podstavci byl vytesán nápis: \"Das ist der Kopf und Gesicht des Lampauer.\" (\"To jest hlava a obličej „světlonoše“\" - přesný význam slova \"Lampauer\" není zcela jistý, nabízí se rovněž ztotožnění s krajovým označením chovatele jehňat) s uvedením roku 1684. Kašna byla tedy pravděpodobně postavena tehdejším majitelem zámku Rudolfem Rabattem Patrně později sem byla umístěna do výklenku nad kašnou socha sv. Jana, ke kterému se chodili modlit místní věřící. V současnosti je kašna součástí prostor loveckého zámku v Kněževsi nad Oslavou. Zbylá část kašny v podobě památkově chráněné plastiky tzv. \"Lampauera\" z roku 1684 se do nedávné doby nacházela v prostorách bývalého zámku ve Stránecké Zhoři. Dnes je nezvěstná.\n\nStavbu v podobě značně rustikálně pojaté tvrze postavil na počátku 2. poloviny 16. století Jan st. Stránecký ze Stránec. Po pobělohorských konfiskacích ve 20. letech 17. století se stává převážně sídlem správy zdejšího statku, je výrazně rozšířen, jeho rezidenční účel je nadále velice omezený. Někdejší šlechtické sídlo přestalo sloužit svému účelu definitivně již v roce 1729, kdy se stalo spolu s dvorem a dalším majetkem součástí meziříčského panství. Po následující staletí pak sloužil jen jako seník a sýpky, byty zaměstnanců vrchnostenské správy a pracovníků v přilehlém dvoře. Jedním z uživatelů prostor bývalého zámku byl v polovině 18. století například ponocný.\n\nVe 30. letech 20. století po parcelaci panského dvora přišel zámek do majetku Družstva pěstitelů a šlechtitelů pro západní Moravu ve Velkém Meziříčí spol. s.r.o., později Elita Brno, které po roce 1950 již pod dalším názvem (Oseva Brno) svoji provozní činnost z větší části přemístilo do nově postaveného objektu o něco severněji, u státní silnice.\nMezi tou dobou stihlo zámek veliké neštěstí. Z lidské nedbalosti dne 2. března 1943 povstal oheň, který se rychle rozšířil a v krátké době zachvátil celý zámek. Velkým nákladem a úsilím byl zámek obnoven a dán opět do provozu. Na opravě zámku se podílela z velké části firma Kozina z Velkého Meziříčí. Hned druhého dne byl správce zámku a statku František Hejátko zatčen gestapem a poté zproštěn funkce. Na hospodářství byla uvalena nucená správa a toto přiděleno do podřízenosti zámku v Rantířově u Jihlavy. Novým správcem byl jmenován neznámý a záhadný člověk jménem Glass. Jak záhadně přišel, tak i po válce záhadně zmizel.\n\nV poválečných letech využívá budovu zámku stále Družstvo pěstitelů a šlechtitelů Elita později Oseva. Netrvalo dlouho a na majitele zámku přišla další pohroma v podobě poúnorové konfiskace všeho majetku podnikatelským a jiných majetných vrstvám. Tak se stalo,že po únoru 1948 přechází zámek o vše, co k němu náleží, do vlastnictví státu.\n\nHledá se řešení pro nové využití zámku, které bylo nalezeno v 50. letech ve zřízení Učňovské školy zemědělské. V té době byl nešetrně proveden zásah do střešní konstrukce jihozápadního křídla,který narušil celkový vzhled zámku z té nejpěknější strany. Bylo zde neodborně vestavěno 6 podkrovních místností s výklenky ve střeše opatřenými okny. Vnitřek též stavebně upraven, někde i bez ohledu na zájmy státní památkové péče. Ani toto řešení nebylo trvalého charakteru a po deseti letech od zřízení zemědělské mistrovské školy, roku 1963, zámek osiřel a opět se vrátil do užívání Osevy a následně do JZD. Ti zde měli sklady, poté dílny a také svoji závodní kuchyň s jídelnou, kterou převzali po předchozí zemědělské škole.\n\nDnem 1. ledna 1979 přešla celá budova zámku do správy MNV, který přenechal objekt dále k dočasnému užívání již sloučenému JZD Měřín (dnes Agro Měřín a.s.) se sídlem v Měříně, které současně přebralo budovu zámku s jeho omezeným využitím. Naposledy zde byla dřevodílna a sklad krmných směsí.\n\nV roce 1999 koupil zdevastovaný zámek Řád rytířů Kristových, jenž započal zajišťovací práce. Zámek bude po dokončení oprav sloužit jako sídlo řádu a také bude využíván v rámci spolupráce s obcí. Hlavním bodem využití má být v budoucnu dosud nedokončená kaple Božího milosrdenství v jižním křídle, ke které přiléhá tzv. kapitulní síň s kryptou, v patře západního křídla má být podle tvrzení vlastníka zbudována rozsáhlá knihovna, do které se uloží knihy v majetku řádu a má sloužit i veřejnosti, dále pak dva sály pro příležitostné akce, kancelář apod. Jedinými výraznějšími aktivitami, kterými se zámek a spolu s tím i jeho vlastník v poslední době presentuje, jsou příležitostná vystoupení skupin historického šermu. \n\n"}
{"id": "238551", "url": "https://cs.wikipedia.org/wiki?curid=238551", "title": "Barthélemy-Catherine Joubert", "text": "Barthélemy-Catherine Joubert\n\nBarthélemy-Catherine Joubert (14. dubna 1769 v Pont-de-Vaux, Francie – 15. srpna 1799) byl francouzský revoluční generál.\n\nJoubert studoval v Dijonu práva. Když však vypukla revoluce vstoupil roku 1791 jako dobrovolník do pěšího praporu a s ním v rýnské armádě postupoval v hodnostech, takže již roku 1792 byl poručíkem. Roku 1793 však při Col di Tenda jako kapitán alpské armády po statečném boji upadl do sardinského zajetí, ale byl krátce nato propuštěn. V dalším roce byl jmenován generálním pobočníkem italské armády a postupoval v hodnostech, tak že ještě téhož roku byl plukovníkem a začátkem roku 1796 po bitvě u Loana (22.–24. listopadu 1795) brigádním generálem. V prvním italském tažení generála Bonaparte (1796–1797) upoutal na sebe pozornost vrchního velitele svou statečností a taktickou zralostí. Proto byl roku 1797 povýšen do hodnosti divizního generála. Vyznamenal se při obsazení Mantovy (Mantua, 2. února 1797)) a v bitvě u Rivoli (14. ledna 1797). Po obsazení Trenta (Tridentu) zaútočil odtud v čele tří divizí (20. března 1797) do Tyrol, prošel za neustálých bojů Etschské údolí a u Villachu se opět spojil s hlavní armádou (8. dubna 1797). Poté pobyl krátký čas na velitelských postech v Holandsku a v Mohuči, ale v říjnu roku 1798 byl jmenován po generálu Brunem vrchním velitelem italské armády. Obsadil Turín a všechny opěrné body v Piemontu, přinutil sardinského krále k abdikaci a plánoval vyhlášení Piemontu i Toskany republikami, což mu direktorium zakázalo. Joubert odjel roztrpčen do Paříže, kde byl Sieyesem a jeho příznivci získán pro plán svržení direktoria pod vedením populárního generála. Za tím účelem, ale měl ještě získat na pověsti vynikajícího válečníka. Proto byl jmenován na Moreauovo horké místo vrchního velitele v horní Itálii. Těsně před odjezdem k armádě vstoupil do svazku manželského se Zephyrine de Montholon a velitelskou funkci převzal v prvních dnech srpna 1799. Ihned po nástupu do funkce byl vystaven útokům spojených armád rusko-rakouských pod velením Suvorova. Tomu se postavil Joubert ve výhodném postavení u Novi 15. srpna 1799. Již v prvních hodinách, kdy francouzská armáda dobře odolávala útokům Rusů byl Joubert při obhlídce předních linií zastřelen nepřátelskou kulkou. Jeho mrtvola byla odvezena do Toulonu a ve Fort Lamalgue pohřbena. Od té doby nese budova jméno Fort Joubert. Jeho vdova se roku 1801 stala manželkou generála (pozdějšího maršála) Macdonalda.\n"}
{"id": "238553", "url": "https://cs.wikipedia.org/wiki?curid=238553", "title": "Jakob Böhme", "text": "Jakob Böhme\n\nJakob Böhme (1575, Alt-Seidenberg u Görlitz – 17. listopadu 1624, Görlitz) byl německý mystik, filosof a křesťanský teosof. Hegel ho nazval „prvním německým filosofem“.\nJakob Böhme se narodil roku 1575 jako čtvrté z pěti dětí v rodině Jakoba Böhma staršího a matky Ursuly ve vsi Alt-Seidenberg (dnes Polsko: Stary Zavidów). Jeho otec, který působil ve vsi jako rychtář a byl starším církve v nedalekém Seidenbergu, hospodařil na vlastním pozemku o rozloze zhruba 35 ha. Mladý Jakob navštěvoval vesnickou školu v Seidenbergu, kde získal relativně slušné vzdělání, ovšem bez znalosti latiny. V roce 1599 se stal občanem města Zhořelce (Görlitz), zakoupil tu ševcovský krám, byl přijat do cechu a oženil se s dívkou místního řezníka, Katharinou Kuntzschmann. Tehdy si také pořídil dodnes zachovaný dům v Pražské ulici (\"Prager Straße\") a následující léta se věnoval obchodu. Roku 1600, ve věku 25 let, měl zvláštní vizi, když se při práci zadíval na cínovou nádobu a poté nabyl přesvědčení, že je schopen nazírat veškeré jsoucno ve zlu i v dobru. Od té doby byl podle svých slov schopen nahlížet do jádra přirozenosti všeho živého. O tomto zážitku však s nikým nemluvil a – jak dokládají zmínky v listinách – dál se věnoval obchodu a rodině. V roce 1610 se přestěhoval do svého druhého domu, nakonec 12. března 1613 prodal svůj ševcovský krám a společně se ženou se věnoval obchodování s přízí a později s rukavicemi. Roku 1612 pak podnícen novou vizí sepsal své první dílo: \"Die Morgenröte im Aufgang\" neboli \"Aurora\". Spis, který Böhme svěřil místnímu šlechtici Karlu Enderovi von Sercha, začal záhy obíhat. Dostal se však také do rukou vrchního zhořeleckého faráře Gregoria Richtera, jenž byl opisem \"Aurory\" pobouřen a předložil stížnost na radnici. V čele města stál tehdy vzdělanec a paracelsián Bartholomaeus Scultetus, z jehož zápisků z 26. června 1613 je zřejmé, že Böhme byl na radnici dotázán na svou entuziastickou víru a zároveň napomenut, aby se od takových věcí držel stranou. Spor pokračoval i po sepsání Böhmovy \"Apologie\", přičemž Gregorius Richter svými hanopisy podstatně přispěl k tomu, že se Jakob Böhme stával známým. Když vypuklo stavovské povstání, přihlížel Böhme pražské korunovaci Fridricha Falckého. V průběhu třicetileté války, kdy mu slib, že už nebude nic psát, jenž si na něm vymohl zhořelecký farář, jistě připadal malicherný, vychrlil za pět let 24 spisů od malých, několikastránkových, často návodných dílek, a od polemických spisů, které připomínají dlouhé dopisy, až po úctyhodná díla věnovaná jak výkladu vlastní nauky, tak speciálním (teologickým) otázkám ze zorného úhlu své nauky včetně objemného dvousvazkového komentáře ke knize Genesis, jenž nazval \"Mysterium magnum\". Za dále bobtnajícího sporu s luterskou ortodoxií přišlo 9. května 1624 pozvání na kurfiřtský dvůr do Drážďan, kde měl vysvětlit své názory vysoce postaveným saským úředníkům a kurfiřtovým rádcům. K setkání s několika učenými rádci na zámku Pillnitz u Drážďan skutečně došlo a věc dopadla pro Böhma příznivě. Brzy po jeho návratu do Zhořelce neočekávaně zemřel jeho dlouholetý zavilý odpůrce a sužovatel farář Richter. Po návratu z jedné podzimní cesty k panu von Schweinichen potom těžce onemocněl i sám Böhme. 16. nebo 17. listopadu 1624 nad ránem, se nejprve dotázal přítomných, zdali slyší tu krásnou hudbu, a pak se slovy „Nun fahre ich nach Paradeis“ (Teď odcházím do ráje) zemřel.\nBöhmův kraj – tehdy značně tolerantní – oplýval například stoupenci reformátora, spiritualistického teologa a náboženského spisovatele Caspara Schwenckfelda (1489–1561), k němuž se hlásili také příbuzní Böhmova ochránce Karla Endera von Sercha. Schwenckfeld měl jako samouk ve věcech teologie řadu osobitých názorů na koncepci spásy i na křest dětí, který považoval za pouhý zvyk, a svátost oltářní, jež se podle něho děje jen „duchovně“. Dalším Böhmovým předchůdcem byl teolog a spisovatel Sebastian Franck (1499–1542), jenž přírodu nazýval „živoucí Biblí“, která nemůže připouštět pouze jeden jediný strnulý výklad, ale spíše mnohotvárnost, což souvisí s Böhmovou představu „nestranného“ a tedy tolerantního Boha. Časově posledním, co do významu však prvořadým Böhmovým předchůdcem byl mysticko-teosofický spisovatel Valentin Weigel (1533–1588), farář z Zschopau. Už u něj došlo k syntéze dobové přírodní filosofie (Paracelsus) a duchovnosti, což v mnohém předjímá Böhmovo myšlení. V jednom listu potom Böhme komusi doporučuje četbu alchymického traktátu \"Wasserstein der Weysen\", tedy významného textu tzv. spirituální alchymie. Böhmova znalost církevních otců, hnutí Devotio moderna či mystika a kazatele Johannese Taulera patrně pochází od Richterova předchůdce primaria Martina Mollera, který byl sám viněn z hereze. S výjimkou Bible necituje žádné z těchto děl či autorů, avšak je patrné, že znal přírodně-filosofickou, astrologickou, alchymickou a nábožensko-mystickou literaturu své doby. Jak sám uvedl, „četl spisy mnoha velkých mistrů“, aniž by však našel duchovní uklidnění, které hledal.\nVe svém prvním spise \"Die Morgenröte im Aufgang\" neboli \"Aurora\" Böhme vysvětluje, že pravým učitelem je „celá příroda“: „V přírodě je přece zlo a dobro. A protože všechny věci pocházejí od Boha, musí také zlo pocházet od Boha“ […] „Nesmíš si myslet, že proto v Bohu je zlo a dobro nebo že v něm kypí, nýbrž Bůh je samo dobro a má také jméno podle dobra: vítězná věčná radost“. „Bůh je srdcem či zřídlem přírody, z něj pochází všechno“. „Celá příroda se všemi silami, které v přírodě jsou, k tomu šíře, hloubka, výška, nebe, země a vše, co je v tom a nad nebem, je tělo Boha; a síly hvězd jsou tepnami v přírodním těle Boha v tomto světě“ […] „temnota však je skryta v centru světla“.\nBöhmovy myšlenky se dotýkají:\n\nPrincipy světla a temnoty, které vycházející z Boží bytosti, se projevují v přírodě a jejích stvořeních a jsou v životě všudypřítomné. Proto, jak je v díle \"Der Weg in Christo\" formulováno: „nebesa i peklo jsou přítomny všude. Je to jen obrácení vůle, buď k Boží lásce, nebo k Božímu hněvu“ Tím nalézáme u Böhma, i když ne jako výsledek přímé návaznosti, opět stejný panteistický motiv. Tento panteismus se zároveň spájí s Lutherovým radikálním pojmem Boží \"všemohoucnosti\", v níž jsou obsaženy všechny věci, přičemž v Böhmově dualistickém pojetí se hovoří jak o dobrotivém Bohu, tak o božství, v němž tkví nerozlišeně dobro i zlo a které Böhme nazývá „Bezedno“ (\"Ungrund\"). „Bezedno“ je zdrojem veškerenstva, jeho působící příčina, ale není něčím jsoucím, nýbrž je to „Nic“. Toto nic se odlišuje od všeho, co je uchopitelné rozumem. Naproti tomu dobrý Bůh, často ztotožněný s Kristem, s Bohem Synem, je tím, koho je třeba následovat a k němuž směřuje veškerý život.\nSamotný pojem Boha je u Böhma definován přívlastkem „Bytost všech bytostí“ (\"Wesen aller Wesen\"), což lze chápat jako univerzální bytí. Zatímco Bůh se však pohnul pouze prvního dne stvoření a sedmého dne spočinul, jeho protiklad Lucifer stojí v centru veškerého nepokoje. Ve své polemice s Balthasarem Tilkem popisuje Böhme pád člověka takto: „Pád je v tom, že Adam i Lucifer postavili na místo Boha fantazii a Sv. Duch vyprchal z jejich přirozenosti; teď mají ducha ze své vůle a jsou lapeni fantazií, jak to vidíme u Adama: Když se zásahem čili infekcí ďábla pozdvihlo vědomí, stáhl se Sv. Duch do svého principia a Adam v božím obraze, to jest v temperatuře, zeslábl a vybledl … neboť se v něm vzbudily zvířecí vlastnosti stvoření“.\nKvalita (\"Qualität\") neznamená u Böhma prostou „jakost“, ale souvisí především s pojmem \"Quaal\" či \"Quall\", tedy trysk. V první kapitole své \"Aurory\" Böhme píše: „kvalita je pohyblivost, kypění či puzení věci, tak jako žár, který hoří sžírá a pohání všechno, co do něj vejde a nemá jeho vlastnost“. Jde především o vyjádření Božského života, jeho „překypování“ či „vření“, jak se vyskytuje v novoplatónské tradici.\nMoudrost nebo také Panna Sofia je u Böhma Boží emanací s jednoznačným vztahem ke stvoření. Jedná se o jeden z nejzajímavějších a také nejvlivnějších Böhmových konceptů. Panna Sofia je zrcadlem Boží Trojice, jakýmsi jejím čtvrtým členem. Tato Sofia je zároveň přítomna v člověku jako zatajený božský element, božská jiskra. Je prostřednicí mezi člověkem a Bohem, který se v ní od věků se zalíbením nahlíží. Jak to popisuje Böhme ve spise \"Vom dreyfachem Leben des Menschen\" (11,13-15): „Věčně panenská Moudrost byla v ráji figurou veškerých divů božích a tak byla v této figuře sama podobou, leč bez skutečného bytí, stejně jako člověk. Z této panny pak Bůh utvořil předobraz země, aby byla skutečným, viditelným a hmatatelným obrazem, v němž budou skutečně spočívat nebesa, země, hvězdy a prvky, jakož i vše , co žije a hemží se – to vše bylo v tomto jediném obraze. 14. Onen předobraz země (\"Matrix\"), ani vnější elementy ho však nedokázaly se sebou svázat, neboť byl o\nstupeň výše nežli ony: získal spolu s Pannou nepomíjející jsoucnost. Pannu tento obraz nedokázal obsáhnout, ale naopak pozemská matrice byla obsažena v Panně“.\nSnad nejdůležitějším tématem Jakoba Böhma je téma svobody. Tato myšlenka je u něj natolik provázána s myšlenkou Bezedna, že je od sebe nelze vůbec oddělit. Dá se říci, že „Bezedno“ je jen jiné jméno pro svobodu. Svůj pojem svobody Böhme zakládá jako princip ve znění: „První je věčná svoboda, jež má vůli a je sama vůlí“. Uznává tedy svobodnou Boží vůli. Člověk je pak podle Böhma svobodný, protože je božím obrazem. Svobodná touha je v konečném důsledku ztotožňována s moudrostí: „A dchnutí je Bůh, neboli ústa rozumu v zformované Vůli čili Moudrosti; jež působí v mluvícím Slovu rozlišení, takže se zjevuje mysl a její rozum; tímto zjevením v řeči rovněž nabývá skrze rozlišenost Ducha formy svobodná touha, čili Moudrost.“\nV roce 1682 vyšly Böhmovy teosofické spisy poprvé v souborném vydání. Tyto spisy našly zprvu své čtenáře především v Sasku a ve Slezsku. Vedle tzv. Böhmistů, což byli např. Quirinus Kuhlmann, Christian Hoburg a Friedrich Breckling, zaujaly také celou řadu teologů luterského vyznání. Ohlas Böhmových myšlenek se výrazněji projevil v Německu a Anglii, kde byli stoupenci jeho idejí označováni jako „Behmenists“, dále ve Švédsku, Finsku a Rusku. Nadšení Böhmovi následovníci byli rovněž mezi Kvakery, kteří přinesli jeho myšlenky do Ameriky. Prostřednictvím Friedricha Christopha Oetingera získalo Böhmovo dílo vliv na pietismus v jihozápadním Německu, a jeho prostřednictvím na Friedricha Schellinga. Schelling pak představil svět Böhmových myšlenek Georgu Wilhelmu Friedrichu Hegelovi. Hegel v Böhmových spekulacích, navzdory jejich „barbarskému“ jazyku, rozpoznal svéráznou dialektiku, pročež Böhma nazval „prvním německým filosofem“. Dokonce i Newtonova teorie gravitace byla spojena s Böhmovou „dialektikou“. Böhme také ovlivnil rané romantické básníky a filosofy, zejména Novalise, jehož panteistická přírodní symbolika je jím zřetelně inspirována.\n\n\n"}
{"id": "238555", "url": "https://cs.wikipedia.org/wiki?curid=238555", "title": "Mr. Bungle", "text": "Mr. Bungle\n\nMr. Bungle je americká kapela míchající ve svých skladbách různé hudební styly. Působila v letech 1985 do 2004. Obnovena byla v roce 2019.\n\nVznikla v roce 1985 v malém kalifornském městečku Eureka jako středoškolská kapela. Jméno je převzato ze vzdělávacího pořadu pro děti z 80. let (na prvním albu jsou z něj dokonce použity některé pasáže).\n\nV roce 1988 po vydání 4 demo nahrávek vzal Patton nabídku od Faith No More, a to vedlo k utlumení řádění Mr. Bungle na nějaký čas. Patton stále spolupracoval i se svou kapelou ze střední školy. I ostatní členové kapely měli vedlejší projekty. Trey Spruance v roce 1995 se ve studiu podílel na natáčení alba Faith No More \"King For A Day\".\n\nPřestože už od roku 2000 aktivně nevystupovali, oficiálně se rozpadli až v roce 2004.\n\nSkupina byla obnovena v roce 2019 v sestavě Patton, Spruance a Dunn, které doprovází kytarista Scott Ian a bubeník Dave Lombardo.\n\n\n\n"}
{"id": "238556", "url": "https://cs.wikipedia.org/wiki?curid=238556", "title": "Antonie Amálie Brunšvicko-Wolfenbüttelská", "text": "Antonie Amálie Brunšvicko-Wolfenbüttelská\n\nAntonie Amálie Brunšvicko-Wolfenbüttelská (14. dubna 1696, Wolfenbüttel – 6. března 1762), byla Brunšvicko-wolfenbüttelská princezna a vévodkyně.\n\nPřišla na svět jako nejmladší dcera brunšvicko-wolfenbüttelského vévody Ludvíka Rudolfa a jeho manželky Kristýny Luisy Öttingenské. Měla tři sestry: Alžbětu Kristýnu (1691 - 1750), Šarlotu Augustu (1692-1692) a Šarlotu Sofii (1694-1715).\n\n15. října 1712 se provdala za brunšvicko-lüneburského vévodu Ferdinanda Albrechta II., jemuž porodila čtrnáct dětí:\n"}
{"id": "238557", "url": "https://cs.wikipedia.org/wiki?curid=238557", "title": "Boniface de Castellane", "text": "Boniface de Castellane\n\nEsprit-Victor-Elisabeth-Boniface, hrabě de Castellane (* 26. března 1788 v Lyonu; † 16. září 1862 v Lyonu) byl francouzský generál a maršál Francie.\n\nHrabě de Castellane pocházel ze šlechtické rodiny. V roce 1804 vstoupil do armády a v roce 1806 prodělal pruské tažení a roku 1808 bojoval jako poručík kavalerie na Pyrenejském poloostrově. Roku 1809 získal za statečnost v bitvě u Wagramu kříž Čestné legie. V ruské kampani roku 1812 sloužil v hodnosti kapitána jako adjutant hraběte Lobavského (generál Georges Mouton de Lobau). Po pádu Napoleona přešel ihned k Bourbonům a roku 1822 se stává plukovníkem pluku gardových husarů a s nimi se podílejí na španělském tažení roku 1823. Od roku 1830 velel jezdecké brigádě. Když roku 1832 se podílel na obsazení Antverp, byl povýšen na generálporučíka a stal se velitelem armády v Pyrenejích. Roku 1837 je jmenován pairem. Po revoluci 1848 je zbaven velení a přidává se na stranu Ludvíka Napoleona, který jej krátce před státním převratem jmenoval velitelem v Lyonu, kde Castellane pevně hájil jeho zájmy. Proto byl roku 1852 jmenován senátorem a 2. prosince 1852 i maršálem Francie. Dále pak velel v Lyonu, kde také zemřel.\n"}
{"id": "238560", "url": "https://cs.wikipedia.org/wiki?curid=238560", "title": "Balázs Borbély", "text": "Balázs Borbély\n\nBalázs Borbély (* 2. října 1979, Dunajská Streda, Československo) je bývalý slovenský fotbalový záložník a reprezentant. Mimo Slovensko působil na klubové úrovni v Německu, Rumunsku a na Kypru. V letech 2004–2009 odehrál ve slovenském národním týmu 15 zápasů, gól nevstřelil.\nPo skončení hráčské kariéry se dal na trenérskou dráhu.\n\nS fotbalem začínal v DAC Dunajská Středa, kde si ho v roce 2000 vyhlédl klub FC Artmedia Petržalka. V jeho dresu dosáhl po pěti letech největšího úspěchu kariéry, když mužstvo přivedl jako kapitán až do skupinové fáze Ligy mistrů UEFA. V roce 2005 odešel do německého 1. FC Kaiserslautern, kde sa však kvůli zraněním a neshodám s trenérem nedokázal prosadit a tak se vrátil do Petržalky. 22. prosince 2007 podepsal smlouvu s rumunským klubem Politechnika Temešvár a počátkem roku 2010 přestoupil do kyperského AEL Limassol.\n\nV A-mužstvu Slovenska debutoval 9. 7. 2004 v Hirošimě na turnaji Kirin Cup proti domácí reprezentaci Japonska (prohra 1:3). Celkem odehrál v letech 2004–2009 ve slovenském národním týmu 15 zápasů, gól nevstřelil.\n\n"}
{"id": "238567", "url": "https://cs.wikipedia.org/wiki?curid=238567", "title": "Jänischův gambit", "text": "Jänischův gambit\n\nJänischův gambit (kód podle \"Encyklopedie šachových zahájení\": C63) je ostrá varianta ve Španělské hře.\nVarianta je charakterizována výpadem 3... f5!? (1. e4 e5 2. Jf3 Jc6 3. Sb5 f5)\n\nČerný obětuje pěšce, aby získal protihru v centru a f sloupec pro útok.\nJeho myšlenka je podobná jako u Královského gambitu.\n\nMnohými se považuje za příliš riskantní a na nejvyšší úrovni se hraje vzácně. Příčinou je zejména odpověď bílého 4.Jc3, která vede k velkým komplikacím, jež by měly dopadnout podle současného stavu teorie při správné hře v prospěch bílého.\n\nZa autora je považován Karl Friedrich Jänisch v roce 1847, jenž tento tah navrhl a rozpracoval.\n\n\n"}
{"id": "238572", "url": "https://cs.wikipedia.org/wiki?curid=238572", "title": "Klokan Doriův", "text": "Klokan Doriův\n\nKlokan Doriův (\"Dendrolagus dorianus\" Ramsay 1883) je druh stromového klokana. Je blízce příbuzný klokanu tmavému, který obývá Papuu-Novou Guineu.\n\n\nKlokan Doriův je endemický pro Novou Guineu.\n\nŽije v deštných a tropických lesích v nadmořských výškách 600-3650 m n.m. ve střední, západní a jihovýchodní části Nové Guiney.\n\nZejména v Nové Guineji a severovýchodní Austrálii žije asi deset druhů stromových klokanů. Všechny mají krátké, široké a tlusté nohy a dlouhé drápy pro šplhání po větvích a dlouhý ocas používají jako protiváhu. Na rozdíl od jiných klokanů může klokan Doriův pohybovat zadníma nohama nezávisle na sobě, tedy chodit i skákat. Většinu času tráví ve stromech. Ze stromových klokanů je jeden z největších. Jako většina tohoto druhu žije převážně samotářsky a má noční aktivitu, jeho potravou jsou různé listy, pupeny, květy a ovoce. Má černé uši, srst uprostřed zad zkroucenou ve vírech a světle hnědý nebo krémově zbarvený ocas. Březost trvá asi třicet dní, samice rodí jedno mládě, to se přisaje na mléčnou bradavku ve vaku a saje mléko až po dobu deseti měsíců. Jako všichni stromový klokani je závislý na lesním prostředí, a proto jej ohrožuje kácení stromů a další formy prosvětlování lesů, i lov pro maso.\n"}
{"id": "238577", "url": "https://cs.wikipedia.org/wiki?curid=238577", "title": "Princip korespondence", "text": "Princip korespondence\n\nPrincip korespondence je princip, který se používá ve fyzice. Říká, že chování kvantově mechanických systémů s velkými kvantovými čísly nebo při zmenšování Planckovy konstanty (formula_1), limitně blíží k chování podle klasické fyziky. Poprvé ho formuloval Niels Bohr v roce 1923. Princip byl později kvantifikován Ehrenfestovým teorémem, který ukázal vztah mezi kvantovou mechanikou a Newtonovými zákony.\n\nKvantová mechanika je velmi úspěšná při popisu chování mikroskopických objektů jako jsou atomy a elementární částice. Na druhou stranu, množství makroskopických systémů (například pružiny nebo kondenzátory) může být velmi přesně popsáno klasickými teoriemi. Přitom je opodstatněné se domnívat, že základní fyzikální zákony jsou nezávislé na velikosti fyzikálních objektů, jejichž chování popisují. To bylo Bohrovou motivací pro princip korespondence. Ten se tedy dá vyjádřit i takto: \"Klasická fyzika je aproximací kvantové fyziky pro „velké objekty“\".\n\nPodmínky, za kterých klasická fyzika souhlasí s kvantovou, se označují jako limit korespondence. Podle Bohra je jej dosaženo, když kvantová čísla popisující systém jsou velká, což zahrnuje jak možnost, kdy je nějaké kvantové číslo velmi velké, tak když je systém popsán velkým množství kvantových čísel. Může samozřejmě nastat kombinace obou možností.\n\nNové definice SI, které konvenčně fixují hodnotu Planckovy konstanty, neumožňují takovýto myšlenkový experiment.\n\nObecněji lze princip korespondence formulovat nejen ve fyzice, ale ve vědě obecně tak, že novější teorie by měla poskytovat stejné výsledky jako starší a ověřená teorie v oblastech, kdy starší teorie poskytovala přijatelné výsledky.\n\nPříkladem aplikace principu korespondence mimo kvantovou fyziku je požadavek, aby relativistická fyzika poskytovala pro malé rychlosti stejné výsledky jako klasická (Newtonova) fyzika. To se projevuje např. při sčítání rychlostí apod. Také z obecné teorie relativity lze pro slabá pole získat Newtonův gravitační zákon.\n\n"}
{"id": "238579", "url": "https://cs.wikipedia.org/wiki?curid=238579", "title": "Plešivec (Krušné hory)", "text": "Plešivec (Krušné hory)\n\nPlešivec () je nefelinitová kupa v Krušných horách s nadmořskou výškou 1028 metrů s příkrými svahy tvořenými suťovými poli, 2 km jihovýchodně od Abertam. Jedná se o denudační pozůstatek lávového příkrovu zalesněný smrkovou monokulturou.\n\nNa vrcholu stojí hotel Plešivec s restaurací a veřejně přístupnou 16 metrů vysokou kamennou rozhlednou z roku 1895. 28. srpna 2010 byl na vrcholu otevřen Areál Plešivec, jehož součástí jsou kromě hotelu a rozhledny také lanový park, půjčovna koloběžek a další atrakce.\n\nNa vrchol vede silnice z Abertam, kterou kopíruje cyklotrasa č. 2002. Turisté mohou využít zeleně značenou cestu z Abertam (3 km), modře značenou cestu ze Pstruží (3 km s převýšením 350 m) nebo naučnou stezku z Merklína (6 km).\n\n"}
{"id": "238590", "url": "https://cs.wikipedia.org/wiki?curid=238590", "title": "Marián Čišovský", "text": "Marián Čišovský\n\nMarián Čišovský (* 2. listopadu 1979, Humenné, Československo) je slovenský fotbalový obránce–stoper, od července 2011 hráč klubu FC Viktoria Plzeň. Mimo Slovensko působil na klubové úrovni v Rumunsku a ČR. Je ženatý a má jednoho syna.\n\nOd března 2014 nehraje. Trpí nevyléčitelnou amyotrofickou laterální sklerózou.\n\nJe odchovancem Chemlonu Humenné, kde v sezoně 1996/97 debutoval v seniorské kategorii. V létě 1999 zamířil do Interu Bratislava. S mužstvem v ročníku 1999/00 získal double – prvenství ve slovenském poháru i v lize. O rok později Inter tento úspěch zopakoval. V létě 2004 jeho kroky vedly do týmu MŠK Žilina. V zimě 2005/06 odešel do Bratislavy, kde se tehdy upsal Artmedii Petrželka. Na jaře 2008 s Petrželkou triumfoval v lize i domácím poháru. Průběhu podzimu 2008 odešel do zahraničí, domluvil se na kontraktu s rumunským klubem FC Politehnica Timișoara.\n\nPřed ročníkem 2011/12 se stal hráčem Viktorie Plzeň.\n\n22. července 2011 nastoupil k zápasu o Český Superpohár, který Plzeň na domácím stadionu vyhrála nad Mladou Boleslaví až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Do druhého poločasu jej vystřídal František Rajtoral.\n\nPlzeň se v sezóně 2011/12 Ligy mistrů propracovala z 2. předkola až do základní skupiny Ligy mistrů UEFA. Ve druhém předkole přešla přes arménský celek Pjunik Jerevan po výsledcích 4:0 a 5:1. Ve 3. předkole následoval postup přes norský Rosenborg Trondheim (výhry 1:0 a 3:2) a ve 4. předkole přes dánský FC Kodaň (výhry 3:1 a 2:1). V základní skupině H si zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2).\nVe druhém domácím utkání zařídil svým gólem několik sekund před koncem utkání remízu 2:2 s AC Milan. Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla.\n\nZápadočeský klub bojoval v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Čišovský nastřádal v tomto ročníku celkem 27 ligových startů a 6 gólů.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra absolvoval Čišovský kompletní počet minut, Plzeň vyhrála 3:1. I v dalším utkání 4. října s Atléticem Madrid nastoupil v základní sestavě, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Slovenský hráč nastoupil od začátku zápasu, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Čišovský absolvoval kompletní zápas. 22. listopadu nastoupil v Portugalsku v utkání proti Coimbře, v 88. minutě byl po jeho střetu s Edinhem odpískán pokutový kop ve prospěch domácích. Coimbra z něj vyrovnala na konečných 1:1. Tento výsledek zajistil Plzni postup do jarní fáze Evropské ligy. 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části Evropské ligy 2012/13 nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil rovněž v základní sestavě, Viktoria remizovala 1:1 a vypadla z Evropské ligy.\n\n17. března 2013 přispěl jedním gólem k vítězství 4:0 nad Duklou Praha, která hrála prakticky celý zápas v oslabení o jednoho hráče. Ke konci jarní části občas chyboval, ale nakonec sezónu 2012/13 Gambrinus ligy završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha. Marián v zápase pečetil výhru třetím poněkud kuriózním gólem z brankové čáry.\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). V úvodním zápase 2. předkola Ligy mistrů UEFA 2013/14 vstřelil na domácí půdě jeden gól bosenskému týmu FK Željezničar Sarajevo, Viktoria Plzeň zvítězila 4:3. Trefil se i ve třetím předkole Ligy mistrů v Estonsku 30. července proti JK Nõmme Kalju, kde už ve 2. minutě otevřel skóre dorážkou do prázdné brány po rohovém kopu a v 52. minutě (opět po rohovém kopu) přidal druhou branku. Měl podíl i na další brance, kterou nakonec dopravil do sítě Lukáš Hejda (portál Uefa.com připsal i tento gól Čišovskému). Plzeň zvítězila jednoznačně 4:0. Vynikající formu potvrdil i v prvním utkání 4. předkola (resp. play-off předkola) 20. srpna proti slovinskému týmu NK Maribor, kde vstřelil první gól zápasu. Viktoria zvítězila na domácí půdě 3:1. Zahrál si v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva.\n\n9. listopadu 2013 vstřelil vítězný gól v ligovém utkání s FK Mladá Boleslav, když se vydal na hrot útoku a po zmatku v obraně soupeře v pádu přehodil brankáře Boleslavi. Plzeň vyhrála 2:1. 7. 2. 2014 podepsal s Viktorkou nový kontrakt do 30. června 2016.\n\nOd 1. dubna 2014 léčil zranění kolene, poté jej postihla vážná choroba – amyotrofická laterální skleróza, která mu znemožňovala hrát a trénovat.\n\nMarián reprezentoval Slovensko již v mládežnických výběrech. V roce 2000 byl členem týmu U21, jenž obsadil na domácím Mistrovství Evropy ve fotbale hráčů do 21 let 4. místo. Střelecky se prosadil v utkání 27. května proti Turecku, pomohl tak k výhře 2:1.\n\nHrál následně i na Letních olympijských hrách v Sydney, kde Slovensko skončilo v základní skupině D na nepostupovém čtvrtém místě.\n\nV A-týmu Slovenska debutoval 6. 2. 2002 v přátelském zápase v Teheránu proti týmu Íránu (výhra 3:2).\n\n14. listopadu 2012 odehrál přátelský zápas s Českou republikou v Olomouci, v 17. minutě nahradil na hřišti chybujícího obránce Petera Pekaríka. Společně s Markem Bakošem a Michalem Ďurišem nastoupil proti několika klubovým spoluhráčům na české straně. Slovenská reprezentace podlehla domácímu mužstvu 0:3 , Čišovský se objevil v reprezentaci po téměř 4 letech (naposledy nastoupil 19. listopadu 2008 v přípravném utkání v Žilině proti Lichtenštejnsku, které Slovensko vyhrálo 4:0). 26. března 2013 se objevil po čtyřech letech v základní sestavě Slovenska, na stadionu Pod Dubňom v Žilině absolvoval přátelské střetnutí proti Švédsku, které skončilo bezbrankovou remízou.\n\nCelkem odehrál v letech 2002–2013 za slovenský národní tým 15 zápasů, branku nevstřelil.\n\nAktuální k 28. květnu 2016\n\n"}
{"id": "238601", "url": "https://cs.wikipedia.org/wiki?curid=238601", "title": "Antifašista roku", "text": "Antifašista roku\n\nAntifašista roku ( ) je cena udělovaná od roku 2002 polským sdružením \"Nigdy Więcej\" za společenskou činnost podporující toleranci a solidaritu. Prestiž ceny značně utrpěla poté, co byl v roce 2007 jeden z jejích nositelů, kamerunský emigrant, novinář a básník Simon Mol, obviněn z falšování údajů v žádosti o azyl a z úmyslného šíření HIV.\n\n"}
{"id": "238602", "url": "https://cs.wikipedia.org/wiki?curid=238602", "title": "The Core Pocket Media Player", "text": "The Core Pocket Media Player\n\nThe Core Pocket Media Player (TCPMP) je přehrávač médií určený primárně pro přenosná zařízení s operačními systémy PalmOS, Windows Mobile a Symbian OS je určen však i pro Windows.\n\nTCPMP podporuje velké množství audio, video a obrazových formátů - AC3, HE-AAC, AMR, DivX, FLAC, H.263, H.264, JPEG, Monkey's Audio, MJPEG, MPEG-1, MP2, MP3, Musepack, MS-MPEG4-v3, PNG, Speex, TIFF, TTA, Vorbis, WAV, WavPack a XviD. Podporuje také řadu multimediálních kontejnerů - 3GP, MP4, ASF, AVI, Matroska, MPEG, OGG, OGM a QuickTime. Některé formáty nejsou obsaženy v základní instalaci a vyžadují speciální plugin.\n\nTCPMP původně začal pod názvem Betaplayer na platformách Windows CE a Windows Mobile . V roce 2005 byl vývojáři portován na Palm OS, Windows a Symbian OS.\n\nZdrojový kód je volně dostupný na stránkách vývojářů CoreCodec nebo alternativním webu.\n\nV roce 2007 vývojářský tým vydal komerční verzi programu - CorePlayer.\n\nProgram dnes již není dále vyvíjen, ale díky dostupnosti zdrojového kódu existuje řada uživatelských pluginů, například pro formát FLV, používaný například YouTube. Existuje také betaverze programu pod názvem TCPMP 0.81RC1, která byla vydána jako poslední a která má integrovanou podporu titulků ve formátu SMI.\n\n\nPluginy a jiné verze\n\n"}
{"id": "238605", "url": "https://cs.wikipedia.org/wiki?curid=238605", "title": "Peter Burák", "text": "Peter Burák\n\nPeter Burák je slovenský fotbalista, který momentálně působí ve slovenském týmu FC Artmedia Petržalka. Je odchovancem klubu FC Nitra, kde prošel všemi mládežnickými kategoriemi. Hraje na postu obránce. Do Artmedie Petržalka přišel v roce 2005.\n"}
{"id": "238606", "url": "https://cs.wikipedia.org/wiki?curid=238606", "title": "Hybridizace orbitalů", "text": "Hybridizace orbitalů\n\nHybridizace orbitalů je proces energetického sjednocení původně nerovnocenných atomových orbitalů. Hybridizují se ty orbitaly atomu, které poskytují své elektrony k vytvoření kovalentních σ-vazeb. Dojde k energetickému sjednocení orbitalů, přičemž se zachovává energetické těžiště, tzn. celková energetická hladina orbitalů po hybridizaci je rovna té před hybridizací. Přednostně vstupují do hybridizace ty orbitaly, které jsou na nižší energetické hladině, ale na stejné elektronové vrstvě (většinou se však do hybridizace zapojují pouze elektrony z valenční vrstvy). Například pro atom uhlíku, který má čtyři valenční elektrony umístěné v orbitalech 2s a 2p, platí, že se při vzniku tří σ-vazeb na tomto atomu budou hybridizovat dva z celkových tří p-orbitalů s jedním s-orbitalem - jedná se o hybridizaci sp. Dle způsobu hybridizace lze předpovědět i geometrii vzniklé molekuly. Tvar molekuly totiž odpovídá tvaru os, ve kterých se hybridní atomové orbitaly nacházejí. \n\nPostup hybridizace\n"}
{"id": "238607", "url": "https://cs.wikipedia.org/wiki?curid=238607", "title": "Diazoniové soli", "text": "Diazoniové soli\n\nDiazoniové soli jsou soli vzniklé z aromatických primárních aminů diazotací. Diazoniové soli jsou málo stálé, ale zato velmi reaktivní. Slouží proto jako výchozí látka pro přípravu různých derivátů arenů, azobarviv, léčiv.\n\nKopulace je reakce diazoniové soli s aromatickými aminy nebo fenoly. Vznikající diazosloučeniny se používají jako azobarviva.\n\nČinidlem jsou měďné soli a slouží k přípravě chlor-, brom- a kyanoderivátů arenů, popř. i arylthiokyanátů.\n\nPoužívá se alkalický kyanid nebo dusitan v přítomnosti měďného prášku. Vznikají arylisokyanáty nebo nitroareny.\n\nEliminace se provádí kyselinou fosfornou.\n\nAr-N≡N-X + HO + HPO → ArH + HX + HPO\n\nPřipravují se působením jodidu draselného.\n\nAr-N≡N-Cl + KI → ArI + N + KCl\n\nDiazoniová sůl reaguje s kyselinou tetrafluoroboritou nebo s fluoroboritanem sodným za vzniku málo rozpustného arendiazoniumtetraboritátu, který se poté opatrně termicky štěpí za vzniku fluoroderivátu.\n\nRedukčním činidlem je siřičitan sodný. V první fázi dochází k adici siřičitanového aniontu na dusík diazoniové soli. Poté dochází k adici siřičitanového aniontu a protonu na dvojnou vazbu mezi atomy dusíku. Následuje hydrolýza meziproduktu zředěnou kyselinou chlorovodíkovou. Na vzniklý hydrochlorid se poté působí roztokem hydroxidu sodného.\n\n\n"}
{"id": "238611", "url": "https://cs.wikipedia.org/wiki?curid=238611", "title": "Romanche", "text": "Romanche\n\nRomanche ( ) je řeka na jihovýchodě Francie. Je 78 km dlouhá. Povodí má rozlohu 1240 km².\n\nPramení pod horou Grande Ruine (\"Sources de la Romanche, 2143 m\") v Dauphineských Alpách v národním parku Ecrins. Hlavními přítoky jsou Véneon a l'Eau d'Olle. Protéká, ve směru východ – západ, údolím Vallée de la Romanche, které se nachází jižně pod významným silničním sedlem Col du Lautaret.\n\nMezi známá sídla ležící na jejím břehu je např. lyžařské středisko La Grave. Za La Grave po pár kilometrech toku je řeka zastavena přehradní nádrží Lac du Chambon (1 040 m, plocha 1,42 km², výška hráze 90 m) u města Mizoën. U letoviska Le Bourg-d'Oisans ústí ze srdce národního parku Parc National Ecrins průzračná řeka Véneon. Na jih od olympijského města Grenoble se vlévá do řeky Drac (u města Vizille), která je sama přítokem řeky Isère. Na horním toku řeky Romanche se také provozuje Rafting.\n"}
{"id": "238614", "url": "https://cs.wikipedia.org/wiki?curid=238614", "title": "Balistická raketa", "text": "Balistická raketa\n\nBalistická raketa (nebo balistická střela, ) je raketa schopná dopravit s vysokou přesností (kruhová odchylka většinou do 500 metrů) na různou vzdálenost (od stovek do 12 000 kilometrů) bojovou hlavici ( ), vybavenou konvenční výbušninou nebo jadernou nebo termonukleární náloží, výjimečně i kazetovou hlavicí. Bojová hlavice je u raket s větším doletem umístěna ve speciálním pouzdře nazývaném návratové těleso, které je opatřeno tepelnou ochranou, umožňující překonat vysoké tepelné namáhání způsobené aerodynamickým ohřevem během sestupu atmosférou k cíli. Některé balistické rakety s vyšším doletem mohou navíc nést více samostatně naváděných návratových těles a řadu tzv. klamných hlavic, většinou nafukovacích z pokovené umělohmotné folie, které mají za cíl znesnadnit systémům protiraketové obrany účinný zásah proti blížícím se projektilům.\n\nModerní balistické rakety používají motory na tuhé pohonné látky, které mají z vojensko-operačního hlediska řadu výhod, z nichž hlavní jsou dlouhodobá skladovatelnost ve stavu bojové pohotovosti, vysoká spolehlivost a relativně bezpečná obsluha a údržba. Jistou nevýhodou je poněkud menší výkonnost ve srovnání s raketami na kapalné pohonné látky; pokrok ve vývoji heterogenních tuhých pohonných látek v posledních desetiletích však i tento rozdíl značně snížil.\n\nBalistické rakety se podle doletu dělí na několik skupin:\n\n\nJedinými použitými taktickými střelami byly rakety V-2, Scud a SS-21 Scarab. Rakety s doletem vyšším než 1000 km (MRBM a výš) jsou téměř vždy vybaveny jadernými hlavicemi (konvenční nálože by „nezaplatily“ hodnotu rakety – např. LGM-118 stojí 70 mil. dolarů).\n\nPodle způsobu vypuštění se dělí na:\n\nBalistické rakety s delším doletem mají tři fáze letu, které korespondují s jejich stupni.\n\nRakety s doletem nižším než 350 km nevystupují z atmosféry.\n\n\n\n"}
{"id": "238631", "url": "https://cs.wikipedia.org/wiki?curid=238631", "title": "Sonda (městečko)", "text": "Sonda (městečko)\n\nSonda je městečko v estonském kraji Ida-Virumaa, samosprávně patřící do obce Sonda, jejímž je administrativním centrem.\n"}
{"id": "238633", "url": "https://cs.wikipedia.org/wiki?curid=238633", "title": "Sonda (obec)", "text": "Sonda (obec)\n\nObec Sonda (estonsky Sonda vald) je samosprávná obec v estonském kraji Ida-Virumaa.\n\nV obci žije přibližně tisíc obyvatel, z toho přes polovinu v městečku Sonda, které je administrativním centrem obce. Dalšími sídly patřícími k obci jsou městečko Erra a osm vesnic (Erra-Liiva, Varinurme, Koljala, Nüri, Vainu, Uljaste, Satsu a Ilmaste).\n\n"}
{"id": "238637", "url": "https://cs.wikipedia.org/wiki?curid=238637", "title": "Cathérine Josephine Duchesnois", "text": "Cathérine Josephine Duchesnois\n\nCathérine Josephine Duchesnois (5. června 1777 v Saint-Saulve u Valenciennes, Département Nord jako Cathérine Josephine Raffin – 8. února 1835 v Paříži) byla francouzská herečka.\n\nPoprvé vystoupila na jevišti ve Valenciennes roku 1795, později žila v Paříži, kde se vzdělávala u herečky Mademoiselle Florence a následně poprvé vystoupila v Théâtre-Français jako Faidra roku 1802. Tomuto divadlu zůstala věrná (od roku 1804 kmenový člen souboru) až do roku 1833. Vynikala neobyčejným talentem pro ztvárnění tragických rolí zejména v dramatech Racinových, Loeillarda d’Avrigny a Pierra-Antoina Lebruna. Talent byl ještě zvýrazněn jejím zajímavým, příjemným nosným hlasem. Mezi její nejvýraznější postavy patří Semiramis, Roxana, Hermiona, Marie Stuartovna, Jana z Arku.\n"}
{"id": "238639", "url": "https://cs.wikipedia.org/wiki?curid=238639", "title": "Claude François de Malet", "text": "Claude François de Malet\n\nClaude François de Malet (28. června 1754 v Dole, Franche-Comté — 29. října 1812 Paříž) byl francouzský generál.\n\nMalet vstoupil v 16 letech věku do armády. Revoluci přivítal s nadšením a roku 1790 se postavil do čela národní gardy. Později odešel jako kapitán k Rýnské armádě a roku 1799 byl brigádním generálem Alpské armády. V slavném roce 1805 působil v Itálii a stal se guvernérem Pavie. Jelikož se netajil svými radikálně republikánskými názory a zaujímal protinapoleonský postoj byl místa zbaven roku 1807 a později i zatčen a v letech 1808–1812 vězněn. Během Napoleonova ruského tažení roku 1812 byl přesvědčen, že nadešel čas k realizaci jeho dlouho připravovaného plánu svržení Napoleona. V noci z 22. na 23. října 1812 se mu podařilo uprchnout z vězení společně s knězem Pierrem Lafonem. Po krátké přípravě a spojení s komplici, převlečeni v uniformách získali důvěru v blízkých kasárnách gardy a dostali doprovod. Následeně se rozdělili do 3 proudů. Generál Maximin-Joseph Guidal navštívil ministra policie generála Savaryho (vévodu z Roviga) a pokoušel se jej zatknout, generál Lahorie pak obsadil radnici Paříže a sám Malet vyhledal pařížského posádkového velitele, kterým byl divizní generál Augustin Hullin a oznámil mu smrt císaře a zřízení prozatímní vlády. Zkušenému Hullinovi však byly okolnosti i jednání povstalců podezřelé a proto nechal svými adjutanty všechny protagonisty zatknout, což se po krátkém zápasu podařilo. Již následující den byl Malet a jeho společníci generálové Emmanuel Maxmilien Guidal a Victor Claude Fanneau de Lahorie postaveni před vojenský soud za předsednictví hraběte Jean-Francois-Aimé Dejeana. Byli odsouzeni k trestu smrti a 29. října 1812 zastřeleni.\n"}
{"id": "238641", "url": "https://cs.wikipedia.org/wiki?curid=238641", "title": "Georges Cadoudal", "text": "Georges Cadoudal\n\nGeorges Cadoudal (1. ledna 1771 Brech u Auray – 25. června 1804 Paříž) byl francouzský generál, náčelník šuanů ve francouzské revoluční občanské válce.\n\nCadoudal byl synem mlynáře v bretaňském městečku Brechu. Studoval ve Vannes, ale roku 1793 se připojil k povstání royalistů ve Vendée a v Bretani. Velel oddílu Bretonců v Anjouské armádě de Bonchampse, po jehož smrti po 2. bitvě u Choletu byl podřízeným Stofflet. Pod ním v X.-XII. [1793] absolvoval celý tragický pochod královských a katolických armád Dolní Bretaní k přístavům [Avranches],[Granville] a zpět na dolní Loiru. V roce 1794 byl sice zajat, ale podařilo se mu uprchnout a se svými bratry i dalšími vedl drobnou partyzánskou válku. Po neúspěšném vylodění roajalistů na Quiberon v létě [1795] se jako 24letý stal vůdcem povstalců v Dolní Bretani jako generál Královské a katolické armády v bretaňském kraji Morbihan. V roce 1796 sice musel po zajetí a popravách Stofflet i Charette a jeho bratrů složit zbraně, ale roku 1799 byl organizátorem a vůdcem nového povstání. Teprve po porážkách povstalců u Grandchamp a u Elven (leden 1800), když všichni významnější šuani se již podřídili republice, uzavřel i Cadoudal s generálem Brunem (9. února 1800) dohodu o ukončení povstání a opustil svou jednotku. První konzul Bonaparte mu nabídl hodnost generála republiky, on ale odmítl a odjel do Londýna, kde ho hrabě z Artois jmenoval generálporučíkem. Georges poté několikrát přistál ve Francii a agitoval silně pro roajalisty, organizoval nepokoje a připravoval povstání. Zda stál i za atentátem prostřednictvím „pekelného stroje“ roku 1800, není jasné, on toto obvinění odmítl. Připravoval však jistě další atentát na prvního konzula. Za tím účelem přistál 21. srpna 1803 s Charlesem Pichegru a dalšími spiklenci nedaleko Biville na pobřeží Normandie. A v přestrojení se jim podařilo dosáhnout Paříže, kde vedl obnovenou ilegální síť roajalistů. Spiknutí však bylo prozrazeno a Pichegru 28. února 1804 zatčen. Intenzivní pátrání Pierre Francois Réal politické policie ministerstva spravedlnosti po Cadoudalovi slavilo úspěch a i on byl po honičce s policií, kdy kladl odpor střelbou, zatčen 9. března 1804. V procesu byl shledán vinným z pokusu vraždy prvního konsula a se svými dvanácti spoluobviněnými 10. června 1804 odsouzen k trestu smrti. Následně byl 25. června 1804 gilotinou popraven a jeho poslední slova pod ní byla \"„Vive le roi“\" (Ať žije král). Po restauraci byla rodina Cadoudalů povýšena do šlechtického stavu a Georges in memoriam jmenován Maršálem Francie. V odboji tento veliký silný mlčenlivý muž, jehož poslouchali i šlechtici, vynikal silou, odvahou, rázností a lstivou vynalézavostí.\n"}
{"id": "238644", "url": "https://cs.wikipedia.org/wiki?curid=238644", "title": "Řecké hory", "text": "Řecké hory\n\nŘecké hory jsou horskou soustavou pohoří nacházející se na Balkánském poloostrově v Řecku. Typické pro Řecko jsou vysoké hory a pohoří, jakými je např. hřeben Pindosu nebo Olymp. Pohoří jsou skalnatá se strmými a holými svahy. Horské masivy zabírají většinu povrchu země. Průměrná nadmořská výška Řecka je díky nim 500 m n. m. Nejvyšším vrcholem je Mytikas - 2917 m v pohoří Olymp.\n\nNejvětším pohořím je Pindos, který se táhne severovýchodním směrem od albánských hranic. Pindos je součástí Helenid, která je pokračováním Dinárských hor. Jediný silniční přechod pohoří vede průsmykem Kataras (1705 m). Pohoří se skládá z několika dalších horských masivů přesahujících výšku 2000 m.\n\nMezi nejdůležitější patří:\n\nZ hlavního hřebene Pindu vede na východ hřeben Oros Oiti (Mt. Oeta, 2152 m) jež se svažuje skoro až k hladině moře. V masivu Tymfi se nalézá krasová planina Astraka (2437 m), známá kaňonem řeky Vikos. Kaňon má je charakteristický svými svislými stěnami. Řeka je povětšinou napájená vodami z tajícího sněhu. Největší hloubka je kolem 1000 metrů. Šířka u dna od 40 do 150 metrů. Krasová planina je na svých okrajích rozbrázděna mnoha hlubokými roklemi. Jedinečným přírodním úkazem je propast Provatina (hloubka 405 m). Svou hloubkou se řadí na první místo v Evropě a druhé na světě. V blízké propasti Epos bylo dokonce objeveno podzemní jezero (hloubka 469 m).\n\n(\"řecky\" Parnanoss) leží nad Korintským zálivem. Nejvyšší vrchol je Lyakoura (2457 m). Charakteristické pro pohoří Parnas jsou kary a ledovcové morény. Sněžná čára zde kdysi vedla ve výšce asi 2100 až 2200 m. Severozápadně od Parnasu se nacházejí rozeklané masivy Giona (2510 m) a Vardusia (2495 m).\n\nSe nachází nad Soluňským zálivem a jeho výška je 2917 m. Olymp je zároveň nejvyšším pohořím Řecka. Olymp je tvořen divokým hřebenem vypínajícím se nad dolinou Kania.\nMezi hlavních sedm vrcholů patří:\nPohoří je tvořeno krystalickými horninami ve svém jádru s vápencem na povrchu. Tyto horniny jsou v masivu Olymp však značně erodované. Nalezneme zde proto různé skalní útvary, kužely a věže (východní svahy). Stopy po ledovcích zde nalezneme od výšky 1700 m, ve formě karů. Sněžná čára zde kdysi procházela ve výšce 2300 m.\n\nNěkterá další pohoří tvoří hranici s bývalou Jugoslávií. Mezi nejvyšší patří masivy Grammos (2523 m), Verno (2128 m), Vermio (2052 m) a vrcholy Kajmaktsalan (2521 m) a Tsena (2171 m), ležící přímo na hranicích.\n\nMasivy na poloostrově Peloponésu procházejí ze severozápadu na jihovýchod. Střední hřeben poloostrova tvoří pohoří Taygetos (Profitis Ilias, 2404 m). Na východ jde hřeben Parnon (Megali Turla, 1935 m). Na severu ostrova leží horstvo Erymanthos (2224 m) a Kyllini (2376 m)\n\n\nReliéf Řecka můžeme rozdělit do dvou geologických soustav. Starší thrácko-makedonskou (Albanidy) a mladší albánsko-řeckou (Helenidy), která je pokračováním Dinárských hor. Helenidy se táhnou dál a přes ostrov Kréta a stáčejí se do Turecka, kde z nich vycházejí vyšší Tauridy.\nHlavní geologický základ v severním a východním Řecku tvoří masivy žuly, svoru a ruly), které tvoří jádro Albanid. Na dně pánve Thesys docházelo k masivnímu usazování splavenin. Zde mají svůj zrod vrstvy vápenců, pokrývající horstva Balkánského poloostrova. V druhohorách a třetihorách, zde vznikala flyšové vrstvy tvořené pískovci, slepenci a břidlicemi. Třetihorním alpinským vrásněním byly všechny usazeniny z pánve Thesys vyzdviženy a vytvořily soustavy: Dinárské hory, Helenidy, Tauridy. Masiv Olympu má stejně jako třeba Baba či Rodopy vápencový nebo flyšový příkrov. Dnes je nalezneme také ve výškách kolem 1 800 m. To vypovídá o masivních vertikálních pohybech během posledních několika miliónů let. Řecko je tak krajinou velkých výškových rozdílů. Alpinský systém vytvořil nové zlomové linie. Byly tak rozčtvrceny stará i mladá pohoří. Řecko se nachází v makroseismické linii prvního řádu. Na počátku minulého století bylo v zemi zaznamenáno v kolem 272 zemětřesení ročně). Po době ledové zde zůstaly patrné stopy v podobě karů a jiných glaciálních útvarů, které v horách zanechaly malé ledovce.\n\nPodnebí Řecka je tzv. etésiové. \"Etésie\" jsou suché severozápadní větry vanoucí v letních měsících (konec května až září) pouze ve dne. V zimě vlhkým a chladným severním větrům se zde říká \"voras\", vlhkým a teplým \"notos\". Až 80% celkového úhrnu srážek spadne v horách od října do března, nejvíce potom v zimě. Na vrcholech pohoří Pindos, Parnas a Olymp jsou to hlavně srážky sněhové. Sníh se zde drží někdy až do konce května. Nejvhodnějším obdobím pro návštěvu je jaro, konec léta a podzim, kdy je zde většinou hezké počasí.\n\nŘecký horský systém patří co se vody týče k nejchudším horským systémům v Evropě. To určuje především klima. Období dešťů je zde v zimě. Další slovo mají také geologická podloží. Řeky mají své největší průtoky v zimě, v létě jsou většinou vyschlé. Nejdelší řeky jsou Alikmon (297 km, průtok 13 až 3000 m³), Acheloos a Pinios pramenící v pohoří Pindos. Na severu pohoří odvádí vodu také řeka Vokos a Aoos. Na jezera je oblast poměrně chudá. Nejznámějším jezerem je Velké Prespanské jezero na hranici s Albánií a Makedonií. Ovšem Do Řecka však zasahuje pouze plochou 38,3 km².\n\nVegetace v Řeckých masivech dá rozdělit na tři typy. Od moře do výše zhruba 300 m (na severu) a 800 m (na jihu) jsou zde stálezelené porosty. Hojná je zde makchie vysoká až 4 metry, dále myrta, vavřín, oleandr, pistácie, lentišek, olivovník, cypřiš, jalovec obecný atd. Dále v tomto pásmu rostou frygana, bodláky, chřest, jalovec atd. V druhém pásmu od 800 m porosty makchií a frygan ustupují stromům jako jsou dub, javor, jilm a v pásmu nad 1500 m jsou běžné spíše jehličnaté stromy jako je borovice či jedle. Výše než les rostou povětšinou už jen keře. V pohoří Olymp ve výšce kolem 2600 m se nachází hlavně jalovec. I těsně pod vrcholem lze nalézt zvonek nebo orlíček a mnoho endemitních druhů rostlin. V masivu Pindos se vyskytují také šafrány a tulipány.\n\nV pohoří Pindos se jsou dosud k vidění vlk, prase divoké, jelen, srnec, kamzík horský, koza bezoárová. Mezi dravci zde spatřit např. sokola. Fauna téměř ve všech pohořích Řecka je velmi podobná. Parnás je co se týče fauny chudší.\n\n\n"}
{"id": "238648", "url": "https://cs.wikipedia.org/wiki?curid=238648", "title": "Koh-i-noor Hardtmuth", "text": "Koh-i-noor Hardtmuth\n\nKOH-I-NOOR HARDTMUTH a.s. sídlící v jihočeských Českých Budějovicích je český výrobce psacích a výtvarných potřeb. Firma byla založena roku 1790 Josefem Hardtmuthem ve Vídni. Název firmy je odvozen od slavného diamantu. Roku 1802 si nechala firma patentovat recept na výrobu tuhy do tužek, ta sestávala ze směsi jemného jílu a grafitu smíchaných v určitém poměru. Roku 1945 byla firma znárodněna, roku 1992 přešla do soukromých rukou a od roku 2007 je společnost součástí skupiny KOH-I-NOOR holding a.s. Společnost má obchodní kapacity ve více než 80 zemích světa. Majitelem společnosti je od roku 2000 podnikatel Vlastislav Bříza.\n\n\nSpolečnost KOH-I-NOOR HARDTMUTH je v současnosti jedním z největších světových producentů a distributorů uměleckých, školních a kancelářských potřeb. Je součástí skupiny KOH-I-NOOR holding a.s. Součástí společnosti je i závod 7 Logarex, který se zaměřuje na výrobu plastových pravítek (včetně logaritmických) a jiných plastových věcí.\n\nPodnik založil Josef Hardtmuth roku 1790 ve Vídni, odkud byla výroba grafitových jader roku 1848 přesunuta Carlem Hardtmuthem do Českých Budějovic. Tužky KOH-I-NOOR slavily postupně úspěchy na různých světových výstavách. Ocenění si do Čech přivezly z mnoha světových výstav, například roku 1855 z New Yorku, roku 1856, 1900 a 1925 z Paříže, 1862 z Londýna, 1882 z Vídně nebo roku 1905 z Milána.\nV současné době je vůbec největším výrobcem svého druhu ve střední a východní Evropě. Ochranná známka KOH-I-NOOR byla poprvé zaregistrována v roce 1894 a dnes je chráněna v 73 zemích světa. Společnost nabízí více než 4 500 různých produktů určených pro školní, kancelářské, technické a umělecké využití, jenž jsou prodávány ve více než 65 zemích světa.\n\nV průběhu let se k výrobě grafitových tuh přidal kompletní sortiment zboží ve čtyřech základních řadách: umělecký sortiment (ART), školní sortiment (SCHOOL), kancelářský sortiment (OFFICE) a sortiment pro volný čas (HOBBY). Strukturu a šíři jednotlivých kategorií určují potřeby vznikající v jednotlivých kategoriích. Znamená to, že společnost KOH-I-NOOR HARDTMUTH a.s. neustále sleduje vývojové a módní trendy v oboru a své produktové řady neustále aktualizuje a doplňuje podle nově vznikajících požadavků.\n\nV nabídce společnosti je více než 4500 druhů zboží – nejen tužky, ale i uhly, rudky, pastely, pastelky, křídy, olejové, temperové a vodové barvy, tuše, velký výběr psacích a rýsovacích potřeb, pryže a celou řadu dalších pomůcek.\n\nV roce 2007 uskutečnil KOH-I-NOOR holding a.s. domácí i zahraniční akvizice. Do holdingu byly začleněny výrobní závody PONAS v Poličce a bulharský HEMUS se sídlem v Burgasu. Nástrojárna Ponas, nyní již pod novým názvem KOH-I-NOOR PONAS s.r.o., se věnuje výrobě vstřikovacích a vyfukovacích forem. Ve firmě jsou zavedeny všechny dostupné moderní technologie – v konstrukci systémy CAD-CAM, ve výrobě moderní CNC stroje. Výroba je zaměřena na technologické výlisky z oblasti automobilového průmyslu, elektrotechnického průmyslu, zdravotnictví a obalové techniky. Bulharský závod HEMUS, v současnosti KOH-I-NOOR HemusMark AD, má na Balkáně více než osmdesátiletou tradici. Zaměřuje se na výrobu školních a kancelářských popisovačů, značkovačů a zvýrazňovačů a je jedním z největších producentů tohoto druhu zboží v regionu.\n\nVedení společnosti je v současnosti složeno z předsedy představenstva Ing. Vlastislava Břízy, místopředsedy představenstva PhDr. Ing. Vlastislava Břízy, člena představenstva Ing. Lenky Drahošové, předsedy dozorčí rady Ing. Davida Břízy, členů dozorčí rady Dany Marešové a Ing. Marie Buštové. Společnost KOH-I-NOOR HARDTMUTH a.s. je součástí skupiny KOH-I-NOOR holding a.s.\n\nNarozen 3. října roku 1946. Český úspěšný podnikatel, který je od roku 2000 majitelem českobudějovické tužkárny Koh-i-noor Hadrtmuth. Studoval na střední i Vysoké škole strojírenské inženýrství se zaměřením na konstrukci spalovacích motorů. Poté pracoval jako konstruktér, šéfkonstruktér. Roku 1990 se stal ředitelem GAMA a.s. V roce 1994 také jako generální ředitel Koh-i-noor Hardtmuth. V současné době řídí skupinu KOH-I-NOOR HOLDING se sídlem v Praze.\n\nKOH-I-NOOR HOLDING je mateřskou organizací ryze české holdingové skupiny s celosvětovou působností. V rámci skupiny nalezneme výrobní kapacity v ČR, Rusku, Číně nebo Bulharsku. Klastr s více než 2500 zaměstnanci a ročním obratem přes 4 mld. se za dobu své existence stal významným hnacím motorem ekonomického růstu řady regionů. Intenzivně se rovněž věnuje péči o ochranu životního prostředí, a proto neustále inovuje technologický park a realizuje výrobní procesy s ohledem na minimalizování jejich dopadů na životní prostředí. Aktivně se účastní filantropických aktivit a společenského života, přispívá na renovaci historických a kulturních objektů a hodnot a v neposlední řadě podporuje činnost nadací a sportovních klubů.\n\nVedle značných investic do strojového parku dbá rovněž na vlastní inovace a vývoj. V tomto segmentu vedle zřízení vlastního střediska znalostní inteligence navázala společnost intensivní spolupráci s několika českými univerzitami, především pak s TU v Liberci, se kterou participuje na projektech pro budoucí využití nových technologií v sériové produkci.\nStabilita koncernu je strategicky vystavěna na čtyřech hlavních pilířích podnikání, kterými jsou spotřební průmysl, strojírenství, zdravotnictví a energetika.\n\nDominantní společností pro oblast spotřebního průmyslu a je skupina firem pod hlavičkou KOH-I-NOOR HARDTMUTH, která stála u zrodu celé skupiny.\nJedná se o společnost s více jak dvousetletou tradicí, která zahrnuje mezinárodní výrobní a obchodní aktivity. Sortiment společnosti čítá více než čtyři tisíce výrobků, se základním členěním na umělecký, školní, kancelářský a hobby sortiment.\n\nZdravotnickou divizi zastupuje další zakládající člen koncernu, společnost GAMA GROUP podnikající v oboru tváření plastů s hlavním zaměřením na vývoj a výrobu jednorázových zdravotních, laboratorních a veterinárních potřeb.\n\nSilný strojírenský segment je tvořen společnostmi KOH-I-NOOR PONAS, KOH-I-NOOR RONAS a KOH-I-NOOR FORMEX. Jejich hlavními činnostmi jsou zejména vývoj a výroba nástrojů a forem, společně s výrobou vstřikovaných dílců. Ve svém segmentu se řadí co do velikosti, kvality a know-how mezi středoevropskou špičku.\n\nNa poli energetiky je hlavním zástupcem koncernu společnost KRALUPOL specializující se na distribuci a obchod s ekologickými palivy, především zkapalněnými plyny LPG. Je největším odběratelem LPG plynů vyrobených v tuzemských rafinériích v Litvínově a v Kralupech nad Vltavou.\n\n"}
{"id": "238654", "url": "https://cs.wikipedia.org/wiki?curid=238654", "title": "Alajõe", "text": "Alajõe\n\nAlajõe (do roku 1923 , Olešnica) je vesnice v estonském kraji Ida-Virumaa, samosprávně patřící do obce Alajõe, jejímž je administrativním centrem. Obyvatelstvo je převážně rusky mluvící.\n\nPrvní písemná zmínka o vsi pochází z roku 1583.\n\nVesnice se rozkládá na obou březích 29 km dlouhé říčky Alajõgi u jejího ústí do Čudsko-pskovského jezera.\n"}
{"id": "238655", "url": "https://cs.wikipedia.org/wiki?curid=238655", "title": "Svěšnikovova varianta", "text": "Svěšnikovova varianta\n\nSvěšnikovova varianta vznikající po tazích 1. e4 c5 2. Jf3 Jc6 3. d4 cxd4 4. Jxd4 Jf6 5.Jc3 e5 je ostrým pokračováním v sicilské obraně, kde černý získává za cenu slabého d pěšce dobrou protihru. Patří k oblíbeným variantám i na vrcholové úrovni.\nPodrobně ji prozkoumal v 70. letech 20. století velmistr Jevgenij Svěšnikov a po něm nese název. Též se ji říká podle jeho bydliště Čeljabinská. Předtím tato varianta nesla název Laskerova.\n\n1. e4 c5 2. Jf3 Jc6 3. d4 cxd4 4. Jxd4 Jf6 5. Jc3 e5!? 6.Jdb5\nJiné možnosti nejsou tak dobré\n\n6... d6!\nBrání proti 7.Jd6+. Černý má pro Svěšnikovovu variantu typického slabého pěšce na d6, bílý má ale jezdce na b5, který bude nucen se dát na ústup.\n\n7. Sg5\n\n7... a6 8. Ja3 b5!\npozice bílého příjemnější.\n\nPo 8... b5 vzniká výchozí pozice hlavní varianty, se kterou přišel Svěšnikov. Černý získává protihru na dámském křídle.\nZajímavostí je, že zcela stejného postavení lze dosáhnout i z varianty hry čtyř jezdců (B45) 1. e4 c5 2. Jf3 e6 3. d4 cxd4 4. Jxd4 Jf6 5. Jc3 Jc6 6. Jdb5 d6 7. Sf4 e5 8. Sg5 a6 9. Ja3 b5 nazývané odložená Svěšnikovova varianta.\n\nNyní má bílý dvě rovnocenné možnosti.\n\nJe považováno v hlavní variantě za klidnější poziční pokračování.\n\n9... Se7\n\n10. Sxf6!\n\n10... Sxf6 11. c3! 0-0\nMéně obvyklou alternativou je zde\n\n12. Jc2 Sg5\nZde hlavní pokračování.\n\n13.a4! bxa4 14. Vxa4 a5 15. Sc4 Vb8! 16.Va2\nMožné je zde i 16.b3\n\n16... Se6 17.0-0\nV této variantě má bílý pod kontrolou pole d5 a lepší pěšcovou strukturu. Černý má ale dvojici střelců a dobrou protihru na křídlech, díky čemuž je hra s šancemi na obou stranách.\n\nvytváří černému dvojpěšce\n\n9... gxf6 10.Jd5 f5\n\n11. Sd3\nHlavní pokračování. Mimo to se hrálo i riskantní 11.Sxb5?! axb5 12. Jxb5, protihru má zde ale černý dostatečnou.\n\n11...Se6!\nNyní nastává opět větší rozcestí.\n\n"}
{"id": "238658", "url": "https://cs.wikipedia.org/wiki?curid=238658", "title": "Atahualpa", "text": "Atahualpa\n\nAtahualpa (kečuánsky Atawallpa, asi 1502 – 26. července 1533, Cajamarca, Peru) byl poslední neomezený císař Tahuantinsuyu neboli Incké říše. Stal se císařem po poražení svého staršího nevlastního bratra Huáscara v občanské válce po smrti jejich otce, inky Huayna Capaca, na infekční nemoc, kterou byla buď malárie nebo pravé neštovice. Během občanské války Španěl Francisco Pizarro zkřížil jeho plány. Zajal Atahualpu a použil jej pro kontrolu Incké říše. Nakonec Španělé Atahualpu popravili a ukončili tak Inckou říši. Atahualpa byl syn Huayna Capaca a Shyri (Quitské královny), jako princezna zvané Pacha.\n\nPo smrti jejich otce, Huayna Capaca, a jejich staršího bratra, Ninana Cuyochiho, který měl být dědicem, byla říše rozdělena mezi zbylé dva přeživší bratry, Huáscara a Atahualpu. Huascar vládl většině říše z Cuzca, Atahualpa vládl severu z Quita, odkud pocházela jeho matka. Několik let vládli v míru, pak se však Huascar odhodlal získat veškerou moc pro sebe a vytáhl do boje. Atahualpa byl poražen a zajat, nicméně dokázal uprchnout ze zajetí, získal na svou stranu některé generály a roku 1532 stal se jediným vládcem incké říše.\n\nHned následujícího roku se však do říše vypravili Španělé pod vedením Francisca Pizarra, Atahualpa se jim vydal v ústrety s několikatisícovým slavnostním průvodem. Španělů nebylo ani dvě sta, proto Inka neočekával žádné nebezpečí a chtěl je slušně přivítat. Když se s nimi však v Cajamarce setkal, Španělé zrádně zaútočili. Šokovaní indiáni se nebránili a nechali se pobít, Atahualpa byl zajat.\n\nŠpanělé mu přislíbili svobodu, když určenou místnost naplní zlatem. Atahualpa to splnil, přidal dokonce i dvojnásob stříbra, místo svobody se však dočkal soudu. Byl obviněn z modlářství a pobuřování proti Španělské koruně, pročež byl odsouzen k upálení. To Inka nechtěl dopustit, věřil totiž, že jeho tělo musí zůstat v celku, aby se jeho duše dostalo do nebe. Španělé mu nabídli, že když se nechá pokřtít, bude pouze uškrcen. K tomu také došlo. Pokřtěn byl jako Francisco Atahualpa.\n\n"}
{"id": "238660", "url": "https://cs.wikipedia.org/wiki?curid=238660", "title": "Signalkuppe", "text": "Signalkuppe\n\nSignalkuppe ( ) je jedním z vrcholů masivu Monte Rosa ve Walliských Alpách na italsko – švýcarské hranici. Zároveň se jedná o pátý nejvyšší vrchol Alp a Evropy. Na vrcholu je umístěna horská chata Capanna Regina Margherita, nejvýše položená chata v Evropě.\n\nPrvovýstup byl proveden 9. srpna 1842, kdy kněz Giovanni Gnifetti se sedmi dalšími lezci dosáhli vrcholu výstupem z vesnice Alagna, ležící v údolí na italské straně.\n\nVýchozí bod je chata Rifugio Gnifetti (3647 m, 277 lůžek + 15 lůžek ve winterraumu). Tento výstup je velmi frekventovaný. Túra vyžaduje dostatečnou aklimatizaci. Od chaty krátce na ledovec a obloukem nad oblastí ledovcových trhlin pod úbočími Pyramide Vincent stálý výstup severním, později severovýchodním směrem až na sedlo Lysjoch (4151 m). Ze sedla sestup do horní části ledovcové kotliny západně pod vrcholem Parrotspitze, v závěru výstup pod sedlo Col Gnifetti a nakonec strměji k chatě Capanna Margherita na vrcholu Signalkuppe.\n\n\nVýchozí bod je chata Monte Rosa Hütte (2795 m, 170 lůžek + 12 lůžek ve winterraumu). Od chaty na SV morénu ledovce Grenzgletscher a JV směrem až na plató Obere Platje (3109 m). Odtud výstup nejprve vlevo, později doprava směrem pod Lyskamm. Následuje oblast trhlin, která se obchází zprava východním směrem až do kotliny mezi vrcholy Zumsteinspitze a Parrotspitze. Z kotle SV směrem strmější výstup k sedlu Col Gnifetti. Krátce pod sedlem vpravo závěrečný výstup k chatě na vrcholu.\n\n\nOba výstupy jsou ledovcovými túrami, jež vyžadují ledovcové vybavení (lano, mačky, cepín, úvazek atd.)\n\n"}
{"id": "238661", "url": "https://cs.wikipedia.org/wiki?curid=238661", "title": "Píchoš", "text": "Píchoš\n\nPíchoš (\"Encephalartos\") je rod cykasů z čeledi zamiovité. Rod zahrnuje 65 druhů a je rozšířen v Africe. Píchoše patří mezi nejatraktivnější a také nejohroženější z cykasů. Rod byl česky pojmenován již v roce 1846 Janem Svatoplukem Preslem.\n\nListy jsou velké, zpeřené a často tak tvrdé, že si je nezkušené oko může splést s plastem. Lístky jsou nečleněné a často ostnaté. U skupiny tzv. „modrých cykasů“ mají listy atraktivní namodralou barvu (\"Encephalartos lehmannii\" a \"Encephalartos princeps\"). Mezi modré cykasy patří i ostnaté \"Encephalartos trispinosus\" či \"Encephalartos horridus\", jediné cykasy se silně ostnatými listy.\n\nEfektním prvkem jsou středové pohlavní orgány - šišky, kde především samčí šišky patří k největším v rostlinné říši. Např. \"Encephalartos ferox\" je známý jasně červenooranžovými šiškami.\n\nKmeny často vytvářejí přírůstky a rostliny se tedy mohou větvit, na rozdíl např. od cykasů rodu \"Lepidozamia\".\n\nNěkolika druhům se v zemích původu běžně říká \"chlebová palma\", protože z kmene se získává škrobovitá hmota, ze které lze upéct chlebové placky. Jméno rodu bylo proto německým botanikem Johannem Georgem Christianem Lehmannem v roce 1834 odvozeno z řeckých slov \"en\" (uvnitř, v), \"kephali\" (hlava) a \"artos\" (chleba).\n\nPodobně jako řecký název „chlebová hlava“, pochází český název píchoš z 19. století (1846) od J. S. Presla. Ten je autorem i známějších jmen jako např. bledule, kukuřice či kopretina. Tyto názvy uvádí i Ottova encyklopedie ve vydání z roku 1908. Vlastní názvy pro rod \"Encephalartos\" má vedle češtiny například i litevština.\n\nPřežití starobylých cykasů rodu \"Encephalartos\" je silně ohroženo. Jejich počet prudce poklesl především v posledních letech a několik druhů již ve volné přírodě zcela vyhynulo. Prudký pokles počtu cykasů je způsoben jak změnami v jejich přirozeném prostředí, tak i krádežemi rostlin z přírody.\n\nZ vyhynulého druhu \"Encephalartos woodii\" přežívá ve sklenících pouze několik samčích rostlin, všechny odebrané jako přírůstky jediného jihoafrického samčího stromu. Neexistují tedy semena.\n\n\"Encephalartos relictus\" již neexistuje ve volné přírodě. Mnoho lidí se domnívá, že je tato rostlina vymřelá, ale jde o záměnu s termínem vymřelý v přírodě.\n\n\"Encephalartos latifrons\" je odkázán na umělé opylování, protože poslední existující rostliny jsou od sebe příliš vzdálené. Poslední semena byla v přírodě nalezena v roce 1925.\n\nTakřka 6000 vzrostlých rostlin \"Encephalartos senticosus\" bylo po roce 1963 vyvezeno jihoafrickou vládou do zahraničí nebo odprodáno v rámci projektu jejich záchrany při stavbě přehrady. Tyto rostliny jsou proto často zastoupeny ve světových sbírkách. K podobnému kroku se v minulosti odhodlala i australská vláda s cílem zachránit některé makrozamie. Díky této snaze dnes najdete v každé větší světové zahradě několik mohutných starých stromů, které by byly ze semen nedostupné. Žádná česká botanická zahrada se k odkupu těchto nádherných rostlin neodhodlala.\n\nVšechny druhy píchošů jsou zapsány na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\nRod píchoš je u nás zastoupen především v soukromých sbírkách. Mimo ně lze nalézt velké exempláře v Botanické zahradě Liberec (samec \"Encephalartos villosus\"), Brně (\"Encephalartos hildebrandtii\" a \"Encephalartos villosus\") a mladé rostliny i v pražské Fata Morgana (\"Encephalartos horridus\").\n\n\n"}
{"id": "238663", "url": "https://cs.wikipedia.org/wiki?curid=238663", "title": "Alajõe (obec)", "text": "Alajõe (obec)\n\nObec Alajõe (estonsky Alajõe vald) je samosprávná obec v estonském kraji Ida-Virumaa.\n\nV roce 2006 žilo v obci 345 obyvatel v celkem sedmi vesnicích Alajõe, Karjamaa, Katase, Remniku, Smolnitsa, Uusküla a Vasknarva. Správním centrem obce je vesnice Alajõe, podle níž je obec pojmenována.\n\n"}
{"id": "238665", "url": "https://cs.wikipedia.org/wiki?curid=238665", "title": "Oportunismus", "text": "Oportunismus\n\nOportunismus (z lat. \"opportunus\", příznivý, popř. anglického \"opportunity\", příležitost) je způsob jednání a rozhodování, které se neřídí vlastními zásadami, nýbrž se přizpůsobuje vnějším okolnostem, příležitostem a výhodám z toho kterého rozhodnutí. Protikladem je doktrinářství, dogmatismus.\n\nLatinské slovo \"opportunus\" původně užívali námořníci pro příznivý vítr, který je zanese do přístavu (\"portus\", přístav). Oportunní později znamenalo příhodný, vhodný za daných okolností. Slovo oportunismus vzniklo v rámci politické agitace koncem 19. století, zejména ve sporech o socialismus. Do současnosti se jeho význam rozšířil i mimo politiku do jiných oblastí lidského působení (práce a kariéra, podnikání, …) jako zaslepené dychtění po lepším místu ve společnosti pouze prostřednictvím příležitosti nehledě na ostatní zásady.\n\nVe sporech mezi revolučními a reformními socialisty od konce 19. století se slovo oportunismus začalo užívat jako pejorativní označení (nadávka) pro politiku sociální demokracie a reformních socialistů, kteří chtěli postavení dělníků zlepšovat postupnými kroky v rámci demokratického uspořádání společnosti, a nikoli celkovou revolucí.\n\nPozdější komunistická propaganda rozlišovala tzv. \"pravicový oportunismus\", který hájil systém několika politických stran – politický pluralismus – zejména v politice sociální demokracie, a \"levicový oportunismus\", kterým označovala politiku jiných komunistických států než spojenců Sovětského svazu, například ČLR či Albánie, jež sovětský komunismus kritizovaly.\n\nS dalším rozvojem politické agitace se význam slova oportunismus rozšířil, takže může znamenat politiku, která se neřídí pevnými zásadami, mění se podle potřeby a okolností a využívá okamžitých nálad a příležitostí. Oportunista se ve svém rozhodování řídí především průzkumy veřejného mínění, přizpůsobuje se náladám veřejnosti a sleduje okamžitý úspěch bez ohledu na dlouhodobé důsledky. Přidává se na stranu těch, kdo mají úspěch, a nedbá na to, co voličům sliboval dříve.\n\n"}
{"id": "238666", "url": "https://cs.wikipedia.org/wiki?curid=238666", "title": "Judge Dread", "text": "Judge Dread\n\nJudge Dread, pravým jménem Alexander Minto Hughes (2. května 1945 - 13. března 1998) byl anglický reggae a ska umělec.\n\nByl prvním bílým interpretem jamajského reggae. Je znám především díky svým sprostým, sexuálně zaměřeným textům. Je také zapsán v Guinnessově knize rekordů za nejvíc zákazů hraní na stanici BBC. Svoji přezdívku si získal díky své mohutné postavě, ještě za doby kdy pracoval jako DJ a pouštěl jamajskou hudbu. Za mix pultem vypadal velmi respektuhodně, proto se mu začalo říkat Soudce Strach (=Judge Dread).\n\nV roce 1998 zemřel na infarkt při vystoupení v Penny Theatre v Canterbury Anglii.\n\nPoslední věta kterou řekl před smrtí byla: „Let's hear it for the band“.\n\nAlex Hughes původně pracoval jako vyhazovač v londýnských klubech ve West Endu, kde později potkal jamajské hudební hvězdy jako Laurela Aitkena, Prince Bustera a Dereka Moragana, které doprovázel ze šaten na pódio .\n\n\n\n"}
{"id": "238673", "url": "https://cs.wikipedia.org/wiki?curid=238673", "title": "Jacques Maritain", "text": "Jacques Maritain\n\nJacques Maritain [žak maritén] (18. listopadu 1882 Paříž – 28. dubna 1973 Toulouse) byl francouzský katolický filosof tomistické a personalistické inspirace, zastánce „integrálního křesťanského humanismu“ a lidské svobody. Velký význam měla jeho politická filosofie, včetně účasti při formulaci Deklarace lidských práv, a jeho estetika.\n\nMaritain se narodil v rodině významného právníka, v letech 1900–1905 studoval na Sorbonně filosofii a přírodní vědy a na radu svého přítele, spisovatele Charlese Péguyho, chodil i na přednášky Henri Bergsona. Roku 1904 si vzal paní Raïssu z ruské židovské emigrantské rodiny a roku 1906 se dal katolicky pokřtít. V letech 1906–1908 dále studoval přírodní vědy v Heidelbergu a po návratu do Francie se rozešel s Bergsonem a věnoval se studiu Tomáše Akvinského. V letech 1914–1939 (s přestávkou vojenské služby) byl profesorem na Institut catholique v Paříži a ve svých raných pracích se věnoval obraně katolicismu. Seznámil se s ruským filosofem Nikolajem Berďajevem a s personalistickým myslitelem E. Mounierem a pod jejich vlivem se začal zajímat o sociální otázky, křesťanský humanismus a lidská práva.\n\nUž od třicátých let dojížděl pravidelně přednášet do Toronta a po pádu Francie roku 1940 místo návratu odjel do USA, kde přednášel v Princetonu a na Kolumbijské univerzitě. Pracoval také na vysílání pro Francii, po osvobození Francie byl v letech 1944–1948 byl velvyslancem ve Vatikánu, kde se spřátelil s pozdějším papežem Pavlem VI.; v téže době se podílel na formulaci Deklarace lidských práv pro OSN i papežských dokumentů k sociálním otázkám. Roku 1948 opět odejel do Princetonu a přednášel na řadě dalších amerických univerzit. Roku 1960 se vrátil do Francie a když roku 1961 ovdověl, odešel do Toulouse, kde žil a zemřel v dominikánském klášteře. V poslední knize, \"Sedlák od Garonny\" (1967), kritizoval některé změny, k nimž došlo na Druhém vatikánském koncilu.\n\nMaritain napsal přes 60 knih (sebrané spisy vyšly ve 20 svazcích), zčásti polemických a apologetických, kde hájí katolické naukové pozice, zčásti věnovaných téměř všem oblastem filosofie. Snažil se důsledně vycházet z realismu Tomáše Akvinského, hájil primát metafysiky před epistemologií, myšlenku přirozeného práva i možnost poznání Boha racionálními prostředky myšlení. Také etika je podle něho založena na správném poznání, jež každého člověka zavazuje, protože odpovídá jeho přirozenosti. V hmotných věcech má společné dobro přednost před dobrem pro jedince, v duchovních věcech je však jedinec podřízen jen správně vedenému svědomí, jež musí společnost a stát respektovat. Cílem společnosti je svoboda pro všechny, to však není libovůle, nýbrž možnost dospívat k lidské dokonalosti, k níž byl člověk stvořen. Z tohoto Božího řádu odvozoval Maritain i lidská práva, která chápal velmi široce a která musí státy respektovat. V tomto smyslu je Maritainova filosofie pluralistická, i když o politickém uspořádání moci se nikdy jasně nevyjadřoval. Fašismus i komunismus však kritizoval důsledně už od 30. let.\n\nMaritain měl už za svého života veliký vliv, a to nejen uvnitř katolické církve, ale vzhledem ke svým politickým postojům i v širší veřejnosti. Jeho filosofie silně působila v Severní i Jižní Americe, jeho myšlení se dodnes věnuje řada společností a americká \"University of Notre Dame\" zřídila Maritainův institut.\n\n\n\n"}
{"id": "238680", "url": "https://cs.wikipedia.org/wiki?curid=238680", "title": "Kostnaté ryby", "text": "Kostnaté ryby\n\nKostnaté ryby je české označení používané pro dvě skupiny obratlovců:\n\n"}
{"id": "238682", "url": "https://cs.wikipedia.org/wiki?curid=238682", "title": "Liber Census Daniæ", "text": "Liber Census Daniæ\n\nLiber Census Daniæ (česky \"Kniha počtů království dánského\", dánsky \"Kong Valdemars Jordebog\") je berní soupis majetku a příjmů dánské koruny, založený roku 1231 dánským králem Valdemarem II. Vítězným. Soupis byl veden v jazyce latinském a byl aktualizován a užíván až do roku 1688, kdy jej nahradily matriky.\n\n\"Kniha počtů království dánského\" je pro nás dnes významná jednak tím, že obsahuje první písemné zmínky řady míst, která v minulosti patřila k dánskému království (Dánsko, Šlesvicko, jižní Švédsko a Estonsko), jednak tím, že nepřímo popisuje jeho mocenské a sociální uspořádání.\n\nOriginál knihy, několik pergamenových svazků souhrnně zvaných \"Codex Holmiensis\" („Stockholmský kodex“), byl do roku 1929 uchováván ve Stockholmu, pak byl převezen do Kodaně, kde je dodnes uložen v Dánském státním archivu.\n"}
{"id": "238689", "url": "https://cs.wikipedia.org/wiki?curid=238689", "title": "Pon de Replay", "text": "Pon de Replay\n\nPon de Replay (\"zahraj to znovu\" v bajanštině a španělštině) je dance-popová píseň, kterou napsali Vada Nobles, Carl Sturken, Evan Rogers a Alisha Brooks pro R&B-reggae zpěvačku Rihannu, na její debutové album \"Music of the Sun\". Tito autoři kromě Alishy Brooks tuto píseň také produkovali. Vyšla jako první singl z této desky v létě 2005. Píseň se umístila na druhém místě v hitparádě Billboard Hot 100 a také ve Velké Británii ,na šestém a sedmém místě v Austrálii a Kanadě.\n\nVe videoklipu, který režíroval Little X, přichází Rihanna s přáteli do klubu, kde se všichni nudí a nikdo netancuje, protože je muzika moc potichu. Rihanna na sebe upoutá pozornost a zazpívá píseň Pon De Replay, čímž přiměje DJe dát hudbu hlasitěji a všechny tancovat. Rihanna v klipu také předvádí několik prvků břišních tanců. Videoklip měl úspěch, často ho hráli na hudebních stanicích MTV a BET. Umístil se na druhém místě v pořadu MTV \"Total Request Live\" a strávil tam 37 dní. Na hudební stanici BET se v pořadu \"106 & Park\" dostal na čtvrté místo a v žebříčku zůstal přes 20 dní.\n\nSong měl veliký úspěch, umístil se na druhém místě americké singlové hitparády Billboard Hot 100 a na prvním místě hitparády Hot Digital Songs. V hitparádě Hot 100 však nebyl schopen překonat úspěch singlu zpěvačky Mariah Carey \"We Belong Together.\" I když začala digitální prodejnost jejího singlu klesat, Rihanna jí s písní \"Pon de Replay\" stále nepřekonala, protože \"We Belong Together\" se hodně hrála v rádiích.\n\"Pon de Replay\" byl velkým tanečním hitem, vedl taneční hitparády, Hot Dance Music/Club Play, tak Dance Radio Airplay dva týdny. Také si vedl dobře v hitparádě Hot R&B/Hip-Hop Singles & Tracks , skončil tam na 24. místě.\n\n"}
{"id": "238692", "url": "https://cs.wikipedia.org/wiki?curid=238692", "title": "Wes Montgomery", "text": "Wes Montgomery\n\nJohn Leslie “Wes” Montgomery (6. března 1923, Indianapolis, Indiana – 15. června 1968, tamtéž) byl americký jazzový kytarista, několikrát oceněný cenou Grammy. Během svého života si vypracoval svou vlastní techniku hry na kytaru. Mezi svými kytarovými vzory ho uvádějí takoví kytaroví velikáni jako např. Carlos Santana, Jimi Hendrix, Pat Metheny, George Benson nebo Joe Satriani.\n\nNa začátku své hudební dráhy cestoval Wes Montgomery s orchestrem vibrafoninsty Lionela Hamptona a hraje na všech nahrávkách tohoto orchestru z let 1948–50. Pak se vrátil do rodného Indianapolis a až do roku 1957 vůbec nenahrával. V prosinci 1957 se opět objevil v nahrávacím studiu. Tentokráte se svými bratry Monkem a Buddym a trumpetistou Freddiem Hubbardem (pro kterého to bylo první nahrávání). Hodně desek z let 1957–1959, na kterých hraje se svými bratry Monkem (baskytara) a Buddym (vibrafon, klavír) vyšla na labelu \"Pacific Jazz\".\n\nOd roku 1959 nahrává Montgomery pro label Riverside Records a to až do roku 1963, kdy tato nahrávací společnost zbankrotovala. Nahrávky z tohoto období jsou jazzovými fanoušky a kritiky považovány za Montgomeryho nejlepší a nejvlivnější. Dvě nahrávací session z ledna 1960, které byly vydány na albu \"The Incredible Jazz Guitar of Wes Montgomery\". Montgomery na nich hraje s kvartetem pianisty Tommyho Flanagana, basisty Percyho Heatha a bubeníka Alberta “Tootie” Heatha. Na tomto albu je asi nejslavnější Montgomeryho skladba \"Four on Six\". Téměř všechna Montgomeryho práce pro label Riverside byla s malými jazzovými tělesy, většinou to byla kvartety nebo kvintety. Většinou dohromady hráli svižné swingové skladby a pomalé melancholické balady.\n\nV roce 1964 přechází Montgomery na dva roky k Verve Records. Během těchto let hraje Montgomery většinou s různými orchestry a jeho hudba se pomalu začíná přesouvat od jazzu k pop music. Jedinou významnou výjimkou bylo živé album \"Smokin’ at the Half Note\", které nahrál společně s Winton Kelly Triem. Jeho živé koncerty, které odehrál během této doby, byly ale stále velmi nadprůměrné. Svědčí o tom například i audio i video nahrávky z roku 1965 z jeho koncertního turné po Evropě.\n\nPo dvou letech u Verve začal Montgomery vydávat u A&M Records. Jeho hudební kariéra tak definitivně sklouzla k popu. Všechna tři alba, které během nahrávání pro Verve vydal (vyšla v letech 1967 a 68) obsahovala většinou orchestrální cover verze známých popových hitů v orchestrálním hávu (\"Scarborough Fair\", \"I Say a Little Prayer for You\", \"Eleanor Rigby\" a další). Byly to instrumentálky, kde melodickou linku hrála právě Montgomeryho kytara. Tyto nahrávky byly sice nejprodávanější ze všech za celou jeho kariéru, kritika je ovšem zavrhla. Svými inovativními sólovými riffy ale i přesto inspiroval mnoho jazzových kytaristů.\n\n\n\n"}
{"id": "238694", "url": "https://cs.wikipedia.org/wiki?curid=238694", "title": "SATA", "text": "SATA\n\nSerial ATA (SATA) označuje v informatice počítačovou sběrnici, která využívá datové rozhraní pro připojení velkokapacitních paměťových zařízení, jako jsou pevné a optické disky. V dnešní době je SATA řadičem vybavena většina stolních a přenosných počítačů.\n\nSATA zdědil po řadiči ATA modul PIO a DMA. Dosahuje vyšších rychlostí oproti řadiči ATA, protože přenos probíhá sériově na vysoké frekvenci (až 6000 MHz). Disky se připojují přímým a samostatným kabelem k řadiči a tím pádem se nemusejí rozlišovat na \"Master\", \"Slave\" a \"Cable Select\". Oproti sběrnici ATA podporuje navíc odpojování a připojování zařízení za chodu počítače (Hot Plug) a také technologii NCQ. Díky sériové komunikaci není jako u IDE (PATA) potřeba 40/80 žilový kabel, ale používá se kabel podstatně menších rozměrů.\n\nOd roku 2009 nahradilo postupně rozhraní SATA zastaralé PATA ve všech prodávaných počítačích. Rozhraní PATA však stále přetrvává v průmyslových a vestavěných zařízeních, která jsou závislá na datových úložištích CompactFlash i přesto, že nový standard datových úložišť CFast bude založený právě na rozhraní SATA.\n\n\nKe konci roku 2000 byla schválena specifikace nového standardu v podobě první generace rozhraní SATA, dnes známé jako SATA 1.5 Gbit/s, které komunikuje přenosovou rychlostí až 1,5 Gb/s (150 MB/s). Skutečná přenosová rychlost však díky režii činí 1,2 Gbit/s (~143 MB/s), což se příliš neodlišuje od maximální přenosové rychlosti PATA/133, ale SATA navíc nabízí funkci NCQ, která zlepšuje výkon v prostředí multitaskingu.\n\nOd dubna 2009 dokáží mechanické pevné disky přenášet data rychlostí až 131 MB/s, což je ještě v rámci možností starší specifikace PATA/133. Nicméně výkonné flashové disky umožňovaly přenášet data mnohem vyšší rychlostí, a to až 201 MB/s, takže se standard SATA 1.5 Gbit/s stal pro tato zařízení nedostatečným.\n\nPo několika letech, kdy se první SATA 1.5 Gbit/s postupně rozšířilo do pevných disků, optických mechanik a především do základních desek coby integrovaná součást, byla představena zpětně kompatibilní druhá revize s názvem SATA 3.0 Gbit/s, která nabízí zdvojnásobenou maximální propustnost ze 150 MB/s na 300 MB/s. Skutečná přenosová rychlost činí kvůli režii 286 MB/s, ale pro zjednodušení se hodnota zaokrouhluje nahoru. Mezi standardem SATA 1.5 Gbit/s a SATA 3 Gbit/s zůstala zachována zpětná kompatibilita, která byla vyřešena pomocí přepínacího jumperu a tímto se současně vyřešily problémy se staršími chipsety.\n\nPo uvedení standardu SATA 3 Gbit/s se očekávalo, že se svou přenosovou rychlostí na nějakou dobu uspokojí požadavky mechanických pevných disků, které už tak sotva využily výkon SATA 1.5 Gbit/s. Nicméně vysokorychlostní flashové disky opět dosahovaly maximální přenosové rychlosti SATA 3 Gbit/s.\n\nPodle původních plánů Serial ATA International Organization z roku 2000 měla být třetí revize sběrnice Serial ATA s označením SATA 6.0 Gb/s uvedena na trh již v srpnu 2007, nakonec se s ní setkáváme se zpožděním až v roce 2009. Přenosová rychlost standardu SATA 6 Gbit/s byla znovu zdvojnásobena – ze 300 MB/s na 600 MB/s. I ty nejrychlejší konvenční pevné disky sotva využily přenosovou rychlost původního standardu SATA 1.5 Gbit/s, ale disky solid-state drive (SSD) už byly limitovány rychlejším standardem SATA II 3 Gbit/s rychlostí 250 MB/s při čtení.\n\nNejnovější disky SSD, vybavené integrovanou vyrovnávací pamětí DRAM, již profitují z maximální přenosové rychlosti nejnovějšího standardu SATA 6 Gbit/s. První pevný disk SATA 6 Gbit/s uvedla na trh společnost Seagate (model Barracuda XT o velikosti 2 TB z roku 2009).\n\nTechnologie Hot Plug umožňuje odpojit či připojit daný disk i za běhu a v případě podpory i při spuštěném operačním systému. Pevný disk se tak svým způsobem chová stejně jako flashdisk. Všechna zařízení SATA podporují Hot Plug, nicméně skutečnou podporu Hot Plug umožňují pouze zařízení fungující v nativním režimu a ne v emulaci IDE, což vyžaduje mít v BIOSu nastaven režim AHCI (Advanced Host Controller Interface). Některé z prvních řadičů SATA a starší operační systémy jako například Windows XP přímo nepodporují režim AHCI.\n\nSATA řadič využívá jako standardní rozhraní AHCI (Advanced Host Controller Interface), které umožňuje využívat některé pokročilé funkce jako například SATA hotplug a Native Command Queuing (NCQ). Pokud není AHCI povoleno základní deskou nebo chipsetem (resp. nastavením v BIOSu), SATA řadič obvykle pracuje v módu „IDE emulace“, což neumožňuje využívat pokročilé funkce zařízení, protože ATA/IDE standard tyto funkce nepodporuje. Ovladače zařízení v Microsoft Windows, které jsou označeny jako SATA, obvykle pracují v režimu IDE emulace, pokud není výslovně uvedeno, že mají pracovat v AHCI nebo RAID režimu. Zatímco ovladače, které jsou součástí Windows XP, nepodporují AHCI režim, je možné podporu AHCI implementovat pomocí proprietárních ovladačů. Windows Vista, Windows 7, FreeBSD a Linux s jádrem verze 2.6.19 a novější stejně jako Solaris a OpenSolaris již nativní podporu režimu AHCI obsahují.\n\nNCQ (Native Command Queuing) má za úkol zvýšit výkon pevných disků, díky lepšímu řazení dat, respektive pohybu hlaviček pevného disku. Rozdíl ve výkonu (NCQ musí podporovat i pevný disk) lze pozorovat především v náročnějších situacích, kdy je vyžadováno čtení či zápis od několika procesů současně a ve větším měřítku. S moderní technologií AHCI se o optimální a vylepšený chod NCQ řadičů stará operační systém, respektive ovladač. U moderních SSD disků se NCQ používá pro lepší rozložení a zpracování dat dle odezvy čipů. Tato technologie je nicméně nefunkční, pokud je AHCI mod vypnutý a daný pevný disk či SSD běží v IDE režimu.\n\nRozhraní eSATA se používá pro připojení vnějších datových zařízení, nabízí stejnou rychlost a podporu technologií jako SATA. Její výhodou je vyšší přenosová rychlost, než nabízí běžnější sběrnice USB, ovšem nemá od výrobců základních desek a externích datových médií takovou podporu, protože konektor neobsahuje vodiče s napájením.\n\nZákladní vlastnosti:\n\n\n"}
{"id": "238695", "url": "https://cs.wikipedia.org/wiki?curid=238695", "title": "Lotyšský gambit", "text": "Lotyšský gambit\n\nLotyšský gambit je šachové zahájení vznikající po tazích 1. e4 e5 2. Jf3 f5.\nToto zahájení bylo známo již v 17. století. O 200 let později ho analyzoval mistr K. Betinš a další lotyšští šachisté.\nV současné době se hrává velmi vzácně, neboť je tento gambit považován za příliš riskantní.\n\n\n\n\n\n3. Jxe5 Df6!\n\n\n"}
{"id": "238698", "url": "https://cs.wikipedia.org/wiki?curid=238698", "title": "2007 v římskokatolické církvi", "text": "2007 v římskokatolické církvi\n\n\n\n\n\n"}
{"id": "238701", "url": "https://cs.wikipedia.org/wiki?curid=238701", "title": "Philidorova obrana", "text": "Philidorova obrana\n\nPhilidorova obrana (kód podle \"ECO\": C41) je jedním z nejstarších šachových zahájení. Charakterizují ji tahy:\n\n1. e4 e5 2. Jf3 d6\n\nObčas vzniká i z Pircovy obrany po 1. e4 d6 2. d4 Jf6 3. Jc3 e5 (nebo 3… Jbd7 4. Jf3 e5) 4. Jf3 Jbd7\n\nNa vrcholové úrovni se příliš často nevyskytuje, v poslední době ale zaznamenává mírné oživení.\n\nPoprvé byla zmíněna již v göttingenském rukopise pocházejícím z r. 1471. Toto zahájení úspěšně hrál a rozebral jeden z nejlepších šachistů 18. století François-André Danican Philidor. Philidor, který si zakládal na pěšcové struktuře, tento tah doporučoval, protože 2… Jc6 podle něj blokuje pěšce c7.\nZa nejlepší pokračování se považuje obsazení středu tahem 3. d4.\nV 19. století slavil úspěchy P.Morphy na tento tah s odpovědí 3… f5, dnes se tento postup považuje za nekorektní.\nČerný volí mezi dvěma rozcestími, po 3. d4 buď mění pěšce exd4, čímž přenechá bílému převahu v centru, které se později snaží napadat nebo volí Hanhamovu variantu, kde v pasivnější pozici drží v centru napětí a připravuje protihru na dámském křídle.\n\n3. d4 se považuje za hlavní variantu ( po 3.Sc4 Se7 získá černý dobrou hru)\n"}
{"id": "238705", "url": "https://cs.wikipedia.org/wiki?curid=238705", "title": "Husy", "text": "Husy\n\nHusy (Anserinae) je podčeleď vrubozobých ptáků z čeledi kachnovitých. Patří do ní rody husa, labuť, berneška a husička.\nJako husy jsou v češtině označovány i zástupci rodu \"Cereopsis\" (jediný druh husa kuří \"Cereopsis novaehollandiae\") a někdy i husice rodu \"Chloephaga\".\n\n\n\n"}
{"id": "238706", "url": "https://cs.wikipedia.org/wiki?curid=238706", "title": "Terminální balistika", "text": "Terminální balistika\n\nTerminální balistika je odvětví vědního oboru balistiky. Zabývá se chováním střely ve chvíli, kdy zasáhne cíl. Pokud je cílem lidské tělo, nebo jiný živý tvor, pak je často označována jako „zastavovací efekt“.\n\nTerminální balistika se zabývá jak projektily malých ráží (ruční zbraně), tak i velkými rážemi (dělostřelectvo).\n\nPro účely terminální balistiky je možné dělit projektily do třech tříd:\n\nPři střelbě do papírových terčů je žádoucí, aby projektil vytvořil v terči perfektně kulatý otvor s ostrými okraji. To napomáhá přesnějšímu určení bodu zásahu v terči a tím i dosaženého skóre. Tento typ projektilu se nazývá „wadcutter“ (česky „prosekávač“). Má velmi plochou špičku a často velmi ostré okraje. Tato plochá špička vysekne v terči otvor, jehož průměr je takřka shodný s průměrem střely.\n\nPři střelbě na ocelové terče je potřeba, aby střela měla dostatek síly pro shození tohoto terče a zároveň terč samotný co nejméně poškodila. Proto se používají střely z měkkého olova nebo střely typu jacketed hollow point případně soft point (pro informace viz projektil), které se při nárazu zploští, takže se působící síla rozloží na větší plochu.\n\n(Krátkou vzdáleností se má na mysli cca 50 metrů.) Při střelbě na krátké vzdálenosti se používají většinou střely o nízké úsťové rychlosti. Zde totiž aerodynamika nehraje příliš velkou roli.\n\nPro střelbu na dlouhé vzdálenosti existují speciální střely, které se používají ve velice přesných a vysoce výkonných puškách. Jejich konstrukce se mezi jednotlivými výrobci liší. Ale všechny jsou odvozeny od střel uvedených na trh firmou Sierra Bullet Company kolem roku 1963. Konstrukce byla založena na výzkumu vzdušných sil americké armády prováděných v 50. letech 20. století, při kterých bylo zjištěno, že střely jsou při střelbách na delší vzdálenosti mnohem stabilnější a odolnější proti bočnímu větru, je-li jejich těžiště posunuto směrem dozadu. Střela MatchKing (stále se používá a je držitelkou mnoha rekordů ve střelbě) je konstrukce hollow-point (pro informace viz projektil) s malým otvorem ve špičce a se vzduchovou dutinou ve špičce pod pláštěm (předchozí typy střel tuto dutinu neměly, byly celé vyplněny olověným jádrem). Konstrukce ostatních výrobců se tomuto většinou velmi podobají. Liší se obvykle ve věcech jako velikost dutého prostoru případně přítomností zátky ve špičce z plastu nebo hliníku (jejím účelem je zlepšit aerodynamické vlastnosti střely. Díky použití lehkých materiálů má toto jen minimální vliv na umístění těžiště).\n\nJe ale třeba zdůraznit, že tyto střely, ač obsahují dutinku stejně jako některé lovecké střely nebo střely používané policí, se po dopadu nedeformují a nezplošťují. Po dopadu se střela MatchKing totiž chová velmi nepředvídatelně. Může se otáčet kolem vlastní osy nebo se může rozpadnout. Ale nejčastěji proletí skrz a vytvoří jenom velmi úzký střelný kanál (stejně jako střela typu FMJ) a tudíž nezabíjí dostatečně rychle a efektivně.\n\nTento typ střely používají v odstřelovačských puškách i odstřelovači Americké armády a to jak v ráži 7,62 x 51 mm NATO tak 5.56 x 45 mm NATO. Vzhledem k vlastnostem zmíněným v předchozím odstavci má americká armáda za to, že použití těchto střel je v souladu s Haagskou konvencí.\n\nPři střelbě na obrněné cíle nebo velmi velkou zvěř je hloubka penetrace (vniknutí) nejdůležitějším faktorem. Maximální penetrace střely se dosáhne při velké kinetické energii střely a zároveň malé dopadové ploše. Konstrukce střel používaných pro tyto účely je taková, aby se zamezilo jejich deformaci. Většinou mají olověné jádro umístěné uvnitř pláště většinou z mědi, mosazi nebo měkké oceli. Plášť zcela překrývá jádro střely v její přední části. Ale v zadní části je často obnažené olovo (to je důsledkem výrobního procesu, kdy se nejdříve vyrobí plášť do kterého se teprve následně vlévá olovo). U některých průbojných střel se ale používá místo olova tvrdší materiál, např. tvrzená ocel. Vojenská průbojná munice do ručních zbraň používá střely s ocelovým jádrem a měděným pláštěm (plášť se v tomto případě používá proto, že ocel by byla až příliš tvrdá a poškozoval by se vývrt hlavně). Současné střely ráže 5.56 x 45 mm NATO SS109 (M855) používají střely s jádrem ze dvou materiálů. V přední části je ocel, která zvyšuje odolnost střely vůči deformaci. V zadní olovo, které zvyšuje hmotnost střely a tím i průřezové zatížení střely pro lepší penetraci v měkkých cílech.\nU ráží, které se například používají v tankových dělech, kde je dosahováno velmi vysokých úsťových rychlostí, je více než tvrdost důležitá hustota použitých materiálů střely. Často se používá ochuzený uran.\n\nJedná se o skupinu střel, jejichž účel je maximalizovat poškození cíle. Používají se hlavně při lovu a proti lidem v civilním použití. Ve vojenství se většinou nepoužívají, protože v mezinárodních střetech jsou zakázány Haagskou konvencí.\nPři dopadu na cíl se díky jejich konstrukci maximálně zvětší jejich plocha. Díky tomu jim tkáně při průletu skrz ně kladou větší odpor, takže dochází ke snížení penetrace a zároveň předání většího množství energie. Vedlejším efektem je zvětšení otvoru, který střela při průletu tkáněmi způsobí a jejich větší poškození.\n\nSchéma zranění, které bylo způsobeno střelou, u které došlo k řízené deformace.\n\nNejjednodušší střela působící maximální poškození tkání je ta, která má plochou špičku (anglicky Flat point). (Vedle ní se používá ještě střela s kulatou špičkou, která umožní tkáním proplout kolem okrajů a zůstat bez poškození.) Také se zvyšuje odpor, který tkáně kladou střele při průletu, čímž se snižuje hloubka penetrace. Střely, kde má přední část plochu rovnou téměř devadesáti procentům plochy průřezu střely, se používají na lov velké a nebezpečné zvěře.\nJejich nevýhodou je větší aerodynamický odpor a tudíž nejsou vhodné pro střelbu na delší vzdálenosti.\n\nTyto střely jsou zkonstruovány tak, aby se po dopadu do cíle zcela rozpadly (na rozdíl od střel FMJ a HP, u kterých je požadavkem to, aby si zachovaly co nejvíce své hmoty). Konstrukčně se podobají expanzivním střelám, ale mívají mnohem větší dutinku v přední části. Nebo také mohou mít tenčí plášť, čímž se snižuje jejich celková integrita. Z důvodu snížení aerodynamického odporu ale přední dutinka bývá někdy zakryta plastovou zátkou. To, jestli k fragmentaci střely vůbec dojde a pak případně její míra, je velmi závislé na její dopadové rychlosti.\nDíky tomu, že se střela okamžitě po dopadu rozpadne na velmi malé kousky, dojde k předání veškeré kinetické energie během velmi krátkého okamžiku.\nNejběžnějším použitím je odstřel malé škodné (použití proti člověku je zakázané a pro lov velké zvěře nevhodné, protože se jednak znehodnocuje maso a pak střela nedosahuje dostatečné penetrace na to, aby mohly být zasaženy životně důležité orgány u větších kusů). Použití těchto střel na malou škodnou je velmi humánní, protože nezávisle na tom, kam je zasažena, působí takřka okamžitou smrt. Navíc nedochází k nechtěným odrazům od pevných překážek.\n\nDíky své konstrukci se při dopadu na cíl rozpadnou, čímž se velmi zvyšuje zasažený povrch. Nejčastěji tyto střely obsahují malé olověné kuličky, které až do nárazu drží pohromadě. Po nárazu pak tyto kuličky pokračují v letu každá trochu jiným směrem. Díky nízkému poměru hmotnosti k jejich kinetické energii se zastaví velmi rychle.\nTyto střely jsou používány bezpečnostními agenty na palubě letadel. Minimalizuje se jejich použitím pravděpodobnost poškození letadla a průstřel cíle a tím i ostatních cestujících.\n\nMůže se zdát, že když je účel výše zmíněných střel zvýšení jejich průměru, tak by bylo lepší používat střely s velkým průměrem i bez jakýchkoliv zvětšení po dopadu do cíle. Tím by ale docházelo ke zvětšování rozměrů nábojů a tím snižování kapacity zásobníků.\n\nSchéma zranění způsobené střelou z náboje .357 Magnum 80gr Glaser Safety Slug \n\nStandardním prostředkem pro testování účinků střel v cíli je balistická želatina. Je-li správně připravena, tak při určité teplotě (4 °C) mají střely při průletu skrz ní podobné účinky jako při průletu svalovými tkáněmi prasete (udržované v anestézii veterinářem).\nÚčinek je určen zejména dvěma faktory: maximální hloubka penetrace a velikost střelného kanálu.\nProblémem balistické želatiny je ale v určování dočasné dutiny, kterou střela vytvoří při průletu tkáněmi. Vzhledem k tomu, že tato želatina má mnohem nižší elasticitu než tkáně, tak tam, kde dojde k poškození želatiny, se tkáním nemusí stát vůbec nic. Také neodráží odolnost kůže proti proražení, která je větší než třeba u svalové tkáně.\n\nPro rychlé usmrcení je nutné zasažení životně důležitého orgánu, zejména některého patřící do cévní soustavy nebo nervové soustavy. Hloubka penetrace střely potřebná pro zasažení těchto orgánů se liší zvíře od zvířete. Proto neexistuje nic univerzálního, ale je třeba vybírat vhodný náboj pro ten který konkrétní cíl. Dá se říct, že čím je zvíře větší, tím větší penetrace musí střela dosahovat.\n\nObrannou střelbou rozumíme zejména situace, kdy je v bezprostředním vážném ohrožením lidský život, zdraví nebo majetek.\n\nCílem obranné střelby je zastavení útočníka. Účelem ale není jeho zabití.\n\nU nábojů, které se v drtivé většině případů používají pro obranou střelbu, nejde o zastavení útočníka samotnou energií střely, ale zraněními, která tato střela způsobí (Zejména ztráta krve a s tím související ztráta krevního tlaku. Nebo okamžité zastavení při zasažení srdce nebo mozku) případně i psychickými stavy, do kterých se útočník po střelbě může dostat.\n\nZastavení útočníka je závislé na fyzických (biologických) aspektech, ale i psychologických.\n\nKoncept zastavovacího efektu se objevil na konci 19. století, když koloniální jednotky (Američané na Filipínách, Britové na Novém Zélandu) zjistily, že při boji z blízka s domorodými kmeny nebyly jejich pistole schopny zastavit útočící válečníky (i přesto, že způsobená zranění byla smrtelná). To vedlo k vývoji zbraní větší ráže, které byly schopny zastavit nepřítele jedním výstřelem bez toho, aby ho musely nutně zabít.\n\nStřela zničí nebo poškodí jakoukoliv tkáň, skrz kterou prochází a vytvoří střelný kanál. Dále způsobí roztažení přilehlých tkání, když prochází kolem nich. Tyto dva efekty se nazývají trvalá dutina (vytvoření dutiny vzniklé průletem střely) a dočasná dutina (dočasné posunutí tkáně stranou).\n\nRozsah, ve kterém tyto dutiny vznikají, je závislý na váze, průměru, materiálu, tvaru a rychlosti střely. To je způsobeno tím, že střela tkáň nerozřízne, ale rozdrtí.\n\nStřely jsou konstruovány, aby se chovaly různými způsoby podle typu cíle. Mohou např. expandovat po dopadu do cíle; expandovat pouze při vysoké rychlosti; expandovat při určitém rozsahu dopadových rychlostí; může dojít ke fragmentaci při dopadu atd. Pro příklady střel a účelu jejich použití viz projektil.\n\nDočasná a trvalá dutina (v angličtině permanent a temporary cavity) mají rozdílný biologický efekt. Efekt trvalé dutiny je zřejmý. Díra skrz srdce mu znemožní pumpovat krev případně způsobí srdeční zástavu. Díra v mozku způsobí okamžité bezvědomí a pravděpodobně i smrt. Díra skrz svaly na ruce nebo na noze způsobují pouze velkou bolest. Ke smrti většinou nevedou, není-li zasažena některá z velkých cév a je-li dostatečně rychle poskytnuto lékařské ošetření.\n\nSchéma zranění, na kterém je ilustrováno, co je to trvalá a dočasná dutina.\n\nPři zásahu kosti často dochází k jejímu rozpadu na úlomky, které získají zásahem střely vlastní hybnost. Je to jakýsi mini výstřel z brokovnice, protože každý z těchto úlomků může procházet okolními tkáněmi a ničit je.\n\nJediným způsobem jak zcela zastavit útočící osobu nebo zvíře je poškodit nebo zničit jeho centrální nervový systém natolik, že ho to paralyzuje, ztratí vědomí nebo zemře. Tohoto může střela dosáhnout přímo nebo nepřímo.\n\nBuď může střela přímo zasáhnout mozek nebo páteř. Což je ale díky jejich malé velikosti celkem obtížné. Nebo může poškodit kardiovaskulární systém natolik, že neposkytuje mozku dostatek kyslíku a útočník upadne do bezvědomí. (Pokud je mozek zcela odříznut od přívodu krve, tak je člověk schopen vědomé aktivity pouze 10 s, přičemž efektivita této aktivity se postupně snižuje.)\n\nCo se týče následků, tak je jedno, dojde-li k zasažení srdce nebo hlavních tepen, které z něj v hrudníku vycházejí. Vždy to má za následek zastavení přísunu okysličené krve do mozku. Bezvědomí nastává za 10-15 s, smrt během několika minut. Vždy se jedná o smrtelná zranění, protože krvácení probíhá uvnitř dutiny hrudní, takže je prakticky nemožné na ně přiložit nějaký tlakový obvaz.\n\nPři zasažení plic mohou nastat zejména dvě věci. Poruší se vzduchotěsnost dutiny kolem plíce, která se pak nemůže roztahovat a smršťovat. Dále se mohou ve velkém rozsahu porušit cévy zásobující plíce krví (plíce jsou velmi bohatě prostoupeny cévami). Krev plíce zaplaví a nemůže se do nich pak dostat vzduch. Oboje má za následek udušení.\n\nEfekt dočasné dutiny není ještě tak dobře prozkoumaný. To je způsobeno nedostatkem materiálu, podobného živým tkáním, na kterých by se dal testovat. Pravděpodobně ale vznikne něco podobně závažného jako například odřeniny. Za to může vysoká elasticita tkání různých orgánů (výjimkou jsou játra a mozek, kde jsou tkáně křehčí a tudíž zde dočasná dutina může napáchat mnohem větší poškození). \n\nRychlost střely je velmi důležitá. Zranění nožem nebo kopím nebude mít dočasnou dutinu. Zranění kulkou ano, vzhledem k větší rychlosti střely. Americká armáda vyzkoušela, že velikost dočasné dutiny je v poměru ke kinetické energii střely, která je v poměru k její rychlosti. V jednoduchém vyjádření malá rychlá střela udělá větší dočasnou dutinu než velká a pomalá.\n\nPodle některých spekulací by mohla mít vliv na nervy, čímž by mohlo dojít k dočasnému omráčení účastníka. To však ale ještě nebylo věrohodně prokázáno. Výjimkou je, pokud nějaká výjimečně silná dočasná kavitace zasáhne páteř. Mohla by pohnout s obratli, což by mohlo mít efekt na míchu ústící do paralyzace útočníka.\n\nJeště by bylo dobré zmínit, že ve skutečnosti zásah člověka neodmrští, jak se to často děje ve filmech. Ve skutečnosti, síla působící na zasaženého člověka není větší než zpětný ráz zbraně, z níž bylo vystřeleno. Hybnost vypálené střely je totiž v porovnání s hmotností lidského těla zanedbatelná.\n\nTraumatický šok je velmi žádaný účinek na zvěř při střelbě nejobvykleji používanými kulovnicemi. Tento stav je u zvěře vyvolaný mimovolnou reakcí zasaženého organismu, jejímž výsledkem je nadměrné podráždění nervové soustavy, prudká deprese všech životních pochodů, velký pokles krevního oběhu, překrvení a otok jater, plic a mozku a katastrofální snížení krevního tlaku. Všechny tyto změny jsou provázeny okamžitou ochablostí svalstva. Smrt způsobená traumatickým šokem přichází o něco později, ale rychle. Její bezprostřední příčinou je nedostatek kyslíku v mozku vyvolaný přerušením krevního oběhu. Jedině traumatický šok dává předpoklad k rychlému a bezbolestnému usmrcení zvěře, jestliže střela nezasáhla přímo některý z životně nejdůležitějších orgánů: srdce, mozek, míchu. Aby bylo dosaženo vyřazení celého nervového systému, musí střela proniknout z boku celé tělo zvěře (nebo uvíznout v druhé straně). Právě z tohoto důvodu je velmi důležité střílet na zvěř stojící k lovci bokem (naplocho), protože jenom tak se naruší celý nervový systém v obou částech těla podle roviny symetrie, která probíhá podélnou osou těla. Součástí traumatického šoku je i hypovolemický tzv. pokrvácivý šok, která vzniká při nadměrných krevních ztrátách poraněním velkých cév a krevnatých orgánů. Prakticky může nastat určitá pohybová aktivita zvěře, kterou jsme popsali jako „malá schopnost pohybové aktivity do 10-15 metrů“ a případy, kdy schopnost pohybu je zachována, „zvěř odbíhá na více než 15 metrů“. V malém procentu případů se po určité krátké latenci bezvědomí zvěř znovu probere k vědomí a musí být dostřelena na místě.\n\nVěci jako je např. emocionální šok nebo překvapení mohou u člověka vyvolal mdloby, útěk nebo vzdání se. Omdlení z psychických důvodů (ne samotná fyzikální síla střely) je pravděpodobně zdůvodněním pro většinu případů zastavení útočníka jedním výstřelem. Jsou zadokumentovány případy, kdy člověk okamžitě omdlel, i když byla zasažena pouze okrajová část jeho těla nebo ho střelec dokonce minul a tudíž nedošlo vůbec ke zranění. Na psychickém stavu člověka se samozřejmě také podepíše velmi hlasitá rána, která se ozve při výstřelu a případně z některých zbraní i zášleh z hlavně. Dalším psychologickým faktorem je bolest. Působení bolesti samo o sobě může stačit k tomu, aby útočník zanechal dalšího útoku.\n\nProblém ale nastává u lidí pod silným vlivem alkoholu nebo jiných návykových látek. U nich se nemusí psychologické efekty vůbec vyskytnout. Jsou zaznamenány i případy, kdy silně opilý útočník pokračoval v útoku i přesto, že byl několikrát zasažen střelbou a každá z ran sama o sobě byla smrtelná (po několika desítkách sekund samozřejmě zemřel, ale to je dostatečně dlouhý čas na to, aby mohl dokončit útok). Podobný efekt může také nastat, působí-li na útočníka silné emoce jako například hněv. U zvířat jsou psychologické efekty slabší než u lidí. Nicméně i zde je statisticky prokázáno, že zvěř zasažená v klidu se \"láme v ohni\" výrazně spolehlivěji, než zvěř, která se má na pozoru.\n\nExistuje více okolností, které by mohly mít vliv na zastavovací efekt, než jen ty výše zmíněné. Problém s jejich prokázáním je v tom, že vědecké znalosti nejsou na dostatečně vysoké úrovni, aby dokázaly některé jevy změřit nebo nasimulovat.\n\nJedná se zejména o hydrostatický šok – při průletu střely tkáněmi se od místa průletu střely šíří tkáněmi tlaková vlna, která působí další poranění.\n\nHloubka penetrace je velmi důležité hledisko. Aby došlo k poškození životně důležitých orgánů, musí být střela schopná proniknout dostatečně hluboko. Ale pokud by byla hloubka příliš velká a ve většině případů docházelo k prostřelení, tak to znamená, že střela má příliš velkou energii, než by bylo potřeba (což může ústit např. v nepříznivě velký zpětný ráz nebo v potřebu použít na konstrukci zbraně více materiálu, čímž se stává těžší) případně může dojít k poranění osob nebo poškození věcí nacházejí se za cílem střelby.\n\nPokud se např. střílí z boku a střela nejdříve projde přes paži, je k průniku střely až do srdce potřebná hloubka penetrace 10-12 palců. Při střelbě do břišní dutiny z přední strany je třeba přibližně 7 palců k tomu, aby došlo k zasažení hlavních cév nacházejících se v zadní části břišní dutiny.\n\nPožadavek FBI na hloubku penetrace je 12 až 18 palců (305 až 457 mm).\n\nNa hloubku penetrace má negativní vliv použití expanzivní střely. Problém je v tom, že k její expanzi spolehlivě dochází jen asi v 60-70 % případů.\n\nJedná se o statistiku z reálných ozbrojených střetnutí prosazovanou Evan P. Marshall. Udává, v kolika procentech případů stačí k zastavení útočníka pouze jeden výstřel nábojem dané ráže.\n\nJedná se o klasifikaci z roku 1933. Požadavky podle pana Kneubühla splňuje následující střelivo: 9 mm Browning, .32 HR Magnum, 9 mm Makarov, 7,65 Parabelum, 9 mm Police, .38 Spec, .44 Spec, 9 mm Ultra, .45 Colt, 9 mm Parabelum, .45 ACP, 9 m Steyer, .40 SW, 9x22 IMI, .38 Super Auto, .357 Magnum, 10 mm Automatic, .44 Magnum, .45 Win. Magnum.\n\nRSP = q*v*F*k kde q – hmotnost střely v grainech, v – počáteční rychlost střely ve stopách za sekundu, F – průřez střely v palcích, k – součinitel tvaru střely v rozmezí 0,9-1,2. Pro civilní obranu by měla být jeho hodnota 15 a vyšší. To jen tak tak splňuje 9 mm Browning.\n\nPoužívá se u loveckých zbraní a nábojů, zejména pro lov velké (africké) zvěře. Vzorec TKO=m.v.p./7000 … m – hmotnost střely v grainech (15,4 gr = 1 g), v – rychlost střely v ft/s (1 ft/s = 3,3 m/s), p – průměr střely v palcích (1 in = 25,4 mm). Doporučená minimální hodnora TKO je 15 – pro srnce, 30 – pro sele, lončáka prasete divokého, kamzíka, 40 – pro dospělou černou zvěř, jelena, daňka muflona.\n\n\n\n\n"}
{"id": "238708", "url": "https://cs.wikipedia.org/wiki?curid=238708", "title": "Rosenberg Trio", "text": "Rosenberg Trio\n\nRosenberg Trio je nizozemská jazzová kapela tvořená dvěma kytaristy a jedním basistou – Stochelo Rosenberg (sólová kytara), Nous'che Rosenberg (rytmická kytara) a Nonnie Rosenberg (kontrabas). Jejich inspirací se stal Django Reinhardt, legendární cikánský kytarista z 30. let minulého století. Jejich styl byl charakterizován jako „rázný, nakažlivý cikánský kytarový jazz“.\n\nSkupina hraje již přibližně 15 let a mezi její významné počiny patří vydání DVD, zachycujícího živou nahrávku koncertu k poctění Django Reinhardta, a roku 1993 živé album \"Live at the North Sea Jazz Festival\", které zachycuje trio na jejich ekletickém, mladickém vrcholu.\n\n\n"}
{"id": "238711", "url": "https://cs.wikipedia.org/wiki?curid=238711", "title": "Antonín Novák (houslista)", "text": "Antonín Novák (houslista)\n\nAntonín Novák (21. dubna 1936 Stehelčeves – 10. prosince 2008) byl český houslista.\n\nV letech 1951–1956 studoval na konzervatoři u profesora Bedřicha Voldana. V letech 1959–1982 byl členem orchestru Smetanova divadla (od roku 1965 koncertním mistrem). Od roku 1982 byl koncertním mistrem Symfonického orchestru Československého rozhlasu v Praze.\n\nIntenzivně se také věnoval komorní hře. V letech 1962–1967 byl primáriem Novákova kvarteta, 1969–1979 Sukova kvarteta, od roku 1979 Klavírního kvarteta Bohuslava Martinů. Nejdéle působil v komorním souboru Ars rediviva (od roku 1969 do počátku 90. let), s nímž uskutečnil několik desítek nahrávek předklasické hudby pro Supraphon, Nippon, CBS, Sony a další labely stejně jako pro rozhlasové a televizní stanice v Československu a zahraničí.\n\nV roce 1984 mu byl za nastudování čtvrttónových skladeb Aloise Háby udělen titul zasloužilý umělec.\n\n"}
{"id": "238712", "url": "https://cs.wikipedia.org/wiki?curid=238712", "title": "Let Korean Air 007", "text": "Let Korean Air 007\n\nLet Korean Air 007 (zkratka KAL 007) byl pravidelný civilní linkový let jihokorejské společnosti Korean Air, který se v důsledku chyb posádky odchýlil o více než 500 km z pravidelné trasy, vletěl do sovětského vzdušného prostoru a zde byl dne 1. září 1983 letounem Suchoj Su-15 sestřelen. Při katastrofě, ke které došlo nad mořem poblíž Sachalinu, na palubě letadla Boeing 747-230B zahynulo všech 269 osob.\nNěkteré zdroje uvádějí, že nad tímto území v tu samou dobu prováděl americký špionážní letoun odposlech a ruský stíhač si spletl dopravní letoun s americkým špionážním letounem.\n\nPo startu z letiště v Anchorage zapnuli piloti autopilota a nastavili jej do režimu \"NAV\". Pokud je autopilot v tomto režimu, sleduje pevně nastavený kurz, což v případě letu KAL 007 bylo 245°. Aby autopilot začal sledovat letový plán daný souřadnicemi navigačních bodů, které jsou do palubního počítače zadané před startem letadla, případně během letu, museli by piloti nastavit autopilota do režimu \"INS\". Ze záznamů černých skříněk však vyplývá, že letadlo letělo celou dobu s pevně nastaveným kurzem 245°. Piloti tedy autopilota do režimu INS buď vůbec nenastavili nebo jej do tohoto režimu přepnuli až v okamžiku, kdy se let KAL 007 nacházel více než 12 km mimo určenou trasu. V tomto případě by autopilot nebyl schopen jít zpět na zadanou trasu a sledoval by stále pevně nastavený kurz jako v režimu NAV.\n\nDalší průběh letu KAL 007 byl zásadně ovlivněn i širšími souvislostmi celosvětové politiky a mezinárodních vztahů. V roce 1983 stále trvalo období studené války. Obě světové velmoci, SSSR a USA, sice vedly jednání o omezení strategických zbraní a v roce 1979 podepsaly smlouvu SALT II, avšak vztahy rozhodně dobré neměly.\n\nSovětský svaz na osudnou noc připravoval odpal mobilní mezikontinentální balistické střely RT-2PM Topol ze základny v Plesecku. Vývoj nových typů střel byl ovšem smlouvou SALT II zakázán. USA měly od zpravodajských služeb informace o plánovaném odpalu, do vzduchu tedy byla poslána dvojice letadel RC-135V/W Rivet Joint a RC-135S Cobra Ball. Obě letadla byla postavena na platformě Boeingu 707 a hlídkovala u poloostrova Kamčatka. Sověti o jejich přítomnosti věděli, stejně jako o jejich účelu. Proto poslali do vzduchu v rámci operaci \"Maskirovka\" dva rušiče, které měly americká letadla oslepit.\n\nNa obou stranách panovala značně napjatá atmosféra. V prostoru se pohybovala dvě americká průzkumná letadla. Za této situace do sovětského vzdušného prostoru vlétl civilní Boeing 747 letu KAL 007. Šlo o čtyřmotorové letadlo, podobné jako dvě americká letadla v jeho blízkosti. Zatímco piloti letu KAL 007 přeletěli poloostrov Kamčatka, na zemi probíhala vysoká pohotovost, o které neměli ani tušení.\n\nVe vzdušném prostoru nad Kamčatkou byla letadla podrobena identifikaci pomocí dotazovače vlastní-cizí. Vlastní letadla na dotaz automaticky odeslala platný identifikační kód a operátorovi se na radarové obrazovce objevila značka vlastního letadla. Pokud žádná odpověď nepřišla, cíl byl veden jako neidentifikovaný a na jeho vyvedení ze zakázaného prostoru byla vyslána zpravidla pohotovostní dvojice z jedné nebo více nejbližších leteckých základen. Takový systém používaly západní i východní země. Vzhledem k principu činnosti systému nebyli piloti civilního letadla \"narušitele\" informováni o tom, že identita letadla nebyla prověřena.\n\nPosádka letu KAL 007 tedy stále nevěděla, v jakých problémech se ocitla, když přelétla poloostrov Kamčatka v letové hladině 330 (33 000 stop; 10 000 m). Pak v 04:45 (17:45 UTC) Boeing vyletěl ze sovětského vzdušného prostoru a nacházel se v mezinárodním vzdušném prostoru nad Ochotským mořem.\n\nKdyž byl KAL 007 asi 70 km od pobřeží Kamčatky, byla do vzduchu vyslána tři letadla Suchoj Su-15 ze základny Dolinsk-Sokol a jeden MiG-23 ze základny Smirnyč. V 04:49 (17:49 UTC) přišlo hlášení o vzletu první hotovostní dvojice.\n\nSovětská protivzdušná obrana byla v těžké situaci, protože silný arktický vítr vyřadil z činnosti jeden z radarů. Jednoduché to neměli ani operátoři. Navzdory vyřazení radaru museli navést hotovostní stíhačky tak, aby dříve, než jim dojde palivo, dokázaly dostihnout cíle, zachytit ho na úzkém pruhu sovětského vzdušného prostoru nad Sachalinem a případně se dostat do pozice pro střelbu, kdyby se ukázalo, že jde o nepřátelské letadlo.\n\nKdyž KAL 007 vlétl do sovětského vzdušného prostoru nad Sachalinem, piloti zasahujících letadel sledovali narušitele více než hodinu. Když selhaly pokusy o identifikaci letadla, vypálil pilot Su-15 major Genadij Osipovič výstražnou dávku. Později vypověděl: \"\"Vypálil jsem přes 200 nábojů. Bohužel to byly jen náboje bez stopovky. Pochybuji, že si jich všimli.\"\"\n\nO tomto problému se vědělo. Na nedostatek zásobování upozorňovali velitel základny i hlavní zbrojíři kolem půl roku, žádná dodávka munice však nepřišla. Pro kanón GŠ-23 měly být k dispozici tříštivé-trhavé náboje, tříštivé-trhavé náboje se stopovkou a průbojné náboje se stopovkou. Stopovka hořela asi 5 sekund.\n\nZ přepisu záznamu z velitelského stanoviště je zřejmé, pod jakým tlakem byli všichni zúčastnění.\n\nSověti se pokoušeli narušitele resp. let KAL 007 kontaktovat, ale na záznamníku komunikace v kokpitu CVR (Cockpit Voice Recorder) Boeingu 747 není volání na mezinárodní nouzové frekvenci 121,5 MHz slyšet.\n\nV otázce dalšího postupu panovala shoda: narušitel měl být sestřelen. Velitel protivzdušné obrany však trval na identifikaci cíle, velitel základny Dolinsk-Sokol byl naopak přesvědčen, že přelet Kamčatky je dostatečným důkazem. V 05:15 (18:15 UTC) se službu konající důstojník, podplukovník Titovin obrátil na náčelníka štábu divize. Padlo rozhodnutí zničit cíl i bez identifikace.\n\nVe stejný okamžik požádali piloti letu KAL 007 letové středisko v Tokiu o povolení stoupat na letovou hladinu 370 (11 200 m). Major Osipovič se v té chvíli snažil přiblížit k cíli.\n\nPilot zasahujícího letadla Major Osipovič také neměl jednoduchou pozici. Musel postupovat podle pokynů pozemního velitelského stanoviště. Z jeho reakcí je zřejmé, že nebyl se způsobem navádění zcela spokojen. Let KAL 007 začal stoupat, čímž se snížila jeho rychlost. Letěl rychlostí kolem 400 km/h a Su-15 byl v této výši na hranici pádové rychlosti.\n\nMajor Osipovič vyhodnotil stoupání letu KAL 007 jako typický únikový manévr, který ho přiměl předletět cíl. V okamžiku, kdy přišel rozkaz k palbě, byl před cílem a měl téměř prázdné zásobníky kanónových pouzder. V této situaci dokonce zvažoval možnost taranu, tedy náraz do cíle. Nakonec se rozhodl udělat zatáčku, klesnout 2 000 metrů pod cíl, při forsáži (tj. přídavné spalování) se k němu dotáhnout a z dostatečné vzdálenosti odpálit řízené střely.\nZ přepisu je zřejmé, že major Osipovič viděl zapnutá světla i blikající antikolizní majáky. Později vypověděl, že si byl vědom, že jde o Boeing 747, protože viděl dvě řady světel. Jiné civilní letadlo v té době dvě paluby nemělo. O typu letadla však velitelské stanoviště neinformoval, protože se ho na to neptali a všichni byli pod tlakem časové tísně.\n\nGenerál Kornukov nařídil, aby byl cíl sestřelen, a poslal k němu MiG-23. Velitelské stanoviště však vědělo, že Su-15 bude na pozici dříve, a proto dostal rozkaz ke zničení cíle major Osipovič, pilot zasahujícího letounu Su-15. Odpálil dvě řízené střely s dvousekundovým intervalem. Střely měly přibližovací zapalovače. První explodovala asi 50 metrů za letadlem letu KAL 007. Střepiny probily přetlakový trup, způsobily náhlou dekompresi kabiny a poškodily řízení. Podle majora Osipovič druhá střela zasáhla levé křídlo, ale pozdější vyšetřování prokázalo, že levé křídlo bylo neporušeno. Střela byla tedy zničena zřejmě autodestrukcí.\n\nNa velitelském stanovišti nadále panovaly pochybnosti o zničení cíle. Podle radaru cíl ještě pokračoval v letu. Minimálně jedenkrát se majora Osipovič ptali, jestli odpálil obě rakety. Generál Kornukov nařídil ještě druhému letadlu, MiGu-23, aby zaujal palebnou pozici, ale ten hlásil, že má málo paliva a zůstává mu posledních 600 litrů.\n\nBoeing 747 měl 4 hydraulické okruhy. Minimálně jeden z nich zřejmě nebyl poškozen, což zaručovalo ovládání primárního okruhu řízení (směrovka, výškovka, křidélka), většinu sekundárních, kromě slotu na náběžné hraně, dále pak vysunutí a řízení podvozku a brzdění kol. Ze záznamníku komunikace v kokpitu CVR (Cockpit Voice Recorder) bylo zřejmé, že motory byly v pořádku (podle hlášení druhého pilota).\n\nLetadlo ztratilo asi 600 metrů výšky. Pak piloti vypnuli autopilota a snažili se obnovit řiditelnost. Boeing 747 se nezhroutil – zhruba ve výšce 5 000 metrů se kapitánovi podařilo dostat letadlo částečně pod kontrolu a asi 4 minuty pokračoval v letu. Nakonec se však letoun propadl do vývrtky a asi po 12 minutách po zásahu dopadl na hladinu moře. Tím také zmizel z obrazovek sovětských radarů. Nikdo na palubě nepřežil.\n\nUSA prodloužili oblast radarového sledování z původních 200 na 1 200 mil od Anchorage. Na ostrově St. Paul byl nainstalován sekundární radar.\n\nV roce 1986 se SSSR a USA dohodly na společném systému monitorování leteckého provozu v oblasti severního Pacifiku. Byl upraven autopilot, aby bylo jasné v jakém režimu pracuje, a tím by nemělo dojít k záměně módu INS a Heading. V 1983 oznámil prezident Ronald Reagan uvolnění zatím tajné technologie GPS pro civilní využití, aby se podobným tragickým omylům předešlo.\n\nMajor Osipovič je dodnes přesvědčen, že sestřelil špionážní letadlo. Nepřipouští možnost, že by dostal rozkaz střílet na civilní letadlo. Rozsvícená světla neměla na jeho rozhodnutí vliv, protože vypověděl: \"\"Nic to neznamenalo. Rozsvítíte světla a máte civilní letadlo.\"\" Podstatné bylo, že letadlo nereagovalo na výzvy. S důsledky se musel vypořádat sám.\n\nVzhledem ke zkušeností pilotů je však záhadné, že si během letu odchylky nevšimli. Kapitán Chum Byung-in sloužil u Korean Air 11 let, a z toho 5 let pravidelně létal na trase z Anchorage a věděl, že oblast kolem Kamčatky byla velmi hlídanou a nebezpečnou vojenskou zónou.\n\nDnes celý příběh známe a porovnáním záznamů všech zúčastněných stran lze vykreslit poměrně přesný obraz toho, co se během osudné noci stalo.\n\nOsudnému letu je věnován jeden z dílů dokumentární série \"Letecké katastrofy\".\n\n"}
{"id": "238714", "url": "https://cs.wikipedia.org/wiki?curid=238714", "title": "1977 v hudbě", "text": "1977 v hudbě\n\nTento článek obsahuje události související s hudbou, které proběhly v roce 1977.\n\n\n\n\n\n\n\n\ndomácí\nzahraniční\n\n"}
{"id": "238715", "url": "https://cs.wikipedia.org/wiki?curid=238715", "title": "Jan Křtitel Mazzucconi", "text": "Jan Křtitel Mazzucconi\n\nBlahoslavený Jan Křtitel Mazzucconi (italsky Giovanni Mazzucconi, 1. března 1826 – září 1855) byl italský katolický kněz a misionář, který zemřel mučednickou smrtí na ostrově Woodlark v Oceánii.\n\nNarodil se v Rancio di Lecco v Milánské diecézi 1. března 1826. První vzdělání získal v rodině a později na místní základní škole. Střední vzdělání získal v Parabiago v koleji Cavalleri, poté vstoupil do kněžského semináře. V semináři dokončil středoškolská studia a v semináři v Monze pak absolvoval dvouletý kurz filosofie. Teologická studia vykonal v diecézním semináři v Miláně.\n\nKněžské svěcení přijal 25. května 1850 a několik dní na to se svolením biskupa zažádal o přijetí do nově založené Milánské misionářské kongregace. Stal se jedním ze spoluzakladatelů instituce nazvané Papežský ústav pro zahraniční misie v Miláně. Vydatně přispěl k vytvoření stanov tohoto institutu.\n\nOdplul hned jak to bylo možné s první misionářskou skupinou do Oceánie. Od francouzských otců Maristů obdrželi celou Melanésii a Mikronésii. Prvních šest misionářů začalo působit na ostrovech Woodlark a Rook, na každém ostrově po třech. Mazzucconi se usídlil podle přání představených na ostrově Rook a zůstal tam přes dva roky.\n\nStudoval místní dialekt, zvyklosti domorodců a celé nové prostředí, kde působil. Těžce onemocněl malárií a jeho představený, P. Reina, jej poslal do Sydney, aby se zotavil. Mazzuconiho stav se tam rapidně zlepšil a misionář se chtěl co nejdříve do misií vrátit.\nNevrátil se na ostrov Rook, ale chtěl přesídlit na ostrov Woodlark. Netušil, že spolubratry tam již nenajde. Ti totiž, jakmile přestali dávat domorodcům dárky, stali se terčem jejich nenávisti a pronásledování. Spolubratři se za ním vydali do Sydney (cestou je zdržela bouře), kde však zjistili, že před několika dny odplul.\n\nU ostrova Woodlark loď s P. Mazzucconim uvízla na korálovém útesu, domorodci ji přepadli a povraždili celou posádku. Přesný den smrti misionáře není znám, ale pravděpodobně k ní došlo někdy v první půli září 1855.\n\nAž 4. května 1856 kolega P. Mazzucconiho, P. Timoleon Raimondi, přistál na Woodlarku, aby svého spolubratra hledal. Našel tam ještě vrak jeho lodi, vyslýchal domorodce (je s podivem, že mu nic neudělali) a od nich se o celé tragédii dozvěděl. Vrátil se do Sydney a 14. června 1856 sestavil zprávu o smrti P. Mazzucconiho.\n\nPapež Jan Pavel II. uznal mučednictví P. Jana Křtitele Mazzucconiho dne 13. ledna 1983 a 19. února téhož roku jej zapsal mezi blahoslavené.\n"}
{"id": "238718", "url": "https://cs.wikipedia.org/wiki?curid=238718", "title": "Václav Snítil", "text": "Václav Snítil\n\nVáclav Snítil (1. března 1928 Hradec Králové – 19. července 2015 Praha) byl český houslista a hudební pedagog.\n\nStudoval housle u profesora Jaroslava Kociana (1942–50) a skladbu u Vítězslava Nováka (1946–49). V roce 1953 absolvoval u profesora Jaroslava Pekelského na AMU.\nKrátce působil jako koncertní mistr v Armádní opeře a v činoherním orchestru Národního divadla v Praze.\n\nJako sólista uvedl houslové koncerty Roberta Schumanna, K. A. Hartmanna (české premiéry) a další stěžejní díla houslové literatury. Pravidelně vystupoval na Pražském jaru. V jeho repertoáru je i řada děl soudobých skladatelů (I. Krejčího, V. Kalabise, L. Bárty, V. Sommera, J. Srnky), z nichž některá mu byla připsána. Českou soudobou hudbu propagoval na svých turné v zahraničí, například v Japonsku.\n\nVěnoval se také komorní hře. Byl členem Vlachova kvarteta (1957–1970), působil ve Smetanově triu a v letech 1975–1988 byl uměleckým vedoucím a primáriem Českého noneta. Od konce padesátých let do roku 1969 byl houslistou souboru Ars rediviva. Jako komorní hráč i sólista uskutečnil řadu nahrávek, spolupracoval s rozhlasem a televizí.\n\nOd roku 1964 byl profesorem pražské AMU. K jeho nejvýznamnějším žákům patřili např. Václav Hudeček, Jaroslav Svěcený a Pavel Šporcl.\n\nByl porotcem mezinárodních interpretačních soutěží a docentem mistrovských kurzů. Byl čestným předsedou poroty Kocianovy houslové soutěže v Ústí nad Orlicí.\n\nZa vynikající výkony v oboru interpretace mu byl udělen titul Zasloužilý umělec (1978) a další vyznamenání.\n\n\n"}
{"id": "238721", "url": "https://cs.wikipedia.org/wiki?curid=238721", "title": "Evangelní rady", "text": "Evangelní rady\n\nEvangelní rady tvoří základ řehole nebo stanov všech řádů a kongregací v rámci katolické církve. Jsou to rady \"chudoby\", \"čistoty\" a \"poslušnosti\", podle kterých jsou formulovány řeholní sliby.\n\nSlib chudoby v prvotních řeholních komunitách znamenal, že členové komunity budou žít jen a pouze ze společného majetku. I dnes znamená prakticky to samé, s tím že řeholník může mít nějaký svůj malý majetek (oblečení atd.)\n\nZde se nejedná o čistotu tělesnou, ale o čistotu duchovní. Řeholník se zavazuje k životu v celibátu.\n\nŘeholník slibuje poslušnost svému nadřízenému (opat, převor,…) a rovněž že ve svém životě bude dodržovat ustanovení obsažená v řeholi nebo ve stanovách.\n"}
{"id": "238722", "url": "https://cs.wikipedia.org/wiki?curid=238722", "title": "Teroristický útok na beslanskou školu", "text": "Teroristický útok na beslanskou školu\n\nJako teroristický útok na beslanskou školu, či beslanský školní masakr je označována situace mezi 1. a 3. zářím 2004, kdy se školní budovy ve městě Beslan v Severní Osetii na jihu Ruské federace zmocnili čečenští islamističtí separatisté. Během této krize bylo zadržováno jako rukojmí okolo 1200 žáků a jejich rodičů. \n\nCelá situace vyústila 3. září v masakr po explozi bomby, při kterém bylo zabito minimálně 330 civilistů, 10 příslušníků zvláštní jednotky a 31 teroristů, z toho 186 dětí; 783 lidí bylo zraněno. K útoku se přihlásil čečenský terorista Šamil Basajev. Podrobnosti útoku nejsou zcela známé a panují jisté rozpory v tom, kdo za příčinou exploze stojí. \n\nMasakru v Beslanu předcházela řada událostí. 9. května 2004 byl na oslavách Dne vítězství nad fašizmem při explozi bomby nastražené v tribuně zabit prezident Čečenské republiky Achmad Kadyrov a předseda místního parlamentu Husejn Isajev. O několik týdnů dříve, 21.–22. června, uskutečnili čečenští separatisté útok na město Nazraň v Ingušsku. Při bojích zahynulo na ruské straně 80 lidí. 24. srpna sebevražední atentátníci odpálili výbušniny v 2 letadlech Tu-154 a Tu-134 ve vzduchu nad Tulskou a Rostovskou oblasti. Zahynulo 90 lidí. Ve stejný den explodovala bomba na zastávce MHD v Kaširskej cestě v Moskvě, zraněni byli 4 lidé. O několik dní později sebevražedná atentátnice odpálila nálož na Moskevské stanici metra Rižskaja, zahynulo 10 lidí a nejméně 50 dalších zranila.\n\nZodpovědnost za všechny tyto akce převzal vůdce čečenských separatistů Šamil Basajev. Basajev byl jeden ze zodpovědných za vzetí rukojmích ve městě Buďonnovsk, které se odehrálo mezi 14. a 19. červencem 1995, kdy čečenští separatisté napadli město a vzali jako rukojmí více než 1500 lidí z místní nemocnice. Tato akce donutila Rusy k zastavení ofenzivy během první čečenské války.\n\nČlenové militantní skupiny naplánovali útok na 1. září, první den nového školního roku, kdy doprovázeli rodiče své děti do školy. To byl důvod, proč bylo ve škole, kde se za normálních okolností nachází 60 učitelů a 800 dětí, mnohem více lidí. Ozbrojenci vyrazili z místa úkrytu v lese blízko obce Psedač v nedalekém Ingušsku. Cestou narazili na ingušského policejního důstojníka majora Sultana Guraževa, kterého zastavili, odzbrojili a zajali. Sebrali i jeho policejní auto značky GAZ. Guražev zanedlouho ozbrojencům unikl a na místní policejní stanici o všem vypověděl.\n\nV 09:10 místního času ozbrojenci v maskách dorazili ve dvou automobilech – ukradené policejní dodávce GAZ a na nákladním GAZu-66. Svědci a experti se přiklání k názoru, že teroristé operovali ve dvou skupinách, z nichž jedna už před tím infiltrovala školu. Mnoho lidí ve škole považovalo přítomnost policejní dodávky za známku toho, že se jedná o cvičení bezpečnostních složek. Teroristé po vniknutí do budovy spustili zastrašovací palbu do vzduchu a přinutili všechny přítomné, aby vešli z nádvoří do budovy školy. V následném zmatku se asi 50 lidem podařilo z místa uniknout a zalarmovat místní policii. Množství lidí se též podařilo ukrýt v suterénu budovy. Následovala přestřelka mezi útočníky, místní policií a jedním ozbrojeným civilistou. (V oblasti severního Kavkazu po válce, která probíhala v 90. letech, vlastní mnoho místních obyvatel zbraně, včetně útočných pušek.) Přestřelka si vyžádala nejméně dva mrtvé a více než 12 zraněných. Zahynul také jeden z útočníků.\n\nOficiální zdroje nejprve tvrdily, že ve škole se nachází asi 200 až 400 lidí. V roce 2005 však potvrdily, že teroristé zajali 1128 lidí. Ozbrojenci všechna rukojmí shromáždili ve školní tělocvičně, zabavili jim mobilní telefony a přinutili je komunikovat mezi sebou jen rusky. Když se jeden z otců dětí Ruslan Betrozov postavil, aby přetlumočil tyto příkazy útočníků z ruštiny do osetštiny a uklidnil lidi, byl jedním z ozbrojenců střelen do hlavy. Jiný z otců dětí, který odmítl klečet, byl postřelen a zanedlouho vykrvácel. Obě těla teroristé vynesli z tělocvičny a zůstala po nich jen krvavá stopa. Ozbrojenci následně z rodičů, zaměstnanců školy a učitelů vybrali 15–20 potenciálně nebezpečných, které odvedli do chodby vedle jídelny v druhém patře. Z tohoto místa se následně ozvala exploze jedné ze sebevražedných atentátnic, která pravděpodobně připravila o život ještě jednu ženu opásanou výbušninou a několik únosců. Výbušninu odpálil velitel skupiny. Zbytek vybraných rukojmí a několik ozbrojenců, kteří nesouhlasili s braním dětí jako rukojmích, bylo na tomto místě přinuceno si lehnout na zem a zastřeleno. Jeden z rukojmích, Karen Mdinaradze, který přežil explozi i následnou střelbu, byl ponechán naživu a umožnili mu vrátit se mezi ostatní zajatce v tělocvičně, kde však zanedlouho ztratil vědomí. Těla mrtvých byli živí rukojmí přinuceni vyházet z okna budovy na dvůr. Při tom se podařilo jednomu ze zajatců utéct, byl však okamžitě zatčen policií jako podezřelý.\n\nZatímco policie a armáda obklíčily budovu, teroristé uvnitř nainstalovali mnoho výbušných zařízení a v okolí budovy umístili několik pastí. Navzdory poznatkům z útoků v Moskvě v roku 2002 se ruské orgány nepřipravily. V okolí budovy nebyl k dispozici dostatek záchranářů, hasičů ani dostatečný počet vozidel rychlé záchranné služby. Chaos byl umocněný přítomností severoosetské domobrany, ozbrojených civilistů a příbuzných, kteří se na místě shromáždili, mohlo jich být okolo 5 000.\n\nVyjednávání po telefonu s doktorem Leonidem Rošalem, kterého teroristé požadovali jako zprostředkovatele, byla neúspěšná. Teroristé odmítli zásoby potravin, vody a léků pro rukojmí, odmítli také, aby byla odstraněna mrtvá těla před přední částí školy.\n\nOdpoledne jednal s ozbrojenci prezident sousedního Ingušska Ruslan Aušev. Ozbrojenci propustili 26 rukojmích (11 žen s novorozenci a jejich 15 dětí), avšak odmítli propustit starší děti těchto matek. Jedna z nich odmítla opustit budovu, a tak z budovy odešlo jen její mladší dítě, které na rukách odnesl Aušev. Uvnitř budovy tělocvičny (10 × 25 m), kde bylo nahromaděno velké množství lidí, bylo nesnesitelné horko, proto se také mnozí z nich vysvlékli. Mnoho dětí kvůli horku a také kvůli zákazu požívat jídlo a tekutiny ztratilo vědomí. Aušev od ozbrojenců převzal videokazetu s žádostí Šamila Basajeva o uznání nezávislosti Čečenska na půdě OSN výměnou za životy rukojmích. Ruské orgány toto tajily a dokonce tvrdily, že kazeta byla prázdná. Na kazetě byly vidět také stovky rukojmích namačkány do školní tělocvičny a maskovaný terorista stojící na spínači mrtvého muže.\n\nKrize se setkala s téměř úplným mlčením tehdejších ruských politických představitelů. Teprve druhý den však Vladimir Putin vydal jeho první veřejný komentář: „Naším hlavním úkolem, samozřejmě, je zachránit životy a zdraví těch, kteří se stali rukojmími. Naše síly podílející se na záchraně rukojmích budou zaměřeny výhradně na tento úkol.“\n\nKolem 15:30 byly odpáleny dva granáty ze strany militantů na bezpečnostní síly mimo školu, ty zapálily policejní auto a zranily jednoho důstojníka, ale ruské síly palbu neopětovaly, aby jejich palba případně nezasáhla někoho z rukojmích.\n\nV budově narůstala nervozita, mnoho dětí hlasitě plakalo. Teroristé vystresovaní kombinací stresu a nedostatku spánku a možná i vysazením drog, vyhrožovali matkám zastřelením pokud své děti neupokojí. Od prvního dne teroristé nepřinesli vodu. Pít vodu i jíst jídlo bylo zakázáno. Lidé z horka sundali oblečení, močili na sebe a snažili se vysát moč. Malé děti byly tak hladové, že trhaly listy z rostlin a jedly je.\n\n3. září přibližně ve 13:00 mělo být podle dohody k budově školy přistaveno auto Ministerstva zvláštních situaci se zdravotníky, kteří měli odvézt 20 mrtvých těl, která ležela před budovou a také přivézt tělo jednoho z mrtvých teroristů. Po tom, co se automobil přiblížil k budově a jeho posádka vystoupila, zazněla z tělocvičny exploze. Ozbrojenci následně spustili po zdravotnících palbu. Dva z nich usmrtili, další dva se skryli za automobilem. \n\nPo necelé minutě následovala další exploze a okolo 13:05 se hořící krovy a konstrukce tělocvičny zhroutily, čímž pod sebou pohřbily asi 160 lidí, téměř polovinu obětí masakru. Z poškozené tělocvičny následně uprchlo 14 rukojmích. \n\nExistují tři verze příčiny explozí. První je náhodná nebo nechtěná aktivace výbušnin teroristy. Více teroristů stálo na výbušných zařízeních, která měla vyvolat explozi po tom, co ozbrojenci dají dolu nohu z pedálu, na kterém stáli. Svědectví nebyla jednotná v tom, zda tato zařízení vůbec vybuchla, ani zda ozbrojenci, kteří dali nohu z pedálu, tak učinili sami, nebo v důsledku činnosti ruských odstřelovačů. Oficiální vyšetřovací komise uvádí za příčinu výbuchu explozi bomby v tělocvičně, nastraženou čečenskými teroristy. Existuje však nahrávka, která oficiální verzi popírá a za příčinu výbuchu považuje střelu dvou minometných granátů odpálenou na střechu školy ruskými bezpečnostními složkami.\n\nPo výbuších začali ze školní budovy vybíhat rukojmí, což přinutilo speciální jednotky ruského ministerstva vnitra a armádu jednat. Vládní jednotky se dostaly dovnitř budovy s podporou nejméně 3 tanků T-72, obrněného transportéru BTR-80 a vrtulníku Mi-24. Teroristé přinutili v následném chaosu mnoho rukojmích, aby se postavili do oken školy, kde se stali terčem palby. Odhady hovoří, že až 100 z nich přišlo o život právě kvůli tomu, že z nich ozbrojenci udělali lidské štíty.\n\nPo asi 2 hodinách od začátku střelby ruské jednotky kontrolovaly většinu budovy. Část ozbrojenců však stále držela některé části podzemních prostor školy. 13 z nich se dokonce probilo přes policejní zátarasy a uniklo. Podle představitelů Ruské armády byly zbraně těžšího kalibru – granátomety, plamenomety a tanky – nasazeny až poté, co ze školy unikly všechny děti a okolo 21. hodiny byla budova palbou zcela zničena. Předpokládá se, že část ozbrojenců se ukryla do jedné z budov vedle školy. Jiná skupina unikala podél železnice, pronásledována vrtulníky. Jednoho ozbrojence zlynčoval dav rozzuřených místních obyvatel přímo před školou, když se pokoušel o útěk.\n\nJeště 12 hodin po první explozi byla v okolí slyšet střelba. Hranice Ingušska byly uzavřeny a začalo hledání zbytku ozbrojenců.\n\nV důsledku explozí a následného útoku na budovu zahynulo 334 rukojmích (z toho 186 dětí) a okolo 783 lidí bylo raněných. Avšak téměř 200 lidí zůstalo nezvěstných nebo se je nepodařilo identifikovat, většina z nich byla v troskách zničené tělocvičny. Poslední obětí teroristického útoku v Beslanu byla 33letá Elena Avdonina, která zemřela na důsledky zranění 8. prosince 2006. Padlo též 10 příslušníků speciálních jednotek, část při tom, když vlastním tělem kryli rukojmí. Zabito bylo 31 teroristů a 1 zajat, ten byl později odsouzen na doživotí. \n\nNemocnice v Beslanu nebyla připravená ani vybavená na velký příliv raněných, což znemožnilo adekvátní péči. Nemocnice neměla dostatečný počet lůžek pro těžce raněné, nedostatek potřebných léčiv a neurochirurgického materiálu. Příbuzným nebylo umožněno navštívit zraněné rodinné příslušníky a personál nemocnice měl zakázáno používat svoje mobilní telefony. \n\n6. a 7. září 2004 byl v Ruské federaci vyhlášen státní smutek. 17. září 2004 se k zodpovědnosti za teroristický útok přihlásil tehdejší vůdce čečenských separatistů Šamil Basajev. \n\nPo masakru proběhly změny federálních zákonů a byly posíleny pravomoci státních donucovacích orgánů. Zvýšil se též dohled vlády a prezidenta na média, což kritici Putina považovali za krok, kterým dále centralizoval svoji moc. Změnila se též forma volby hlav federálních subjektů.\n\n13. dubna 2017 konstatoval Evropský soud pro lidská práva, že ruské úřady měly dostatek zpravodajských informací o chystaném zajetí rukojmích, přesto neprovedly kroky k jeho odvrácení. Nezvýšily ochranu škol v oblasti, ani o hrozbě neinformovali dotčenou veřejnost. Při osvobozovací akci bylo použito těžkých zbraní, které přispěly k vysokému počtu obětí útoku. Podle rozhodnutí Evropského soudu musí Ruská federace rodinám obětí zaplatit odškodné v úhrnné výši 80 milionů korun.\n\n\n"}
{"id": "238724", "url": "https://cs.wikipedia.org/wiki?curid=238724", "title": "Guillaume de Vaudoncourt", "text": "Guillaume de Vaudoncourt\n\nGuillaume de Vaudoncourt (24. září 1772, Vídeň, Rakousko – 2. května 1845, Passy, Francie) byl francouzský generál a válečný historik.\n\nGuillaume de Vaudoncourt, třebaže rodák z Vídně byl dítětem francouzských rodičů a své vzdělání získal v Berlíně a poté v Paříži, kde vstoupil roku 1791 do armády a roku 1797 jej generál Bonaparte jmenoval velitelem dělostřelectva Cisalpinské republiky. Po převratu 18. brumaire (9. listopadu 1799) byl vybrán k práci v generálním štábu a roku 1800 povýšen na plukovníka. O rok později je jmenován vrchním velitelem artilérie Italské republiky a s ním roku 1805 pomohl Massenovi při jeho úspěších na Brentu a Tagliamentu. Od roku 1809 velel v Tyrolsku a roku 1812 prodělal pod vicekrálem Evženem tažení do Ruska. Při ústupu onemocněl a ve Vilnu upadl do ruského zajetí, z kterého se vrátil roku 1814 a vstoupil do služeb Bourbonů. Během tzv. Stodenního císařství ho Napoleon jmenoval inspektorem národní gardy v Alsasku a po pádu Napoleona emigroval. Nejprve našel azyl v Mnichově a roku 1821 odešel do Piemontu a krátký čas zde byl vrchním velitelem konstituční armády. Pak dále cestoval přes Španělsko do Anglie.\n\nRoku 1825 se vrátil zpět do Francie, ale do armády již nevstoupil. Zabýval se válečnou historií, které ve druhé polovině svého života věnoval veškerý čas. V centru jeho zájmu byla historie napoleonských válek. Jeho díla jsou rozsáhlá, podrobně popisující tažení, přehledná, obvykle s přiloženými mapkami či atlasem. Stejným způsobem je popsaná i historie tažení Hannibala do Itálie.\n\nZ děl jsou nejvýznamnější:\n"}
{"id": "238729", "url": "https://cs.wikipedia.org/wiki?curid=238729", "title": "Přezdívka", "text": "Přezdívka\n\nPřezdívka je neoficiální jméno (či jeho podoba) nějaké konkrétní osoby (případně organizace atd.). Může se jednat o jméno domácké, popřípadě o nějakou formu zkomoleniny oficiálního jména občanského (hypokoristikon). Zpravidla se však jedná o oslovení pocházející z nějaké větší sociální, pracovní či společenské skupiny osob, která dotyčného zná (např. ve škole, skautské organizaci, sportovním oddíle, divadelním souboru, v hospodě, ve vězení, v armádě apod.). Přezdívka často popisuje nějaký zvláštní znak příslušné osoby, někdy se však jedná pouze o zkomoleninu jména nebo vtipnou kombinaci části jejího jména a povahového rysu.\n\nNelze zapomínat, že přezdívka představuje jistý předstupeň vlastních jmen, jak je známe dnes. Jména u přírodních národů mají dodnes charakter přezdívky. Všeobecně známý je tento fakt od severoamerických indiánů, totéž však platí také pro domorodé Afričany, australské Aborigince, obyvatele Oceánie nebo Sibiře. Také arabská, indická, čínská nebo japonská jména mají často podobu stručné charakteristiky nebo tzv. \"omen nomen\". Nelze zapomínat, že mnohá současná jména vznikla původně jako přezdívka určité osoby – např. Petr (skála, kámen) byla původně pouze přezdívka apoštola Šimona, který ji dostal za svou pevnost, neochvějnost ve víře. Rovněž valná většina příjmení vznikla původně jako přezdívky, jimiž byli odlišováni např. nositelé stejného jména, žijící v jedné vesnici. Příjmení-přezdívky vznikaly jednak podle fyzického vzhledu podle vzhledu – (např. Malý, Tučný, Černý, Ryšavý aj.), podle charakterových vlastností (např. Líný, Kluge, Liška, Mazák). podle povolání (např. Kovář, Řezníček, Kadlec, Procházka), místa, kde žili nebo odkud se přistěhovali (např. Horák, Doležal, Zápotocký), podle podobnosti se zvířaty, stromy aj.\n\nNa rozdíl od uměleckého pseudonymu, jejž si každý tvůrce obvykle vymýšlí sám o své svobodné vůli, přezdívky obvykle vymýšlejí a zavádějí lidé z okolí, a to někdy v dohodě s těmi, jichž se týkají, a jindy jsou dotčené osobě dokonce i vnuceny proti její vůli nebo používány bez jejího vědomí. Ve starších textech se nazývá tato přezdívka příslotek (Jedná se například o přezdívky, kterými děti ve škole označují své učitele nebo vězni své dozorce).\n\nZvláštní kategorií přezdívek či pseudonymů jsou krycí jména používaná při špionáži a v praxi tajných policií a tajných bezpečnostních služeb. Na rozdíl od všech oficiálních křestních jmen a příjmení osob bývají povětšinou přezdívky (jakož i pseudonymy a krycí jména) známy pouze omezenému okruhu osob. Mezi zvláštní přezdívky patří také tzv. indiánská jména (bojová jména) užívaná v hnutí woodcraft a dalších příbuzných spolcích.\n\nPřezdívky používané v internetových diskusích, chatech a komunikačních programech (ICQ, Skype atd.) se někdy označují jako nick (z anglického \"nickname\"). Zde si však zpravidla svůj \"nick\" uživatelé Internetu určuji sami podle své vůle. Někdy mohou mít tzv. \"nicky\" obecnou podobu tzv. uživatelského jména v nějakém větším informačním systému.\n\nRoli zčásti podobnou přezdívce mají v církvi řeholní jména, která lidem vstupujícím do řádu zpravidla vybírá jejich představený a která mají vyjádřit začátek nové životní etapy a (podobně jako křestní a biřmovací jména) vyjádřit patronát určitého světce. Podobná praxe je i v mnoha různých dalších náboženských, zájmových i jiných komunitách.\n\n\nPřezdívky se nemusejí týkat jen jména konkrétní osoby, podobná označení existují i pro skupiny obyvatel, geografické útvary apod. – \"Perníkáři\" – obyvatelé města Pardubic, \"Taliáni\" – Italové, \"Země vycházejícího slunce\" – Japonsko, \"Večernice\" – Venuše.\n\n\n"}
{"id": "238730", "url": "https://cs.wikipedia.org/wiki?curid=238730", "title": "Vince Neil", "text": "Vince Neil\n\nVince Neil (* jako Vincent Neil Wharton * 8. února 1961, Hollywood, Kalifornie) je zpěvák americké hard rockové skupiny Mötley Crüe.\n\nVince objevili, když vystupoval ve své kapele Rockandi a v roce 1981 se přidal k Mötley Crüe. V tom samém roce se oženil se svou první ženou Beth Lynn. V roce 1983 vydali Mötley Crüe megaúspěšné album \"Shout at the Devil\", stali se díky němu jednou z nejúspěšnějších skupin 80. let. V roce 1984 po turné s Ozzym, jel Vince a jeho spolujezdec Nicholas \"Razzle\" Dingley, bubeník skupiny Hanoi Rocks do obchodu s lihovinami, jelikož na párty už došly. Vince byl opilý, vozovka mokrá a tak se nešťastnou náhodou auto dostalo do smyku a vybouralo se. Razzle však podlehl zraněním, Vince byl obviněn za vraždu z nedbalosti. Poseděl si pár týdnů ve vazbě, poté musel navštěvovat psychiatra a natáčet varování proti řízení v opilosti. Beth Lynn a Neil se rozvedli v roce 1985. Po drogovém léčení se Vince znova spojil s Mötley Crüe. V dubnu 1988 se oženil s Sharisou Ruddellovou. V roce 1989 skupina vydala své nejprodávanější a nejúspěšnější album \"Dr. Feelgood\".\n\nVince v únoru 1992 opustil kapelu, aby se vydal na sólovou dráhu. Podle zpráv z jejich autobiografie \"The Dirt\" ho vyhodili kvůli jeho vášni k závodním autům, která byla větší než kapela. Někteří, které Vince najal: Steve Stevens (bývalý kytarista kapely Billy Idol), Dave Marshall, Robbie Crane a Vik Foxx. V polovině roku 1993 vydal své debutové album \"Exposed\". Prodalo se jen 300 000 kopií v USA, skoro stejně jako alba \"Mötley Crüe\" se zpěvákem Johnem Corabim. Všechny předcházející alba Mötley Crüe přesáhly hranici 1 000 000 nosičů.\n\nSharise Ruddell a Neil se rozvedli v roce 1993. O dva roky později zemřela jejich dcera Skylar Neil na rakovinu, bylo to jedno z nejtěžších Vincových období v životě.\n\nStejný rok se alba Carved in Stone orientovaného na metal prodalo míň než 100 000 alb v USA a Vincův kontrakt s Warner Bros na to skončil. Některé verze tohoto alba obsahují Skylar's Song, který napsal pouze Vince.\n\nV roce 1997 Vince přijal nabídku Mötley Crüe a připojil se s skupině. Vydali album \"Generation Swine\". Znova ve skupině propuklo napětí, když Tommy Lee opustil skupinu. Nahradil ho Randy Castillo, ale v roce 2002 zemřel na rakovinu.\n\nV květnu 2000 se Vince oženil s kráskou z Playboye Heidi Mark. Rozvedli se v srpnu 2001.\n\nJako běžný zákazník Moonlite Bunny Ranch byl Vince v roce 2003 obžalován za ublížění na zdraví potom, co ho prostitutka na ranči obvinila z toho, že ji chytil za krk a hodil o stěnu.\n\nVince se v lednu 2005 oženil s Liou Gerardini. V tomtéž roce skupina vydává kompilační album a oznamuje znovusjednocení v plné sestavě.\n\nRoku 2010 Vince vydává svoje album Tattoos & Tequila, které obsahuje covery písní, které Vince v mládí ovlivňovaly + 2 nové písně. Jednu mu napsal Nikki Sixx. Vydává také knihu Tattoos & Tequila: To Hell and Back with One of Rock's Most Notorious Frontmen. V tomto roce byl po dlouhé době zase zatčen, protože jezdil nalitej.\n\n\n\n"}
{"id": "238733", "url": "https://cs.wikipedia.org/wiki?curid=238733", "title": "Horace Vernet", "text": "Horace Vernet\n\nHorace Emile Jean Vernet (30. června 1789 v Paříži – 17. ledna 1863 tamtéž) byl francouzský malíř a grafik.\n\nVýtvarné vzdělání získal od svého otce malíře Antoine Charles Horace Verneta (1758–1835) a svého děda Jeana Michaela Moreaua (1741–1814). Další oficiální výukou u malíře Francois André Vincenta již dle svých slov příliš dalších znalostí nezískal. V roce 1811 vstoupil do manželství s Louise Jeanne Pujol. Manželství bylo obohaceno narozením dcery, pozdější manželky slavného malíře Paula Delaroche. V tuto dobu byl již známým malířem, který svým stylem přechází od klasicismu k naturalismu a zpracovává soudobá témata, převážně vojenská (“Jízdní trubač”, “Smrt Poniatowského”). Roku 1814 byl Vernet jedním z obránců Clichy, tehdejším předměstí Paříže a bojoval pod velením maršála Bon Adrien Jeannot Monceye. Své hluboké zážitky z této příhody pak roku 1820 zvěčnil olejem na plátně “Obrana závory v Clichy”. Ještě téhož roku se svým otcem odjel na studijní cestu do Itálie. Ve dvacátých letech maluje Vernet velká plátna s bitevními scénami, převážně z doby revoluce a napoleonských válek (“Bonaparte na mostu u Arcole”, “Bitva u Jeny”, “Bitva u Wagramu”, ”Bitva u Jemappes”, ”Bitva u Valmy”, “Voják od Waterloo”). \n\nV roce 1826 nabídla Academie des beaux arts v Paříži Vernetovi profesorské křeslo jako nástupci Jeana Jacquese Lebarbiera (1738–1826) a roku 1829 se stal Vernet ředitelem Academie de France v Římě. Tuto funkci zastával až do roku 1835, kdy jej nahradil Jean Auguste Dominique Ingres. Vernet pak se vrátil do Paříže a s podporou krále Ludvíka Filipa vyvinul obrovskou malířskou píli. Svým stylem i tematikou (bitvy, sport, orientální náměty) zcela vystihl vkus veřejnosti a stal se i obchodně nesmírně úspěšným. Je považován za znamenitého portrétistu – známé jsou portréty Napoleona I., Ludvíka-Filipa, Napoleona III., Thorvwadsena aj. Věnoval se též grafice, zejména litografii a dřevorytům. Svou slávu pak rozšířil po celé Evropě svými příležitostnými cestami spojenými s pracovními pobyty. Po této stránce byly nejúspěšnější pobyty v Sankt-Petěrburgu v letech 1836 a pak ještě roku 1842, kdy portrétoval i celou carskou rodinu. Byl oblíbeným malířem i Napoleona Třetího. Když ten chtěl na obrazu odstranit podobiznu generála, který zradil Napoleona I., odpověděl umělec: \"“Sire, jsem malířem historie a nebudu znesvěcovat pravdu”\". Během Krymské války (1853–1856) se připojil k francouzské armádě a přivezl si velké množství črt a kreseb, z nichž vznikly četné obrazy z nichž nejslavnější je “Bitva u Almy”. Účastnil se s francouzskou armádou též bojů v Alžírsku (“Bitva u Isly”, “Průsmyk Mouzaia”). V důsledku pádu z koně utrpěl Vernet těžké poranění, z kterého se nikdy neuzdravil a poslední léta tvořil jen zcela sporadicky. Zemřel v 73 letech věku a je pohřben na hřbitově Montmartre v Paříži. Další ze známých malířů Vernetů – Claude Joseph Vernet (1714–1789) byl dědem Horácovým.\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "238736", "url": "https://cs.wikipedia.org/wiki?curid=238736", "title": "TP", "text": "TP\n\nSpojení písmen T a P může mít různé významy:\n\n\n\n\n\n"}
{"id": "238738", "url": "https://cs.wikipedia.org/wiki?curid=238738", "title": "Britská Jihoafrická společnost", "text": "Britská Jihoafrická společnost\n\nBritská Jihoafrická společnost (anglicky \"British South Africa Company\") byla britská výsadní obchodní společnost, založená roku 1889 výsadní královskou listinou, největším představitelem britského imperialismu 19. století, Cecilem Rhodem sloučením společností \"Central Search Association\" a \"Exploring Company Ltd.\" Struktura britské Jihoafrické společnosti byla vybudována po vzoru britské Východoindické společnosti a Cecil Rhodes doufal, že tak bude moci kolonizovat a ekonomicky využívat oblast centrální a jižní Afriky. V čele společnosti usedl, kromě samotného Cecila Rhodese také James Hamilton, druhý vévoda z Abercornu a finančník Albert Beit.\n\nSpolečnost byla zplnomocněna pro obchod s lokálními africkými vládci, jako například král Lobengula Kumalo, provozovat banky, přidělovat, spravovat a roztřiďovat území v Africe a mít své vlastní policejní složky - Britskou jihoafrickou policii. Na oplátku Společnost souhlasila, že na Společností kontrolovaných území bude respektovat místní africké právo a pro provozování volného obchodu také místní náboženství. Ale Cecil Rhodes a další osadníci, kteří představovali britskou Jihoafrickou společnost vytvořili své vlastní zákony, čímž původní africké právo zcela přehlíželi, spoléhaje se při prosazování svých zájmů také na dělostřelectvo.\n\nBritská Jihoafrická společnost zrekrutovala svou vlastní armádu, zaútočila a porazila domorodce v bitvě na severu od řeky Limpopo. Tento konflikt je znám jako první matabelská válka. Britové zde vůbec poprvé v bojovém terénu použili nový kulomet Maxim (pět kulometů Maxim na pět tisíc mrtvých nepřátel). Společnost dobyla, a následná tři desetiletí spravovala území, které nazývala \"Zambezia\", a později \"Rhodesia\" a v dnešní době se na tomto území rozkládají státy Zambie a Zimbabwe.\n\nV roce 1914 byla obnovena královská vláda na územím Společnosti, avšak jen za podmínky, že osadníkům v Rhodesii budou zvětšena jejich politická práva. V roce 1922 britská Jihoafrická společnost začala vyjednávat s vládou Jihoafrické unie, která měla veliký zájem na převzetí území držené Společností. Tento plán ovšem ztroskotal, neboť osadníci neodhlasovali své začlenění do Jihoafrické unie. O rok později Britové zvolili neobnovení smlouvy s britskou Jihoafrickou společností a místo toho souhlasili s „autonomním“ koloniálním statusem kolonie Jižní Rhodesie (dnešní Zimbabwe) a statusem protektorátu Severní Rhodesie (dnešní Zambie).\n\nBritská Jihoafrická společnost nedokázala mít takové zisky, aby byla schopna vyplatit podíly svým akcionářům poté, co v roce 1923 ztratila přímou správu nad Rhodesií. O deset let později prodala svá práva na minerální průzkum v oblasti jižně od řeky Zambezi jihorhodesijské vládě. Avšak tato práva Společnosti zůstala pro oblast v Severní Rhodesii, stejně jako velký zájem v oblasti důlního průmyslu, železnic, nemovitostech a zemědělství napříč jižní Afrikou.\n\nV roce 1964 byla britská Jihoafrická společnost donucena předat svá těžební práva do rukou vlády Zambie a následujícího roku se britská Jihoafrická společnost sloučila s \"Central Mining & Investment Corporation Ltd\" a \"The Consolidated Mines Selection Company Ltd\" a vznikla tak těžební a industriální společnost známá jako \"Charter Consolidated Ltd\", ze které téměř jednu třetinu akcií vlastnila důlní společnost Anglo American PLC.\n\n\n\n"}
{"id": "238739", "url": "https://cs.wikipedia.org/wiki?curid=238739", "title": "Michail Alexandrovič Bakunin", "text": "Michail Alexandrovič Bakunin\n\nMichail Alexandrovič Bakunin ( , 18. května 1814, Prjamuchino – 1. červenec 1876, Bern) byl ruský revolucionář, ideolog anarchismu a národnictva.\n\nVycházel z Fichteho a Hegelovy filozofie, později – jako mladohegelovec – byl pod vlivem Feuerbachových idejí: Bakuninův antiteologizmus. Podporovaný rodinou a později přáteli, působil v mládí coby novinář, diplomat a kritik politické situace, podporoval demokratické ideje. Pro své aktivity byl pronásledován a nucen tak cestovat po Evropě. Zúčastnil se revoluce v roce 1848, na jaře 1849 podněcoval také revoluci v Praze, toto májové spiknutí však bylo odhaleno a Bakunin byl zatčen a uvězněn v Rusku. Během svého věznění napsal svou autobiografii Zpověď caru Mikuláši, určenou jako žádost o milost. Car jí nevyhověl, Bakunin však z vězení po mnoha letech uprchl a po svém propuštění přešel názorově k anarchismu a stal se vůdčím členem vedení I. dělnické internacionály, kde vystupoval proti Karlu Marxovi z anarchistických pozic. Později byl právě pro neshody s Marxem z internacionály vyloučen. Dějiny interpretoval jako pohyb lidstva z království živočišností do království svobody. Hlavním utlačovatelem lidstva je podle něho stát, protože stát jako forma jakékoli centralizace je jenom novou obdobou otroctví.\n\nNáboženství je kolektivní šílenost, zvrácený produkt vědomí utlačovaných mas a církev je druhem nebeské hospody, v které se lid snaží zapomenout na svoje každodenní strasti. Přechod lidstva ke království svobody předpokládá vyhodit do vzduchu stát a vyloučit ze života lidu princip moci. Namísto státu má nastoupit svobodná federace zemědělských a průmyslovo-řemeslnických sdružení. Lidové masy se podle Bakunina vyznačují socialistickými instinkty a nevyčerpatelností živelné revolučnosti. Bakuninovy myšlenky se rozšířily v 70. letech 19. století v Rusku, Itálii, Španělsku a dalších hospodářsky málo rozvinutých zemích.\n\nV rámci svého kolektivistického anarchismu (anarchokolektivismu) požaduje společné vlastnictví výrobních prostředků a zabavení veškerého majetku církve a státu ve prospěch federativního svazu dělnických sdružení. Výroba by se měla řídit tak, aby se sladila poptávka s nabídkou, státy by produkovaly to, co dokáží vyprodukovat nejefektivněji, pro všeobecné blaho. Svoboda bez socialismu je výsadou a nespravedlností, socialismus bez svobody je otroctvím. Republikánský stát se všeobecným volebním právem může být i despotický, jestli bude dusit vůli a svobodný pohyb svých členů. Bakunin se hlásil k sociálně-demokratickému hnutí.\n\n\nChtěl odstranit stát a právo právníků, které podle něho neustále neguje opravdové lidské právo. Existují dvě hlavní vrstvy, vykořisťovaní a vykořisťovatelé, mezi nimi je střední třída, která je vykořisťovaná i vykořisťuje. Antagonizmus mezi těmito vrstvami spočívá v nerovnoměrném rozdělení výrobních prostředků.\n\n\nLidské bytosti jsou od přírody společenské, víceméně rovné a chtějí být svobodné. Stát považuje za násilnou, protispolečenskou instituci udržující nerovnost mezi po svobodě toužícími bytostmi. Proto je potřebné vykonat revoluci. Věděl, že revoluce musí být násilná. Zastupitelskou demokracii považuje jen za iluzi spravedlivého systému.\n\n\n\n"}
{"id": "238748", "url": "https://cs.wikipedia.org/wiki?curid=238748", "title": "Měnínská brána", "text": "Měnínská brána\n\nMěnínská brána je jediná dochovaná městská brána v Brně nacházející se v Orlí ulici nedaleko Malinovského náměstí. Její počátky sahají do 13. století, kdy tvořila součást brněnských městských hradeb. Po rekonstrukci koncem 70. let 20. století, která objekt uzpůsobila výstavním účelům, spravuje budovu brány Muzeum města Brna, které ji využívá jako výstavní prostory. Společně s dalšími zbytky městského opevnění je Měnínská brána od roku 1964 památkově chráněna.\n\nVznik městských hradeb Brna sahá do 13. století, první písemná zmínka o nich pochází z roku 1243. Hradby uzavíraly plochu asi 36 hektarů a byly vybaveny baštami a věžemi, které by pomohly odrazit případný útok nepřátel. Po roce 1486 byly rozšířeny až k tehdejšímu klášteru augustiniánů, o století později pak prošly rozsáhlou přestavbou, mimo jiné byly opatřeny barbakány. Vstup do města umožňovalo původně pět městských bran, a to Brněnská na Šilingrově náměstí, tzv. Branka na ulici Jánské, dále Měnínská brána na Orlí, Veselá brána na konci ulice Veselé a brána Židovská v místě současného vyústění Masarykovy ulice do ulice Nádražní. Židovská brána byla jediná, kterou mohli používat Židé pro vstup do města.\n\nBrněnské hradby patřily v době svých počátků k nejdokonalejším v Evropě. Další přestavby brněnských hradeb byly realizovány po skončení třicetileté války. V 19. století začaly být hradby i brány postupně bourány a z původních pěti brněnských bran se dochovala jen brána Měnínská. Místa, kde se nacházelo městské opevnění, byla zastavěna, z hradební zdi se do současnosti dochovalo jen několik fragmentů zdiva. Asi nejlépe zachovalá část městských hradeb kromě Měnínské brány se nachází za budovou Střední uměleckoprůmyslové školy na Husově ulici.\n\nNázev Měnínské brány je odvozen od názvu Měnínské čtvrti, jež byla jednou ze 4 čtvrtí původního města Brna. První zmínka o bráně pochází z června roku 1293. V této době se však nacházela na spojnici ulic Kobližné a Jánské, čili o ulici severněji, než stojí nyní. Zmínka z roku 1348 uvádí, že v místech, kde stojí Měnínská brána dnes, se nacházela městská Branka a Měnínská brána se nacházela o ulici vedle. Není přesně jisté, kdy byla brána přemístěna, pravděpodobně se tak stalo ve třicátých letech 14. století. Důvodem jejího přemístění byl městský potok, který protékal Kobližnou ulicí a zejména v době dešťů velmi znesnadňoval průjezd vozů branou. Brány představovaly nejzranitelnější místa opevnění, proto byly neustále střeženy. Měnínská brána se navíc nacházela na důležité obchodní cestě a většina oblehatelů Brna směřovala své útoky právě sem, proto byla tato brána střežena zvýšenou měrou. Když městu hrozil útok nepřátel, posloužila brána jako skladiště zbraní a střeliva.\n\nKoncem 16. století byly na bránu instalovány věžní hodiny, které zhotovil hodinář z Přibic u Vranovic. K důležité události pro další vývoj Měnínské brány došlo po konci třicetileté války: u několika bran včetně Měnínské byly strženy barbakány. To bylo zapříčiněno zejména tím, že před Měnínskou branou byl vybudován mohutný bastion, čímž barbakán de facto ztrácel svou funkci.\n\nV roce 1839 byla výška Měnínské brány snížena o jedno patro a stavba byla uzpůsobena obytným účelům. Přibližně o deset let později bránu koupila místní obchodnice, jejíž rodině brána sloužila až do šedesátých let 20. století. V roce 1945 byla brána silně poškozena válečnými událostmi. Začala se opravovat až v roce 1978, pro veřejnost byla otevřena v roce 1983; autorem rekonstrukce byl Kamil Fuchs. Dnes se v „útrobách a sklepení“ brány nachází výstavní prostory. V letech 1983–1990 se zde nacházela stálá expozice \"Brno a zbraně staletí\", v 90. letech se v prostorách brány konaly krátkodobé výstavy; v této době sloužily krátkou dobu její sklepní prostory také jako vinárna. Na počátku 21. století zde byla instalována trvalá výstava s názvem \"Brána času\", která prezentovala archeologické nálezy z území Brna a která byla uzavřena v roce 2006. Poté byla brána pro veřejnost téměř dva roky uzavřena, znovu zpřístupněna byla 21. srpna 2008 výstavou \"O brněnských kavárnách u kafíčka\", kterou následují další krátkodobé výstavy. Od roku 2010 zde sídlí Muzeum hraček.\n\n"}
{"id": "238749", "url": "https://cs.wikipedia.org/wiki?curid=238749", "title": "Almanach na rok 1914", "text": "Almanach na rok 1914\n\nAlmanach na rok 1914 je sborník českých avantgardních literátů vydaný roku 1913, tedy těsně před první světovou válkou, kdy přicházela nová vlna moderny.\n\nAlmanach podnítil básník Otakar Theer, organizačně se podíleli Otokar Fischer a Čapkové, kteří ke spolupráci přitáhli tehdy osmatřicetiletého S. K. Neumanna. I když byl nejstarší z autorů, byly to právě jeho tři básně (\"Dub\", \"Střevlíci\" a \"Cirkus\"), které nejlépe charakterizovaly nový směr. Svazek doprovázely kubistické kresby Václava Špály.\n\nSborník nepřinesl ucelený a jasně formulovatelný teoretický program, který by obsáhl estetiku nové literární tvorby. Otiskl obecnější teoretickou stať jen z oblasti výtvarného umění; přesnější formulace estetických názorů a uměleckých programů publikovali někteří účastníci Almanachu v časopiseckých statích a polemikách.\n\nNa veřejnosti vystoupil jako mluvčí nového tvůrčího hnutí Otakar Theer - v úvodním projevu k recitačnímu večeru se distancoval od generace 90.let i od poezie, jejíž obsah byl zbaven životního neklidu a jejíž forma je pevná, ustálená. Hlavní znak nové mladé poezie viděl ve volném verši. Nový směr moderní poezie chápal jako cestu „od mdloby k síle, od negace ke kladu, od náladového impresionismu k intuičnímu jasnozření v samo srdce životního procesu“. V polemice, která se rozpoutala, se proti mladým postavil Arnošt Procházka, který zavrhoval vnější znaky nové moderny, i F.X. Šalda, který odmítal tematiku moderní civilizace i „časové problémy a společenské otázky“, jež zdůrazňoval Karel Čapek, a v protikladu k orientaci mladých na světově moderní proudy připomínal domácí tradice.\n\nDvě nejzralejší osobnosti Almanachu - S.K. Neumann a Otakar Theer - byly po mnoha stránkách, a zejména ideových, protichůdné. Byli protipóly svými světovými názory i svým vztahem k demokratickým i civilistickým tendencím nového umění - přesto je spojují některé principy, jež přinášely strukturální proměnu poezie, především její rytmické výstavby. Vnitřní diferenciace ve skupině odlišila pak neumannovsko-čapkovské křídlo od křídla Theerova a od středu (Fischer, Stanislav Hanuš), ze skupiny se vydělil Arne Novák svým tradicionalistickým stanoviskem.\n\nDo připravovaného druhého svazku Almanachu chtěli Čapkové přizvat též Františka Langra, Ervína Taussiga, Richarda Weinera, Petra Křičku a více výtvarníků. Blízko k jejich skupině stál také Karel Toman, který nadšeně přivítal Neumannovy \"Nové zpěvy\". Slibně se rozvíjející avantgardu však v prvním rozletu zabrzdila světová válka. Některé plány se uskutečnily v časopise \"Červen\", jejž Neumann vydával od roku 1918, ale poválečný vývoj skupinu umělecky i občansky rozdělil.\n\nNejcennějším výsledkem tehdejšího programového úsilí o moderní umění se jeví Čapkovy překlady Francouzské poezie nové doby - znamenající historický mezník ve vývoji moderní české poezie.\n\n"}
{"id": "238750", "url": "https://cs.wikipedia.org/wiki?curid=238750", "title": "Lothar III.", "text": "Lothar III.\n\nLothar III. ze Supplinburgu (po 9. červnu 1075 – 4. prosince 1137 Breitenwang, Tyrolsko), byl vévoda saský (1106), král (1125) a císař Svaté říše římské od 1133 do 1137. Byl synem hraběte Gebharda ze Supplinburgu a Hedviky z Formbachu.\n\nO jeho mládí se dochovalo málo informací. Byl pohrobkem, narodil se krátce po smrti otce Gebharda, který zahynul v bitvě proti císaři Jindřichu IV.\n\nÚzemí získával koupí, dědictvím a sňatkovou politikou. Roku 1080 se stal fojtem arcibiskupství brémského. Sňatkem získal území Billungů. Roku 1100 se oženil s Richenzou z Northeimu a věnem získal polovinu northeimského území a Brunšvicko, čímž se stal významným vlastníkem půdy v severním Německu. Roku 1106 se Lothar stal vévodou saským. Byla to odměna nového císaře Jindřicha V. za pomoc proti jeho otci Jindřichu IV. Lothar se zúčastnil šlechtického odboje vůči starému císaři.\n\nPovzbuzen povýšením a současně popuzen uložením nových daní na vévodství, začal Lothar postupně projevovat proti vládě Jindřicha V. odpor. Během boje o investituru popřel Jindřichovu svrchovanost nad Saskem. Soupeření s císařem o saskou nadvládu vyvrcholilo roku 1115, kdy Lothar porazil císařské vojsko v bitvě u Welfesholzu.\n\nKdyž Jindřich V. roku 1125 zemřel, byl Lothar mohučským arcibiskupem považován za výborného kandidáta na říšský trůn. Rozlehlé panství mu zajišťovalo moc, kromě toho v té době mu již bylo přes padesát a ještě neměl syna, což ho činilo zajímavým i z hlediska jeho možného následovníka. 30. srpna 1125 byl za podpory mohučského arcibiskupa a papežských legátů zvolen římským králem. Protikandidátem mu byl Fridrich II., vévoda švábský z rodu Hohenštaufů, synovec císaře Jindřicha V. Volba Lothara králem byla významná z důvodu porušení principu dědičného následovnictví.\n\nRoku 1131 Lothar udělil Durynsko v léno lantkraběti Ludvíku I. O dva roky později byl Lothar korunován na císaře Svaté říše římské.\n\nČeský kníže Vladislav I. nedlouho před svou smrtí roku 1125 ustanovil jako svého dědice mladšího bratra Soběslava. Tím ovšem vyřadil z nástupnictví Otu II. Olomouckého, který jako nejstarší člen rodu měl podle pravidel seniorátu právo na knížecí stolec v Praze. Ota II. Olomoucký požádal krále Lothara III. o nápravu. Lothar Otovy nároky uznal a vyzval Soběslava k projednání do Řezna. Soběslav se však nedostavil a místo sebe vyslal ke králi pouze nepříliš reprezentativní delegaci. Lothar na to reagoval vojenskou výpravou do Čech. V řadách říšského vojska byl vedle Oty II. i Albrecht Medvěd, budoucí braniborský markrabě. Říšské vojsko vstoupilo do Čech 18. února 1126. Se Soběslavovým vojskem se střetlo v bitvě u Chlumce, která skončila naprostou porážkou krále Lothara – Ota II. v bitvě zahynul a Lothar III. i Albrecht Medvěd padli do Soběslavova zajetí. Soběslav však velkoryse Lothara III. propustil; posléze od něj přijal české knížectví v léno a uzavřel s ním spojenectví.\n\nBěhem Lotharovy vlády vypukl i konflikt se Štaufy, v čele s Fridrichem II. a jeho bratrem Konrádem III., vévodou franským. Štaufové vedle dědičných území sálské dynastie, která ovládali, uplatňovali nárok i na všechny korunní země pod dřívější vládou Jindřicha IV. a Jindřicha V. Lothar se pokusil opanovat tyto korunní země se souhlasem šlechticů shromážděných v Řezně. Na Fridricha Švábského bylo uvaleno vyhnanství z říše, Konrádovi byly odňaty Franky a vláda nad Burgundskem byla udělena Konrádovi z Zähringenu. Tím Lothar vyprovokoval odvetu Štaufů.\n\nŠtaufové, jejichž moc spočívala v jejich vlastních zemích a kteří byli dále podporováni mnoha svobodnými říšskými městy, zeměmi rakouskými a vévodstvím švábským, zvolili Konráda jako protikrále (Konrád III.). Konrád byl roku 1128 Anselmem V., arcibiskupem milánským, korunován za krále Itálie. Lothar využil Konrádova zaneprázdnění v Itálii k útoku na Štaufy v Německu a roku 1129 dobyl Norimberk a Špýr, dvě silná opoziční města.\n\nJako Sas věnoval tomuto regionu větší pozornost než předchozí císaři. Dokonce ještě předtím, než se stal římským králem, dobyl některá území Polabských Slovanů u Stomarnu a v Holštýnsku a předal je v léno Adolfovi ze Schauenburgu. Roku 1129, po zavraždění obodritského knížete Svatopluka, prodal obodritskou zemi dánskému princi Knutu Lavardovi.\n\nRoku 1134 Lothar jmenoval askánského Albrechta Medvěda markrabím Severní marky. Roku 1135 se dánský král Erik II. stal vazalem císaře a také členem říšského sněmu. Roku 1136 jmenoval markraběte míšeňského Konráda Velikého, z rodu Wettinů, markrabětem lužickým a tato dvě markrabství tak sjednotil. Kromě toho požádal papeže, aby na ona území rozšířil působnost arcibiskupa brémského. Úspěšnou diplomatickou intervencí Lothar koncem střetů mezi Polskem a Čechy přiměl polského vévodu Boleslava III. Křivoústého k zaplacení dávno splatných tributů. Polský vévoda musel uznat Pomořansko a Rujanu za císařské léno.\n\nPo smrti papeže Honoria II. roku 1130 nastává církevní schizma. Při volbě nového papeže kardinálové podporující rod Flangipaniů zvolili papežem Gregora Papareschiho jako Inocence II. Kardinálové stranící rodu Pierleonů volbu bojkotovali a téhož dne zvolili Petra Pierleona vzdoropapežem pod jménem Anaklet II. Anaklet II. po volbě setrval v Římě, Inocenc II. odešel do Pisy.\nKe straně, která podporovala Anakleta II. patřil Vilém X., vévoda akvitánský, a především mocný Roger II., kterého Anaklet II. stvrdil jako krále sicilského nedlouho po své volbě papežem. Anaklet II. nabídl Lotharovi císařskou korunu, ale Lothar se přiklonil k Inocencovi II. a přislíbil mu uvedení do Říma. V srpnu roku 1132 Lothar zahájil římskou jízdu. Cílem bylo zapuzení Anakleta II. a císařská korunovace Inocencem II.\n\nLotharův sbor vyslaný do Itálie nebyl příliš silný, protože král z obavy před Hohenštaufy zanechal část vojska v říši. Mezi členy římské jízdy bylo také 300 jezdců z Čech pod velením Jaromíra, syna Bořivoje II. V Itálii se vojsko vyhýbalo znepřáteleným městům a roku 1133 vstoupilo do Říma, který byl z valné části ovládaný Anakletem II. Bazilika Sv. Petra, kde se běžně konaly korunovace, byla pro Lothara nepřístupná, a tak Innocenc II. korunoval Lothara dne 4. června 1133 v Lateránské bazilice.\n\nRoku 1136 po naléhání papeže Inocence II. a byzantského císaře Jana II. Komnena zahájil Lothar III. vojenské tažení proti Rogerovi II. Sicilskému. Vedle Lotharova vojska vstoupilo do Itálie také vojsko jeho spojence Jindřicha Pyšného, vévody bavorského.\n\nU řeky Tronto hrabě Vilém z Loritella složil Lotharovi slib poslušnosti a otevřel mu brány města Termoli. Následoval ho hrabě Hugo II. z Molisy. Po postupu do jižní části Apeninského poloostrova se obě armády spojily u Bari a roku 1137 pokračovaly dále na jih. Roger II. nabídl Lotharovi Apulii jako říšské léno pro Rogerova syna a současně nabídl druhého syna jako rukojmí. Lothar III. to však na naléhání Inocence II. odmítl.\n\nCísař měl v úmyslu zcela dobýt Sicilské království, avšak v horkém létě začaly německé oddíly proti pokračování tažení protestovat. Lothar se tak musel spokojit s oddělením Capuy a Apulie od Rogerova království a nastolil v nich vládu Rogerových odpůrců. Papež Inocenc II. proti tomu protestoval a sám si nárokoval Apulii jako papežské léno. Nakonec došlo k dohodě a leníkem sporného území se stal Rainulf z Alife.\n\nPoté se Lothar obrátil na sever, kde však během přechodu Alp v prosinci 1137 zemřel.\n\nKrátce předtím ještě stihl udělit Toskánsko a saské vévodství svému zeti, Jindřichu Pyšnému z rodu Welfů.\n\nLothar byl pohřben byl v kostele kláštera v Königslutteru. Jeho naděje na pokračování císařské moci v rukou Welfů se však nenaplnily, neboť vlády v říši ze zmocnili Štaufové.\n\nSe svou ženou, Richenzou z Northeimu, měl Lothar jen jednoho potomka, který jej přežil – dceru Gertrudu, narozenou roku 1118. Z důvodu spojenectví s Welfy, kteří jej podporovali ve volbách, Lothar roku 1127 Gertrudu provdal za Jindřicha Pyšného, vévodu bavorského. Jejich synem byl Jindřich Lev.\n\nČíslování německých vládců vychází a navazuje na číslování dynastie Karlovců a na číslování vládců Východofranské říše. Lothar III. ze Supplinburgu tedy následuje za císařem Lotharem I. (vládl 843-855) a franským králem Lotharem II. (vládl 855-869), většina jejichž zemí se v budoucnu stala součástí Svaté říše římské. Protože však Lothar II. nebyl císař, někteří historici ho nezapočítávají do posloupnosti římsko-německých vládců a proto označují Lothara ze Supplinburgu jako Lothara II.\n\n\n\n"}
{"id": "238751", "url": "https://cs.wikipedia.org/wiki?curid=238751", "title": "Chilské námořnictvo", "text": "Chilské námořnictvo\n\nChilské námořnictvo (španělsky: \"Armada de Chile\") je částí chilských ozbrojených sil.\n\nChilské námořnictvo vzniklo v průběhu války za nezávislost, probíhající v letech 1811-1826. K prvnímu pokusu o jeho zformování došlo roku 1813. V USA byly zakoupeny fregata \"Perla\" a brigantina \"Potrillo\", které měly prorazit španělskou blokádu přístavu Valparaíso. Protivníku se však podařilo podplatit najaté posádky a obě lodě padly do rukou Španělů.\n\nBernardo O'Higgins vyhlásil nezávislost Chile roku 1818, samostatné chilské válečné námořnictvo ovšem vzniklo už o rok dříve. Za den jeho vzniku je považován 26. únor 1817, dne kdy získalo svou první válečnou loď, šestnáctidělovou brigantinu \"Áquila\". Tu brzy posílily ukořistěná španělská obchodní loď \"San Miguel\", brigantina \"Perla\" a další plavidla.\n\nPo vyhlášení republiky bylo námořnictvo institucionalizováno, došlo k vytvoření první chilské námořní eskadry, námořní školy (pozdější Escuela Naval Arturo Prat) a dalších jeho složek. Prvním velitelem námořnictva se stal admirál Manuel Blanco Encalada, kterého v letech 1818-1823 nahradil anglický admirál Thomas Cochrane. Většina námořních důstojníků přitom tehdy pocházela z Anglie a Skotska (námořníci byli najímáni hlavně z anglofonních zemí). Charakter námořnictva byl britský, přičemž tato tradice se u něj projevuje až do současnosti.\n\nPod vedením Thomase Cochrana se Chile stalo lokální námořní velmocí a přispělo k úspěchu San Martína v Peruánské válce za nezávislost. San Martín roku 1821 dobyl Limu a vyhlásil Peru nezávislou republikou.\n\nNámořnictvo se také podílelo na porážce zbytku royalistů v samotném Chile. Roku 1819 provedlo dvojí blokádu přístavu Callao a v letech 1824–1826 provedlo dva výsadky s cílem ovládnout royalisty držené souostroví Chiloé (podařilo se roku 1826).\n\nNásledující dlouhé období míru znamenalo oslabení námořnictva. V letech 1864–1866 se Chile zapojilo, po boku Peru, Ekvádoru a Bolívie do První tichomořské války vedené proti Španělsku. V bitvě u Papudo se 26. listopadu 1865 střetla chilská korveta \"Esmeralda\" se španělským škunerem \"Virgen de Covadonga\", který zajala. Spojenecká peruánsko-chilská eskadra navíc v únoru 1866 odrazila španělský útok v námořní bitvě u Abtaa. Oslabené španělské loďstvo se vzmohlo na březnové ostřelování a blokádu peruánských přístavů Valparaiso a Callao, v bitvě u Callao přitom utrpělo značné ztráty, které ho přinutily ke stažení z oblasti. Tím konflikt skončil.\n\nV druhé tichomořské válce v letech 1879–1883, známé též jako válka o ledek, se Chile střetlo koalicí svých někdejších spojenců Peru s Bolívií. Příčinou války byly spory o výnosná naleziště ledku v andské provincii Atacama. Boje se odehrávaly převážně na moři což nahrávalo silnějšímu chilskému námořnictvu.\n\nDne 21. května 1879 vyplul velitel peruánského loďstva námořní kapitán Miguel Grau Seminario s obrněncem \"Huáscar\" a fregatou \"Independencia\" narušit blokádu peruánského přístavu Iquique. V bitvě u Iquique se střetl s chilskými plavidly \"Esmeralda\" a \"Virgen de Covadonga\", které blokádu prováděly. V bitvě byla potopena \"Esmeralda\", na které zahynul velitel eskadry komandér Arthuro Prat. Jednoznačné vítězství to ale nebylo, protože \"Independencia\" v boji najela na útes a musela být vyhozena do povětří, což peruánské loďstvo velmi oslabilo.\n\nChile svému soupeři porážku oplatilo dne 8. října 1879 v bitvě u Angamosu. Obrněnec \"Huáscar\" a korveta \"Unión\" se utkaly se silnější chilskou eskadrou tvořenou obrněnci \"Almirante Cochrane\" a \"Blanco Encalada\". Vlajková loď \"Huáscar\" byla zajata a námořní kapitán Miguel Grau v bitvě padl. Peruánské námořnictvo tím bylo zničeno a Chile potvrdilo svou námořní dominanci, kterou si země udržela i v 70. a 80. letech 19. století.\n\nChile bylo po vyhrané druhé tichomořské válce regionální námořní mocností. K roku 1890 námořnictvo disponovalo 1200 muži a provozovalo 27 válečných lodí – 2 obrněné lodě, 2 křižníky, 2 korvety, 2 fregaty, 1 monitor, 11 torpédových člunů, 4 transportní lodě a 3 remonkéry. Roku 1891 v zemi proběhla krátká občanská válka, kterou svým pučem vyvolalo právě námořnictvo. Námořnictvo přitom bylo nadále posilováno, aby udrželo krok se svými rivaly v podobě argentinského a brazilského námořnictva. Počátkem 20. století však námořnictva Argentiny a Brazílie svou silou to chilské překonávala.\n\nNapětí panující ve vztazích mezi Chile a Argentinou se snížilo po podepsání dohody o dosud sporných teritoriích z roku 1902. Argentina poté Japonsku prodala nové pancéřové křižníky třídy \"Moreno\" a Chile dva rozestavěné predreadnoughty třídy \"Libertad\".\n\nChilské námořnictvo k roku 1907 provozovalo bitevní lodě \"Capitán Prat\" a \"Almirante Cochrane\", pancéřové křižníky \"O'Higgins\" a \"Esmeralda\", chráněné křížníky \"Blanco Encalada\", \"Presidente Pinto\", \"Errázuriz\", \"Chacabuco\" a \"Ministro Zenteno\", devět torpédoborců a 25 torpédových člunů.\n\nChile se jako poslední z jihoamerických zemí zapojilo do stavby dreadnoughtů. V roce 1911 ve Velké Británii objednalo stavbu dvou jednotek třídy \"Almirante Latorre\". Obě byly za války zrekvírovány, první sloužila v Royal Navy jako HMS \"Canada\" (po válce byla vrácena) a druhá byla Brity dostavěna jako letadlová loď HMS \"Eagle\". Navíc dvě před válkou objednané ponorky získala Kanada jako třídu \"CC\".\n\nPlavidla chilského námořnictva\n\n\n\n\n\n\n\n\n\n\n\n\n\n\n\n\n\n"}
{"id": "238753", "url": "https://cs.wikipedia.org/wiki?curid=238753", "title": "Římskokatolická církev v Chorvatsku", "text": "Římskokatolická církev v Chorvatsku\n\nŘímskokatolická církev v Chorvatsku je nejpočetnější náboženská organizace v zemi. Patronem země je od roku 1687 svatý Josef. \n\nV roce 2011 se k ní přihlásilo 3 697 143 obyvatel Chorvatska, což je více než 86 % populace. Tato konfesní příslušnost se stala identifikačním prvkem Chorvatů ve válkách v bývalé Jugoslávii. \n\nK římskokatolické církvi se zde přihlásilo i 8 521 Čechů, kteří po Italech a Maďarech tvoří největší katolickou komunitu národnostních menšin v zemi.\n\n17. května 1997 zahájilo celostátní vysílání Chorvatské katolické rádio (\"Hrvatski katolički radio\"). V záhřebské arcidiecézi je vydáván týdeník Hlas Koncilu (\"Glas Koncila\"). \n\nV letech 1994, 1997 a 2003 Chorvatsko navštívil papež Jan Pavel II. a v roce 2011 také papež Benedikt XVI. \n\nV Chorvatsku působí také Chorvatská řeckokatolická církev a Srbská pravoslavná církev. \n\nNejvyšším představitelem římskokatolické církve v zemi je od roku 1997 arcibiskup a kardinál Josip Bozanić (* 1949), který sídlí v Záhřebu. Významnou postavou církve byl biskup a teolog Josip Juraj Strossmayer (1815–1905), který udržoval kontakty s Františkem Palackým. V roce 1925 po něm bylo pojmenováno náměstí v pražských Holešovicích.\n\nChorvatsko se člení na tři církevní provincie složené celkem z třinácti diecézí. Organizačně mimo provincie stojí arcidiecéze zadarská, podřízená přímo Svatému stolci, a vojenský ordinariát.\n\n\n\n\n\n\n"}
{"id": "238755", "url": "https://cs.wikipedia.org/wiki?curid=238755", "title": "Tel Chacor", "text": "Tel Chacor\n\nTel Chacor je izraelský národní park a největší archeologická lokalita v Izraeli. Nachází se v Horní Galileji v Chulském údolí, asi 15 km severně od Galilejského jezera. Jižně od něj probíhá občasný vodní tok Nachal Chacor. Na tomto telu (pahorku) leželo ve starověku město Chacor, kanaánské město, které dosáhlo svého vrcholu a důležitosti na počátku 2. tisíciletí př. n. l..\n\nV srpnu 1955 byly v lokalitě Chacor učiněny významné archeologické objevy, během výzkumu prováděného pod vedením Jiga'ela Jadina. Další série nálezů přišla v září roku 1957. Roku 2005 byl Tel Chacor zapsán na seznam světového dědictví UNESCO.\n\nChacor je zmiňován v el-amarnské korespondenci (14. stol. př. n. l.), nalezené v El Amarně v Egyptě. Ta obsahuje mj. dopisy chacorského panovníka Avdi Tišriho, který v nich sliboval věrnost faraonovi. Avdi Tišri byl jediným kanaánským panovníkem v celém tomto diplomatickém archivu, jenž se tituloval jako „král“, což svědčí o velikosti a rozkvětu města v tomto období. Chacor je zmiňován také v textech z Mari, které se nachází blízko Tigridu.\n\nZprávy o Chacoru se nacházejí také v Bibli. Město bylo zničeno ohněm ve 12. století na konci doby bronzové. O dobývání města Izraelity mluví . Znovu bylo vybudováno králem Šalomounem v 10. století, spolu s výstavbou Megida a Gezeru. V době vlády krále Achaba, na konci 9. století př. n. l. se město stalo jedním z hlavních měst severního království a byla v něm vybudována nová pevnost. Roku 732 př. n. l. bylo město dobyto asyrským králem Tiglatpilesarem III.\n\n\n"}
{"id": "238756", "url": "https://cs.wikipedia.org/wiki?curid=238756", "title": "Chacor", "text": "Chacor\n\nPojem Chacor (: חָצוֹר, v přepisu do angličtiny: Hatzor nebo Hazor) může označovat:\n\n"}
{"id": "238757", "url": "https://cs.wikipedia.org/wiki?curid=238757", "title": "Nechranice", "text": "Nechranice\n\nNechranice může znamenat:\n\n"}
{"id": "238763", "url": "https://cs.wikipedia.org/wiki?curid=238763", "title": "Charles-Joseph de Flahaut", "text": "Charles-Joseph de Flahaut\n\nCharles Auguste Joseph, hrabě de Flahaut de La Billarderie (21. dubna 1785 Paříž — 1. září 1870 Paříž) byl francouzský generál a diplomat.\n\nOficiálně byl synem Alexandra Sebastiena hraběte de Flahaut de La Billarderie, popraveného guillotinou v Arrasu v únoru 1793 a jeho manželky Marie-Adélaïde Filleul, později známé jako markýza de Souza. Ve skutečnosti byl jeho otcem pravděpodobně pozdější státník hrabě Charles de Talleyrand-Périgord. Pro tuto domněnku hovoří časová shoda mezi známým vztahem Talleyranda k matce Charlese Josepha a jeho narozením, fyzická podoba, křestní jméno narozeného, ale i úzká spolupráce mezi Talleyrandem a Charlesem de Flahaut až do Talleyrandovy smrti roku 1838. \n\nPo popravě manžela vzala ovdovělá hraběnka de Flahaut Charlese Josepha roku 1793 s sebou do exilu, kde zůstal až do roku 1798. Po návratu do Francie vstoupil jako dobrovolník do armády a tentýž rok, po bitvě u Marenga (14. června 1800), obdržel důstojnický patent. \n\nStal se adjutantem Muratovým a roku 1805 byl v bitvě u Landbachu zraněn. Po bitvě u Friedlandu (14. června 1807) dostal kříž Čestné legie a vrátil se do Paříže. Sloužil pak ve Španělsku a v Německu. Vyznamenal se v bitvě u Wagramu (5. a 6. července 1809) a byl povýšen na plukovníka a jmenován baronem císařství. \n\nBěhem Napoleonova pobytu ve Varšavě roku 1807 navázal Flahaut milostný vztah k Anně hraběnce Potocké, ve kterém hraběnka toužila pokračovat po svém přesídlení do Paříže. Flahaut ale mezitím navázal intimní vztah k Hortense de Beauharnais, nevlastní dceři a švagrové Napoleona I. a v letech 1806–1810 královně holandské. Ze vzájemného vztahu se narodil 21. října 1811 syn Charles Auguste Louis Joseph Demorny, pozdější vévoda de Morny, významný politik Druhého císařství a tedy poloviční bratr Napoleona III. Flahautovo otcovství Napoleona III. samého je m.j. z časových důvodů vysoce nepravděpodobné až nemožné. \n\nFlahaut bojoval statečně v ruské kampani roku 1812 a roku 1813 byl povýšen na brigádního generála. Poté se stal Napoleonovým adjutantem a téhož roku po prohrané bitvě u Lipska (16.-19. října 1813) byl opět povýšen na divizního generála a jmenován hrabětem císařství. V bitvě u Hanau (30. října 1813) se vyznamenal svým hrdinstvím a poté byl Napoleonem pověřen úlohou zprostředkovatele jednání se spojenci. Po abdikaci Napoleona v dubnu 1814 se Flahaut podřídil nové vládě, ale byl v září 1814 ze státní služby propuštěn. Až do návratu Napoleona z ostrova Elby žil v soukromí s Hortense de Beauharnais. \n\nBěhem vlády Sta dní byl reaktivován a pověřen poselstvím do Vídně za účelem návratu císařovny Marie Louisy. Byl však už ve Stuttgartu zatčen a přinucen k návratu do Francie. Napoleon jej jmenoval pairem, opět se stal císařovým adjutantem a s ním bojoval u Ligny (16. června 1815) a u Waterloo (18. června 1815).\n\nPoté se ještě svým vlivem v komoře pairů snažil prosadit nástupnictví Napoleona II. Vlivem Talleyrandovým nebyl přinucen k exilu, ale žil pod přísným policejním dohledem. Proto odešel do emigrace a žil nejprve v Německu. Poté odešel do Anglie, kde se oženil s Margaretou dcerou admirála George Keitha, l. vikomta Keitha. Francouzský vyslanec protestoval proti sňatku, ale jediným výsledkem protestu bylo Flahoutovo odevzdání důstojnického patentu. Jeho nejstarší dcera Emily Jane se později provdala za Henry Petty-Fitzmaurice, 4. markýze z Lansdowne. \n\nRoku 1827 se rodina vrátila do Francie a roku 1830 mu Ludvík-Filip vrátil hodnost generálporučíka a jmenoval jej opět francouzským pairem. Roku 1831 byl krátce vyslancem v Berlíně a poté žil v Antverpách na dvoře prince Ferdinanda Philippa, vévody z Orleansu. Roku 1837 se Flahaut stal princovým vrchním štolbou. Po princově smrti roku 1841 byl Flahaut poslán do Vídně, kde zastával funkci vyslance až do únorové revoluce roku 1848. Po vyhlášení obnovené Francouzské republiky byl z diplomatických i armádních služeb propuštěn a žil v soukromí. Po státním převratu Napoleona III. dne 2. prosince 1851 byl opět aktivován (jeho syn vévoda de Morny se stal ministrem vnitra) a jmenován roku 1853 senátorem, roku 1854 velkokancléřem Čestné legie a v letech 1860-1862 vyslancem Francie v Londýně. \n\nPoté odešel definitivně do penze a žil až do své smrti v roce 1870 v Paříži.\n"}
{"id": "238764", "url": "https://cs.wikipedia.org/wiki?curid=238764", "title": "Tomislav", "text": "Tomislav\n\nTomislav je mužské křestní jméno slovanského (chorvatského) původu. Ten kdo utužuje slávu. Podle chorvatského i slovinského kalendáře slaví svoje jmeniny 28. ledna. Dle jugoslávského kalendáře 29. prosince\n\n"}
{"id": "238766", "url": "https://cs.wikipedia.org/wiki?curid=238766", "title": "Rudá řeka", "text": "Rudá řeka\n\nRudá řeka (, ) je řeka na jihu ČLR (Jün-nan) a na severu Vietnamu (Hanoj, Hung Yen, Nam Dinh, Thai Binh, Hai Phong). Je dlouhá 1183 km, z čehož je 510 km na území Vietnamu. Povodí má rozlohu přibližně 158 000 km².\n\nPramení na Jünnanské vysočině v provinci Jün-nan jižně od města Ta-li a na horním a středním toku teče převážně v hluboké dolině. Koryto oplývá velkým množstvím peřejí. Na dolním toku protéká přímořskou nížinou. Ústí do zálivu Bakbo Jihočínského moře, přičemž vytváří deltu Bakbo o rozloze přibližně 15 000 km². Hlavní přítoky jsou řeka Lo zleva a Černá řeka zprava.\n\nZdroj vody je dešťový. Řekou protéká nejvíce vody v období letního monzunu. Průměrný průtok vody činí přibližně 3800 m³/s a maximální 35 000 m³/s. Při povodních se úroveň hladiny zvedá o 10 až 12 m. V deltě je hlavní tok i jednotlivá ramena obehnána hrázemi na ochranu před povodněmi. Řeka unáší ročně až 130 Mt pevných částic, které dávají její vodě charakteristický červený odstín.\n\nVoda z řeky se ve velké míře využívá na zavlažování a to především pro potřeby pěstování rýže. Vodní doprava je možná na dolním toku. Do města Hanoj, které leží ve vzdálenosti 175 km od moře mohou plout námořní lodě. Na řece leží města Cho-kchou (ČLR), Laokaj, Jenbaj, Hanoj a v deltě Haiphong (Vietnam).\n\nV průběhu války ve Vietnamu zde operovalo americké letectvo. Říkali si \"river rats\", tedy říční krysy. Řeka v průběhu války dostála několika přezpěvů známé lidové písně Red River Valley (v česku známa pod ekvivalentem Červená řeka).\n\n\"\"Come and sit by my side at the briefing,\"\n\n\"We will sit there and tickle the beads,\"\n\n\"Then we'll head for the Red River Valley,\"\n\n\"And today I'll be flying Teak lead,\"\n\n\"To the valley he said we are flying,\"\n\n\"With a Thud of the plane to the earth,\"\n\n\"Many jockeys have flown to the valley,\"\n\n\"And a number have never returned\"\"\n"}
{"id": "238787", "url": "https://cs.wikipedia.org/wiki?curid=238787", "title": "Pircova obrana", "text": "Pircova obrana\n\nPirc-Ufimcevova obrana je hypermoderní šachové zahájení, které je možno zapsat 1. e2-e4 d7-d6 2. d2-d4 Jg8-f6 3. Jb1-c3 g7-g6. Zahájení je pojmenováno po slovinském šachistovi Vasjovi Pircovi. V kódu systému ECO klasifikace šachových zahájení zabírá Pircova obrana rozmezí indexů od B07 do B09. Pointou zahájení je nechat bílého vytvořit si centrum, které se černý snaží v dalším průběhu hry napadat.\n\nV klasickém systému se pokračuje 4. Jf3 Sg7 5. Se2, bílý v tomto systému ovládne střed šachovnice. Tento systém je pro bílého velmi výhodný, nicméně je více variant hry, například Byrnův systém (4. Sg5), rakouský systém , též zvaný systém útoku tří pěšců (4.f4), Gellerův systém (4.c3 Jf3 5. Jbd2), Cholmova varianta (4.Sc4) atd.\n"}
{"id": "238792", "url": "https://cs.wikipedia.org/wiki?curid=238792", "title": "Jahnův–Tellerův efekt", "text": "Jahnův–Tellerův efekt\n\nV roce 1937 Hermann Arthur Jahn a Edward Teller dokázali, že každý nelineární molekulární systém v degenerovaném elektronovém stavu bude nestabilní, a proto se nějakým způsobem zdeformuje, aby došlo k opětovnému rozdělení energeticky rovnocenných orbitalů, které vznikly degenerací.\n\nUvažuje se ion Cu v oktaedrickém komplexu. orbitaly d jsou obsazeny devíti elektrony. Dále se předpokládá, že je z orbitalů e orbital d obsazen dvěma elektrony, zatímco v orbitalu d je pouze jeden elektron. Při použití teorie krystalového pole je zřejmé, že 2 elektrony ležící na osách x a y budou ligandy odpuzovány více než jediný elektron na ose z. Elektrony z orbitalu d se proto více přiblíží jádru centrálního atomu a energetická hladina tohoto orbitalu se zvýší. V rámci zachování energetického těžiště se energetická hladina druhého orbitalu e musí o stejnou hodnotu snížit. Důsledkem rozštěpení orbitalů e je pak rozdílná délka vazeb centrálního se čtyřmi ligandy ležícími v osách x a y a zbývajícími dvěma na ose z. V extrémním případě může dojít k takovému oddálení ligandů na ose z, že dojde k jejich úplnému odštěpení, vzniklý komplex má pak geometrii čtverce. Orbital d se pak může v některých případech ocitnout na nižší energetické hladině, než na které se nachází nejméně výhodný orbital t.\n\nVlivem přiblížení některých ligandů k centrálnímu atomu dojde i k rozštěpení orbitalů t. Pro výše uvedený případ deformace vedoucí v konečném důsledku ke čtverci platí, že se nejnevýhodnějším orbitalem t stane orbital d, protože leží právě mezi osami, kde dojde k přiblížení ligandů a tedy i k většímu odpuzování. Aby bylo zachováno celkové energetické těžiště, musí dva zbývající orbitaly t energeticky poklesnout o polovinu hodnoty, o kterou stoupla hladina orbitalu d. Jak už bylo výše zmíněno, tak se v některých čtvercových komplexech může stát, že energetická hladina orbitalu d vystoupí nad úroveň orbitalu d2</sup></sup>.\n\nDeformací vlivem Jahnova–Tellerova efeku dojde ke stabilizaci iontů o konfiguracích te (například Cr nebo Mn ve vysokospinových komplexech), te (například Co nebo Ni v nízkospinových komplexech) a te (například Cu). Důvodem je pokles hladin plně obsazených orbitalů a naopak vzestup těch, které nesou nepárové elektrony. Celková energie elektronů se sníží o hodnotu uvolněné stabilizační energie.\n"}
{"id": "238798", "url": "https://cs.wikipedia.org/wiki?curid=238798", "title": "Linda Bollea", "text": "Linda Bollea\n\nLinda Bollea (narozena jako Linda Claridge 24. srpna, 1959) také známá pod pseudonymem Linda Hogan, je žena profesionálního wrestlera Hulka Hogana. Nejvíce proslula v americké televizní reality show \"Hogan má pravdu\".\n\nS Hulkem Hoganem se Linda poznala v restauraci v Los Angeles. Na dlouhé dva roky měl tento pár vztah na dálku, často se vídali jen pomocí telefonu. Vzali se v roce 1983 za přítomnosti André the Gianta, Vince Mcmahona a dalších osobností z wrestlingu. 24 let trvající manželství Lindy a Hulka bylo v roce 2007 rozvedeno, přesto zůstali nadále přáteli. Mají dvě děti, Brooke (1988) a Nicka (1990).\n\nV roce 1995, Linda spolupracovala na Hulkově albu \"Hulk Rules\", kde nazpívávala vokály společně s The Wrestling Boot Band.\n\n"}
{"id": "238802", "url": "https://cs.wikipedia.org/wiki?curid=238802", "title": "První bitva na Marně", "text": "První bitva na Marně\n\nPrvní bitva na Marně (též zázrak na Marně, 5.-12. září 1914) představovala klíčovou bitvu zahajovací fáze první světové války. Francouzsko-britské síly v ní zastavily postup německých vojsk směřujících na Paříž a přinutily je k částečnému ústupu. Bezprostředním následkem bylo zhroucení německé počáteční ofenzívy vedené podle upraveného Schlieffenova plánu a konec všech německých nadějí na rychlé ukončení konfliktu.\n\n\n"}
{"id": "238806", "url": "https://cs.wikipedia.org/wiki?curid=238806", "title": "Utena", "text": "Utena\n\nUtena je město v severovýchodní části Litvy, v současnosti (2005) zde žije 33 086 obyvatel. \"Utena\" je centrem Utenského kraje. Jedná se o jedno z nejstarších měst v zemi, založeno bylo již v roce 1261. Ve městě se vyrábí pivo Utenos.\n\n\n\n"}
{"id": "238811", "url": "https://cs.wikipedia.org/wiki?curid=238811", "title": "Vlček", "text": "Vlček\n\nVlček může znamenat:\n\n\n\n"}
{"id": "238812", "url": "https://cs.wikipedia.org/wiki?curid=238812", "title": "Brooke Hogan", "text": "Brooke Hogan\n\nBrooke Ellen Bollea (* 5. května 1988, Tampa, Florida, USA), také známa pod pseudonymem Brooke Hogan, je americká zpěvačka, herečka , modelka, prominentka a televizní hvězda. V současné době má podepsanou smlouvu s Total Nonstop Action Wrestling (TNA) jako vedoucí TNA Knockouts.\n\nJedná se o nejstarší dceru profesionálního wrestlera Hulka Hogana a jeho ženy Lindy, a také starší sestru Nicka Hogana. V současné době působí také na americké hudební scéně jako popová zpěvačka. Vystupuje spolu se svou rodinou v americké televizní reality show Hogan má pravdu, která běží na americké televizní stanici VH1 a nyní také na hudební stanici MTV.\n\nNa střední škole navštěvovala hodiny tance, zpěvu a k tomu dělala gymnastiku. V 16 letech úspěšně zakončila studium na Clearwater Central Catholic FL School. V roce 2004 nahrála svoje první album s názvem \"This Voice\" a o dva roky představila svůj první singl z druhé desky. Singl se jmenuje \"About Us\" a premiéru měl na konci druhé řady reality show Hogan má pravdu. Ještě v roce 2006 vydává svoje druhé album s názvem \"Undiscovered\" produkované nejen Scottem Storchem. Na rok 2007 je ohlášeno už třetí album.\n\n"}
{"id": "238813", "url": "https://cs.wikipedia.org/wiki?curid=238813", "title": "Kopecký", "text": "Kopecký\n\nPříjmení Kopecký či Kopecká mělo v roce 2011 v Česku 14 316 osob.\n\nZnámí nositelé tohoto příjmení:\n\n\n\n\n"}
{"id": "238815", "url": "https://cs.wikipedia.org/wiki?curid=238815", "title": "Avinurme", "text": "Avinurme\n\nAvinurme (německy \"Awwinorm\") je městečko v Estonsku v obci Mustvee, v kraji Jõgevamaa. \n\nPřed správní reformou v roce 2017 byla v kraji Ida-Virumaa, samosprávně patřící do obce Avinurme, jejímž byla administrativním centrem. Městečko leží na řece Avijõgi, asi 15 km severoseverozápadně od Mustvee.\n\nPrvní písemná zmínka o obci pochází z roku 1599, kde je uvedena jako vesnice Awinorma.\n\nObec patřila k starověkému regionu Vaiga obce Torma v nejvýchodnější části Livonské provincie na severu Estonska.Avinurme bylo panství.\n\nObec měla železniční stanici na úzkorozchodné trati Sonda–Mustvee mezi léty 1926–1972.\n\nVe dnech 19. a 20. září 1944 probíhaly boje o obec.\n\nOd počátku 20. století je Avinurme proslulé výrobou dřevěných nádob a jiných dřevěných výrobků. Na svatého Jana se zde koná tradiční veletrh.\n\n\n"}
{"id": "238819", "url": "https://cs.wikipedia.org/wiki?curid=238819", "title": "Katedrála Notre-Dame (Chartres)", "text": "Katedrála Notre-Dame (Chartres)\n\nKatedrála Notre-Dame v Chartres je významnou francouzskou gotickou stavbou a jednou z největších gotických katedrál na světě vůbec.\n\nRoku 1134 vyhořela západní dvojice věží původní katedrály. Západní průčelí s dvojicí věží proto bylo po tomto požáru nově vybudováno v pozdněrománském stylu. Roku 1194 vyhořela katedrála opět. Po tomto požáru bylo rozhodnuto o provedení kompletní raněgotické novostavby. O podobě původní svatyně nelze říci mnoho, neboť trosky staré stavby byly při provádění gotické novostavby kompletně odstraněny. Zachováno bylo pouze zmíněné, v polovině 12. století vybudované západní průčelí s věžemi.\n\nBudování novostavby započalo hned roku 1194. Architektonicky vycházela z novějších částí katedrály v Soissons. Stavba probíhala velmi rychle. Jižní portál katedrály byl včetně sochařské výzdoby dokončen roku 1206, roku 1215 byl dokončen severní portál a také západní rozetové okno v nadezdívané části západního průčelí. Zvýšena byla i dvojice západních věží. Před rokem 1221 byl zaklenut chór, neboť toho roku zde byly umístěny chórové lavice. Transept byl dokončen až kolem roku 1240. Plánovaná dvojice věží transeptu nebyla provedena, stejně jako jiná plánovaná dvojice věží flankujících chór. Realizována nakonec nebyla ani věž nad křížením. Katedrála byla slavnostně vysvěcena 24. října 1260 za přítomnosti francouzského krále Ludvíka IX. Obohacována o další, spíše drobnější stavby, například některé kaple byla i později.\n\nKatedrála je vybudována na základním katedrálním půdoryse. Skládá se z polygonálně, sedmi stranami dvanáctiúhelníka ukončeného chóru, trojlodního, bazilikálně utvářeného transeptu s křížením a totožně utvářeného západního soulodí. Západní průčelí je zpevněno dvojicí věží, chór obíhá dvojlodní chórový ochoz s trojicí kaplí. Žebrová křížová klenba je nesena svazkovými příporami v poměrně hustém rytmu, neboť klenební travé převýšených středních lodí a chóru mají poměr stran 1:2. Struktura stěny hlavní lodi i chóru je trojdílná, členěná mezilodními arkádami nesenými pilíři tvořenými srostlicí mohutného válcového sloupu s čtyř přiložených polosloupů, nad nimi zónou triforia a rozměrných oken.\n\nPřestože má katedrála ohromné rozměry (délka 130 metrů, šířka 32 (loď) 46 (transept) metrů, výška 37 metrů, rozpětí kleneb 16,4 metru), nepůsobí nikterak vznosně, ale spíše těžce a mohutně. K tomu přispívá také zasklení vitrajemi, které vytváří v prostoru chrámu výrazné přítmí.\n\nVýzdobu katedrály zprostředkovávají především zmíněné mnohobarevné vitraje, osazené celkem ve 176 oknech. Dalším výrazným výzdobným prvkem je sochařská výzdoba, osazená na portálech a také na chórové přepážce, kde je umístěno dohromady kolem 200 soch.\n\nKatedrála v Chartres je nejvýznamnější mariánskou svatyní ve Francii. Tomu odpovídá i její architektonické ztvárnění.\nByla vybudována v pořadí jako druhá ze tří nejvýznamnějších gotických katedrál ve Francii (první byla Pařížská Notre-Dame, třetí Katedrála v Remeši). Proto je katedrála v Chartres větší a vyšší než Notre-Dame v Paříži.\n\nTo, že katedrála působí značně těžce je dáno použitím výrazně předimenzovaných architektonických prvků. Například pilíře mají průměr 370 cm, což ve srovnání se vzorem katedrály v Soissons, kde mají pilíře průměr pouze 140 cm, dobře ukazuje záměrnou předimenzovanost všech prvků. K tomuto mohutnému, těžkopádnému výrazu stavby přispívá i temnost interiéru. Katedrála má totiž skutečně působit dojmem pevné, nepohnutelné, prakticky věčné stavby.\n\nZ hlediska vývoje gotické katedrály je důležité masivní použití vitráží, vložených do lancetových oken završených obrovskými rozetami, které jsou předstupněm pozdějších kružeb. Významný je také podíl sochařské výzdoby, který ještě vzrostl na následující – remešské katedrále. Pozoruhodný je též labyrint provedený v dlažbě katedrály a dokazující suverénní znalost aplikované geometrie u anonymních stavebních mistrů.\n\n\n"}
{"id": "238820", "url": "https://cs.wikipedia.org/wiki?curid=238820", "title": "Avinurme (obec)", "text": "Avinurme (obec)\n\nObec Avinurme (estonsky Avinurme vald) je samosprávná obec v estonském kraji Ida-Virumaa.\n\nV obci žije půldruha tisíce obyvatel, z toho přes polovinu v městečku Avinurme, které je administrativním centrem obce, a zbytek v 16 vesnicích Adraku, Alekere, Kaevussaare, Kiissa, Kõrve, Kõrvemetsa, Kõveriku, Laekannu, Lepiksaare, Maetsma, Paadenurme, Sälliksaare, Tammessaare, Ulvi, Vadi a Änniksaare.\n\n"}
{"id": "238827", "url": "https://cs.wikipedia.org/wiki?curid=238827", "title": "2005 v římskokatolické církvi", "text": "2005 v římskokatolické církvi\n\n\n\n"}
{"id": "238829", "url": "https://cs.wikipedia.org/wiki?curid=238829", "title": "Jaroslav Pospíšil (zpěvák)", "text": "Jaroslav Pospíšil (zpěvák)\n\nJaroslav Pospíšil, též Jára Pospíšil (26. ledna 1905 Jihlava – 11. února 1979 Praha) byl český operní a operetní zpěvák (tenor).\n\nJako syn českého soudce Antonína Pospíšila a židovské matky, rozené Nettlové z Německého Brodu, se narodil 26. ledna 1905 v Jihlavě. Dětství prožíval v Telči, Moravských Budějovicích a dalších městech podle otcova působení. Jaroslav se nejprve začal učit drogistou, ale brzy přešel na pražskou konzervatoř, kde studoval operní zpěv u E. Fuchse.\n\nSvou slávu si vybudoval především jako operetní zpěvák-tenorista a stal se hvězdou třicátých let. Byl nesporně nejslavnějším milovníkem operety. Svoji první gramofonovou desku natočil již v roce 1929. Hrál ve 22 filmech, absolvoval 4600 operních a operetních představení a téměř 5000 samostatných koncertů, nahrál 546 gramofonových desek, na řadě písní se podílel i autorsky. V televizi vystoupil poprvé již v roce 1935 při pokusném vysílání na světové výstavě v Paříži a je tedy pravděpodobně naším prvním televizním umělcem. Do této doby zapadá i krátké manželství s tehdejší hvězdou Hanou Vítovou, kterou si v srpnu 1933 v Praze v Dejvicích na magistrátě vzal, bohužel manželství, bylo v prosinci 1934 rozvedeno. Po druhé se oženil v roce 1939, s Marii Šetkovou (1912), se kterou měl dceru Jaroslavu, a syna Jiřího. \n\nPro jeho smíšený židovský původ mu bylo v roce 1943 zakázáno vystupovat, a tak místo jevišť na něj čekaly jiné profese, například pracoval i jako kočí v Novém Městě na Moravě. Konec válečného období dokonce prožil jako vězeň internačního tábora v Bystřici u Benešova. Osvobození však stihl prožít v Plzni, kde zpíval generálu Pattonovi, a již 12. května zpíval Jeníka v plzeňském nastudování Prodané nevěsty. Nepřízni mocných se nevyhnul ani po roce 1968 a od roku 1969, kdy byl poslán do důchodu, cestoval po republice s vlastním programem \"Kouzlo operety\".\n\nJára Pospíšil zemřel 11. února 1979 v Praze.\nNa rodném domě byla roku 2005 při příležitosti 100. výročí narození odhalena pamětní deska.\n\n\n\n"}
{"id": "238830", "url": "https://cs.wikipedia.org/wiki?curid=238830", "title": "Chatyngnach", "text": "Chatyngnach\n\nChatyngnach může znamenat:\n"}
{"id": "238831", "url": "https://cs.wikipedia.org/wiki?curid=238831", "title": "Chatyngnach (přítok Ujandiny)", "text": "Chatyngnach (přítok Ujandiny)\n\nChatyngnach ( ) je řeka v Jakutské republice v Rusku. Je 444 km dlouhá. Povodí má rozlohu 10 100 km².\n\nVzniká soutokem řek Donskaja a Nončondžja, které stékají z vysočiny Polousnoj krjaž. Protéká Abyjskou nížinou. Je to levý přítok Ujandiny (povodí Indigirky).\n\nZdroj vody je sněhový a dešťový.\n"}
{"id": "238836", "url": "https://cs.wikipedia.org/wiki?curid=238836", "title": "Miroslav Hýll", "text": "Miroslav Hýll\n\nMiroslav Hýll je slovenský fotbalový brankář. Dlouho chytal za Inter Bratislava. Do Artmedie přišel ze zahraničního angažmá z íránského klubu Bargh Shiraz. V Artmedii působil později jako brankářská dvojka.\nMezi jeho úspěchy patří dvojnásobný titul mistra Slovenské republiky v dresu Interu Bratislava. Je též bývalým slovenským reprezentantem, kde odehrál šest zápasů.\n\n"}
{"id": "238837", "url": "https://cs.wikipedia.org/wiki?curid=238837", "title": "Sekularizace", "text": "Sekularizace\n\nSekularizace (z lat. \"saeculum\", „tento věk, svět“ a \"saecularis\", „světský“) znamená zesvětštění či odnáboženštění, obecně potlačení vlivu náboženství a jeho institucí. Podle Maxe Webera a dalších je jedním z důsledků „odkouzlení světa“, modernizace a racionalizace společnosti. Znaky této tendence nalézáme již v antice, v pozdním středověku a zejména v období reformace, renesance a osvícenství.\n\nV historicko-právním významu znamená zabrání církevní půdy a majetku světskou mocí, v sociologickém smyslu může znamenat přebírání dříve církevních kompetencí (zdravotnictví, školství) nebo náboženských hodnot (lidská práva) státem.\n\nJohn Sommerville definoval šest různých významů sekularizace dle vědeckých oblastí, ve kterých byl tento pojem použit.\n\nV průběhu 19. století se postupně krystalizuje širší pojetí slova sekularizace, používaného nejprve metaforicky pro fenomén vyvazování jednotlivých sfér lidské činnosti, kulturních a organizačních forem z vazby na církev.\n\nLatinské \"saecularisatio\" vzniklé z přídavného jména \"saecularis\" („světský“) vycházejícího ze slova \"saec(u)lum\", doslova „věk, pokolení; svět“, znamenalo původně změnu, kdy osoba přecházela ze stavu mnišského do stavu světského duchovního. V pozdním středověku se obsah pojmu rozšířil, sekularizace znamenala také využití církevního zboží pro potřeby světské moci (válečné apod.). Za rozhodující zlom v oficiálním používání pojmu bývá považován vestfálský mír (1648), v jeho formulaci bylo slovo \"sekularizace\" použito pro stvrzení záborů církevních majetků ze strany protestantských knížat.\nOdtud se již kontinuálně rozvíjel význam, který má slovo sekularizace dodnes v právním jazyce, tedy proces a akt zrušení nějakého církevního majetku a/či jeho vyvlastnění.\n\nSlovo pochází z právní oblasti, kde může znamenat:\n\nSekularizace velikého majetku církve začala v pozdním středověku, a to buď násilnou revolucí, jako například v husitství, nebo prohlášením, že (místní) církev je ve světských záležitostech podřízena panovníkovi a její majetek tudíž patří jemu. Tak probíhala sekularizace v reformaci a spory o tento výklad Majestátu císaře Rudolfa II. (1609) byly jednou z příčin Stavovského povstání roku 1618. V Rakousku byla tato sekularizace dovršena za císaře Josefa II. koncem 18. století.\n\nPod dojmem občanských válek s náboženskými motivy, které zpustošily velkou část Evropy v 16. a 17. století, se v politické teorii začala prosazovat myšlenka, že náboženství a církve se musí z veřejného života stáhnout, že na veřejnosti musí platit náboženská tolerance a že panovníci a státy se musí vzdát náboženských funkcí a podpory církví. K tomu na evropském kontinentě došlo zčásti v revolucích (Francie, Španělsko, Itálie, Rusko aj.), zčásti pokojným vývojem. V některých zemích (Velká Británie, Švédsko) zůstala vazba na státní církev formálně zachována, ve skutečnosti se však sekularizace prosadila i tam.\n\n\nPo druhé světové válce ztratilo náboženství své centrální postavení v sociologické teorii. Důvodem byl předpoklad, že náboženství jako takové ztrácí význam ve společnosti a že už bylo dostatečně prozkoumáno klasickými sociologickými teoriemi, případně teorií strukturálního funkcionalismu Talcotta Parsonse (1902–1979). Hlavní myšlenku tehdejší sekularizační teze popisuje Peter L. Berger takto: „...modernizace nezbytně vede k úpadku náboženské víry, a to jak v rámci společnosti, tak i v myslích jednotlivců.“\n\nV USA se ovšem v 60. letech objevila řada nových církví, z nichž některé se po čase začaly poměrně výrazně politicky projevovat. Tím se panující paradigma ukázalo jako ne zcela vyhovující a začala se formovat jiná paradigmata. Peter L. Berger, sám zpočátku velký zastánce teorie sekularizace, v roce 1997 napsal: „... nelze pochybovat o tom, že v různých částech světa (zejména na Západě, odkud tento pohled vzešel) se něco jako sekularizace odehrávalo a odehrává, a že tento proces je úzce spojen s vývojem modernizace, popřípadě se změnami, k nimž díky vědě a technice v životě došlo.“\n\nModerní výzkum ukazuje, že sekularizace předchází ekonomickému růstu. Podobný názor měl již Max Weber.\n\nV současné době většina sociologů náboženství teorii sekularizace společnosti buď zcela odmítá, nebo přijímá jen některé její aspekty.\n\nPro sociologii je jedním z nejdůležitějších témat sekularizace pojem diferenciace. Ten označuje proces, během kterého se jednotlivé skupiny uvnitř společnosti stávají rozdílnými a více specializovanými. Tento proces probíhá zejména v souvislosti s modernizací, která je úzce spojena se ztrátou vlivu náboženství. Představitelé evropské sociologie (ovlivňované antropologií) se zajímali především o vývoj a změny ve společnostech a jejich přeměny ze společností primitivních na společnosti pokročilého typu. Ve Spojených státech byl kladen větší důraz na jednotlivé aspekty tohoto vývoje. Podle teorie Talcotta Parsonse je společnost pod tlakem neustále se zvyšující diferenciace, na kterou nahlíží jako na proces nahrazování „starých“ monolitických institucí více institucemi novými, více diferenciovanými.\n\nMíra sekularizace se v různých geografických oblastech liší. Evropa se proti ostatním částem světa vyznačuje vysokou mírou nenáboženskosti a pasivním přístupem náboženství. Odcírkevnění společnosti je patrné zejména v západní Evropě. Naopak mezi typicky neodcírkevněné oblasti s aktivním přístupem k náboženství patří například státy severní a jižní Ameriky (vyjma Kanady, která se přístupem k náboženství přibližuje západní Evropě), dále subsaharská Afrika, Filipíny či Jižní Korea.\n\nPodle Grace Davieové, britské socioložky zabývající se náboženstvím, je možné vyšší míru náboženskosti ve Spojených státech oproti Evropě přičítat zejména fungujícímu náboženskému trhu a odlišnému historickému vývoji. Americké církve fungují na principu soupeřících podniků, v nichž lidé zakládají své členství dobrovolně, na rozdíl od Evropy, kde církev byla v minulosti tradičně spjata se státem a je tedy vnímána spíše jako druh veřejné služby s členstvím obvykle založeným na povinnosti.\n\nPo první světové válce došlo k omezení vlivu katolické církve a šlechty. Roku 1919 byl zaveden fakultativní občanský sňatek (i přes návrh zákona se zrušení církevního sňatku nepodařilo prosadit). Avšak Tomáš Garrigue Masaryk považoval úroveň sekularizace za nedostatečnou.\n\nPo druhé světové válce klesl význam náboženství v celé západní Evropě. Instituce ztratily svůj vliv na život většiny obyvatel. V Československu a v zemích s komunistickými vládami obecně bylo náboženství úmyslně potlačováno, znehodnocováno. Mnoho kněží bylo popraveno nebo uvězněno, majetek církví propadl státu a zbylá činnost náboženských organizací byla pod velkou kontrolou státní moci. Tyto praktiky se velmi podepsaly na ústupu náboženství a ztrátě vlivu církevních institucí.\n\nSpecifická byla i situace po pádu komunistických režimů v roce 1989. Veřejnost měla velká očekávání, co se týče návratu náboženství jako součásti života. Církev však tato očekávání nedokázala dostatečně využít a spíše se soustředila na problémy s restitucí majetku a „vnitřní očistu“ svých struktur z dob komunistického režimu. Nakonec došlo mezi obyvateli k převaze pragmatismu a veřejný význam náboženství začal opět slábnout. Církevní restituce v Česku mají dokončit odluku státu od církve, kterou Masaryk roku 1918 požadoval.\n\nSoučasný hlavní význam je sociologický a znamená proces postupného mizení náboženství a jeho vlivu z veřejného prostoru – ať už ve smyslu ztráty politického vlivu nebo ve smyslu poklesu podílu věřících ve společnosti. Na základě zkušenosti evropského novověku vznikla už v 18. století osvícenská teorie o automatickém úpadku a mizení náboženství, která převládla v 19. a 20. století a prosadila se v komunismu, v extrémní podobě v Albánii, jež roku 1967 náboženství pod trestem zakázala.\n\nSekularizace v tomto smyslu však proběhla pouze v evropských a „křesťanských“ zemích. Na základě mimoevropských zkušeností i některých jevů v posledních desetiletích však mnozí sociologové o platnosti této teorie pochybují. Americký politolog Ronald Inglehart na základě celosvětového průzkumu hodnot poukázal také na to, že v sekularizovaných společnostech pravidelně dochází k úbytku porodů a tím k demografickému poklesu.\n\nPojem sekularizace se v dnešní době nejvíce používá v oblasti sociologie náboženství. Nejvíce diskutována je teorie neosekularismu (Mark Chaves), která k tradiční sekularizaci přidává myšlenku ztrácejícího vlivu náboženských autorit na problémy mimo náboženství (např. eutanazie, potrat). Neosekularisté tvrdí, že ke snižování vlivu dochází, i když se počet věřících nesnižuje.\nMezi další současná témata sekularizace patří její ovlivnění imigrací a vliv demografických sil. Průzkumy provedené v Londýně ukázaly, že v důsledku imigrace se počet věřících zvyšuje, přestože se počet rodilých věřících obyvatel snižuje. Podle dalších průzkumů demografické síly způsobují odklon jednotlivců od náboženství i v radikálních náboženských společnostech.\n\nDesekularizace je označení pro proces, při kterém je vliv náboženství ve společnosti opět posilován prostřednictvím náboženských hodnot, institucí či symbolů. Proces nemusí být dobrovolný podobně jako rekatolizace.\n\nPeter Berger, hlavní obhájce desekularizace, tvrdí: „\"Předpoklad, že žijeme v sekularizovaném světě, je chybný. Dnešní svět je tak zuřivě náboženský, jako býval vždy.“\"\n\nJako příklad uvádí Berger Spojené státy americké, kde éra modernizace nebyla doprovázena sekularizací, jak dokládají například stále hojně navštěvované bohoslužby v zemi.\n\n\n"}
{"id": "238844", "url": "https://cs.wikipedia.org/wiki?curid=238844", "title": "Shapirův efekt", "text": "Shapirův efekt\n\nShapirův efekt je zpoždění signálu, který prochází silným gravitačním polem. Jedná se o důsledek obecné teorie relativity a jeden ze čtyř klasických způsobů ověření této teorie ve Sluneční soustavě. Pokus, který měl efekt ověřit, navrhl astrofyzik Irwin I. Shapiro v roce 1964.\n\nPrvní ověření tohoto efektu bylo provedeno pomocí MIT Haystack radar antenna. Byla měřena doba odrazu radiových vln od Venuše, když dráha paprsků probíhala poblíž Slunce. Předpovězená doba zpoždění, přibližně 200 μs, byla skutečně naměřena.\n\nTest byl mnohokrát zopakován se zvyšující se přesností měření.\n\n"}
{"id": "238845", "url": "https://cs.wikipedia.org/wiki?curid=238845", "title": "Pirin", "text": "Pirin\n\nPirin je pohoří nacházející se v jihozápadním Bulharsku. Má velehorský ráz a jeho nejvyšším vrcholem je Vichren - 2 914 m. Hlavní hřeben pohoří je asi 40 km dlouhý a 25 km široký. Většina území je chráněná v Národním parku Pirin, který je od roku 1983 zapsán na seznamu světového přírodního dědictví UNESCO. Pirin je známý svou bohatou flórou a faunou. Velká část oblasti je zalesněná.\n\nJméno pohoří se odvozuje od pohanského boha bouře, Peruna, nejvyššího boha slovanské mytologie.\n\nPirin je druhé nejvyšší horské pásmo v Bulharsku hned po pohoří Rila (Musala, 2 925 m) a šesté nejvyšší v Evropě po Kavkazu, Alpách, Sieře Nevadě, Pyrenejích, sopce Etna, kdy je každé horstvo reprezentováno svou nejvyšší horou. Oblast Pirinu má rozlohu 2 585 km² a střední výšku 1 033 m. Pirin se táhne kolmo k Rile mezi hlubokými údolími řek Mesta a Struma. S Rilou hraničí na severu v sedle Predel (1 142 m), na jihu končí v Parilskem sedle (1 170 m). Vzdálenost mezi těmito sedly je 60 km ze SZ k JV a maximální šířka pohoří Pirin je 40 km z města Sandanski do obce Obidim. Dalšími sousedními pohořími jsou Vlahina, Maleshevo, Osogovska Planina a Ograzhden na západě, na východě to jsou potom Rodopy.\n\nGeologicky a geograficky Pirin je rozdělen do tří částí: severní, centrální a jižní.\n\nK nejvyšším horám pohoří Pirin patří :\n\nPirin se řadí z geologického hlediska k Thrácko-makedonskému masivu. Za hlavní stavební kameny lze považovat krystalické břidlice, žulu, vápenec, mramor (oblast Vichrenu) a dolomit. Třetihorní alpinské vrásnění pouze vyzdvihlo podložní kry se „omladilo“ tak horský reliéf. Vzhled tak jak ho známe dnes má pohoří díky působení geologických sil z čtvrtohorních zalednění. Vytvoření jezera, karů a hlubokých kotlin dala zapříčinu vodní eroze a tlaky ledovců.\n\nPodnebí Pirinu není nijak zvlášť vyhraněné. Míchají se tu vlivy kontinentálního klimatu a vlhkosti z Egejského moře. Počasí bývá poměrně nestálé co se srážek i teplot týče. I ve vrcholném létě se stává, že na vrcholech hor poklesá teplota pod nulu. Obecně lze říci, že v zimě jsou srážky celkem bohaté.\n\nŘeka Struma odvodňuje Pirin na jedné straně, na druhé jí v tom pomáhá řeka Mesta. Její přítoky vyhloubily jedinečná údolí, jimiž vedou cesty do vyšších partií hor. Na horních tocích řek se někdy vyskytují vodopády. Např. Benderický (\"11 m\") a Dejanický, které se nalézají v rezervaci Malka Džinderica.\nV Pirinu je celkem 176 jezer. Jezera se často vyskytují ve skupinách, ta vznikla po odlivu ledovců v pleistocénu ve velkých karech nazývaných cirky. Nejznámější z 34 cirků v Pirinu jsou Valjaviški cirkus s deseti jezery a Vasilaški cirkus, se soustavou dvanácti jezer. Největší plochu z pirinských jezer má Popovo (0,12 km²), současně je i nejhlubší (téměř 30 m). Pirinská jezera jsou vysoko položená - zhruba mezi 2 000 až 2 700 m. Gornopoležansko jezero v Pirinu leží ve výšce 2 715 m.\n\nNejznámější jezerní cirky v Pirinu :\n\nV nižších polohách se setkáme s minerálními prameny. Využívají se někdy lázeňsky - např. známé letovisko Sandanski.\n\nMalebnost Pirinu je dlouho známa a potvrdí ji každý kdo sem zavítá. Kromě reliéfu ji způsobuje i různé geologické složení a pestrá květena. Pirin patří v tomto směru ke skutečným klenotům evropské přírody.\nV údolí Strumy rostou olivovníky, ruje vlasaté nebo kdouloně. Místy tvoří velké porosty domácí šeřík obecný. Dominantním stromem je buk, ve vyšších polohách pak začínají jehličnany (smrk, několik druhů borovic). Některé exempláře vystupují až do výšky 2 200 m. Výše potkáme keřovitý jalovec nebo zakrslou borovici zasahující až do 2 400 m. Pravým pokladem místní flory jsou však subalpinské a alpinské louky. Rostou na nich lilie, na vlhkých místech vstavače. Opodál se najdeme zlaté zvonky orlíčků, vyrůstající keříky lýkovců. K pěkným rostlinám patří řebčíky. Vlhká místa jsou domovem prvosenek. Zde se jedná o několik endemitů. Dále zde nalezneme hořce, růžovou chrpu, tařice, kručinky\nNávštěvník zde může spatřit kamzíky (v Pirinu jich je asi 250 kusů), jelena, lišku, zajíce a mnoho druhů hlodavců. Setkání s medvědem hnědým patří k nejvzácnějším. I vlka asi sotva zahlédneme, přesto však ještě pár kusů je. V nižších polohách žije skrytě v norách slepec malý, hrablavý hlodavec se zakrnělýma očima. Velké dravce zastupují orlosup bradatý, sup hnědý, kteří sem přilétají z jižních pohoří. V pásmu lesů žijí tetřevi, datlové, brhlíci a řada dalších příslušníků ptačí říše. Plazy kromě běžných druhů zastupuje také zmije menší.\n\nVzhledem kvelkému přívalu turistů je většina území chráněná. Pirin je od roku 1976 národním parkem (Národní park Pirin, 275 km²), zařazeným do celosvětové sítě biosférických rezervací. Další dvě části tohoto parku jsou přísně chráněnými rezervacemi se zákazem vstupu. V první z nich, v rezervaci Malka Džinderica rostou až třistaleté borovice. Poblíž chaty Banderica roste také nejstarší strom v Bulharska, borovice Bajkušova mura, která je 1 300 let stará. Dosahuje výšky 22 m a obvod kmene činí 7 m. Rezervace Bajuvi dupki ve vápencové části Pirinu má plochu 14,5 km² a jsou zde chráněny vzácné druhy flory a fauny, ale i zajímavé krasové útvary.\n\nDíky výborné dostupnosti údolími pronikala civilizace do nižších poloh hor již od dávných dob. Obyvatelé v horách obvykle hledali útočiště před cizími nájezdníky. V Pirinu proto podobně jako v pohoří Rila nalezneme různá turecká opevnění, památníky bojů Bulharů proti osmanům. Ke významným místním památkám patří kláštery, nazývané \"monastýry\". Žijí zde národnostní menšiny Turků, Makedonců a Řeků.\n\nPirin patří k hodně navštěvovaným a dobře dostupným pohořím. Je protkán množstvím turistických stezek a sítí horských chat, ty avšak v hlavní sezóně nestačí náporu návštěvníků, který značně převyšuje turistickou kapacitu pohoří. Mimo horských chat bývají na hřebenech a v koncích údolí útulny či bivaky (zvané zde \"zaslony\"), v kterých se obvykle nocuje třeba i ve vlastním spacím pytli. Táboření je zde omezováno vzhledem k tomu, že se nacházíme v národním parku či rezervaci. Další možnosti ubytování jsou hotely a někde i monastýry. Běžné je ubytování v soukromých penzionech.\n\n\nÚdolím Strumy vede mezinárodní rychlíková trať Sofie - Soluň. Výstupními stanicemi v pohoří Pirin jsou Simitli a Sandanski. Pohoří je také dostupné úzkorozchodnou železnicí vyjíždějící ze stanice Septemvri.\nPirin není vhodný pro plánování hřebenových túr tak jako pohoří Rila. Stále oblíbenější jsou skialpinistické túry. Pirin je bezpečný a atraktivní v jarních měsících, kdy ve vyšších polohách leží dostatek sněhu. Nový lyžařský areál se rozkládá na Bezbogu. Má sjezdové tratě i lanovky, nechybí ani ubytovací možnosti. Pro horolezce jsou atraktivní především štíty v žulové části pohoří.\n\n\n"}
{"id": "238849", "url": "https://cs.wikipedia.org/wiki?curid=238849", "title": "Rodina Straussových", "text": "Rodina Straussových\n\nRodina Straussových byla rodina, jejíž tři zástupci měli velikou zásluhu na rozvoji vážné hudby. Konkrétně máme na mysli:\n\n\nJe nevyhnutelné hovořit o nejrůznějších Straussech jako o rodině nejen proto, že jejich působení bylo úzce spojeno, ale všichni psali stylem nemálo podobným jeden druhému. Malý věkový rozdíl mezi Johannem starším a mladším, čítající jednadvacet let, rovněž znamená, že byli otec a syn bližšími spolupracovníky, než by se dalo předpokládat. Dominantní postavou byl Johann mladší jehož kariéra brzy zastínila kariéru svého otce. Josef, ač byl poměrně stejně nadaný, byl méně průbojný a nedokázal sklidit takový úspěch.\n\nRodina jako celek ovládala společenských dnů Vídně od dob vlády Metternicha, slavného rakouského státníka napoleonské éry, až do první světové války a jejich hudba vyjadřuje ducha města té doby. Rodina Straussových, jež byla stejně populární jako další skladatelé, včetně Chopina, Wagnera, Brahmse a Schönberga, ale bez jakýchkoliv politických podtextů, představovala obraz, který rakouskouherská říše vyžadovala.\n"}
{"id": "238850", "url": "https://cs.wikipedia.org/wiki?curid=238850", "title": "Léčivý přípravek", "text": "Léčivý přípravek\n\nLéčivým přípravkem se rozumí „látka nebo kombinace látek, kterou lze použít u lidí nebo podat lidem nebo použít u u zvířat či podat zvířatům, a to za účelem obnovy, úpravy či ovlivnění jejich fyziologických funkcí prostřednictvím farmakologického, imunologického nebo metabolického účinku, za účelem stanovení lékařské diagnózy.“ Za léčivý přípravek se rovněž považuje „látka nebo kombinace látek prezentovaná s tím, že má léčebné nebo preventivní vlastnosti v případě onemocnění lidí nebo zvířat.“\n\nZa léčiva se nepovažují potraviny a krmiva, kosmetické přípravky, přípravky na ochranu rostlin, laboratorní diagnostika, dezinfekční a dezinsekční přípravky (pokud nejsou určeny k ošetření lidského nebo zvířecího organismu, ale např. k čištění předmětů apod.). Uvedené výrobky nesmějí být označeny léčebnou indikací.\n\nLéčivé přípravky se rozdělují na:\n\nVe většině zemí se smějí používat pouze hromadně vyráběné léčivé přípravky, které byly schváleny a zaregistrovány státní autoritou vykonávající dozor nad kvalitou a bezpečností léčiv. V Česku (ČR) je touto autoritou Státní ústav pro kontrolu léčiv (SÚKL) a Ústav pro státní kontrolu veterinárních biopreparátů a léčiv (ÚSKVBL). Ve výjimečných případech (např. mimořádný dovoz pro pacienta se vzácným onemocněním) může lékař předepsat i neregistrovaný přípravek.\n\nRegistrace je procedura, ke které musí výrobce doložit podrobnou dokumentaci vztahující se k přípravku (výroba, kontrola, klinické studie, indikace, dávkování, nežádoucí účinky, doba použitelnosti atd.). Na základě toho státní autorita vydá registrační rozhodnutí, v němž jsou přesně specifikovány podmínky použití v dané zemi.\n\nIndividuálně připravované léčivé přípravky v ČR registraci nepodléhají. Při jejich přípravě se však mohou používat pouze schválené suroviny.\n\nVýdej většiny léčivých přípravků je ve vyspělých zemích zpravidla omezen na lékařský předpis. Určitou skupinu přípravků, tzv. volně prodejné přípravky (zkr. OTC, angl. over-the-counter), však mohou pacienti zakoupit i bez předpisu. Léčivé přípravky, jejich výdej je vázán na lékařský předpis, může vydávat pouze farmaceut (lékárník), volně prodejné může vydat i farmaceutický asistent.\n\n„Léčivý přípravek se vydává \"pouze na lékařský předpis\", pokud:\n\nOd roku 2008 je nově zaveden status výdeje \"bez lékařského předpisu s omezením\". Znamená to, že lékárník (nikoliv farmaceutický asistent) vydá přípravek bez lékařského předpisu s tím, že pacienta náležitým způsobem poučí o používání a vede o tom dokumentaci. Zatím však nejsou stanoveny bližší podmínky.\n\nKromě toho existují v ČR v rámci kategorie volně prodejných přípravků i tzv. vyhrazená léčiva, která se při splnění určitých podmínek smějí prodávat i mimo lékárny. \n\nO statusu výdeje hromadně vyráběné léčivé přípravky v ČR rozhoduje SÚKL a ÚSKVBL v rámci registračního řízení.\n\nVýrobci léčivých přípravků se mohou zabývat vývojem nových účinných léčivých látek nebo vyrábět přípravky s již osvědčenými léčivy. Pokud výrobce financuje vývoj nového léčiva, přísluší mu patentová ochrana, která má zaručit návratnost vložených investic. Po uplynutí lhůty patentové ochrany pak může přípravky obsahující danou látku zaregistrovat a vyrábět kterýkoliv jiný výrobce. Tento proces obvykle sníží cenu a zvýší dostupnost daného léčiva. Léčivé přípravky se z tohoto hlediska rozdělují na:\n\nPřípravky obsahující stejné účinné látky se od sebe mohou lišit technologií výroby a použitými pomocnými látkami. Nemusí tedy být vždy plně ekvivalentní, u jednotlivých pacientů se například může lišit jejich snášenlivost.\n\nNázvy léčivých přípravků jsou obchodními značkami, pod kterými jsou tyto přípravky prodávány. Volba názvu je věcí výrobce. Často jsou voleny fantazijní názvy, které mohou souviset např. s onemocněním, které léčí apod. U generických přípravků bývá často součástí názvu mezinárodní nechráněný název účinné látky ve spojení s názvem výrobce.\n\nNázvy léčivých přípravků jsou vlastními jmény, proto se na rozdíl od názvů účinných a pomocných látek píši s velkým počátečním písmenem.\n\n\n"}
{"id": "238852", "url": "https://cs.wikipedia.org/wiki?curid=238852", "title": "Skandinávská obrana", "text": "Skandinávská obrana\n\nSkandinávská obrana 1.e4 d5 (kód podle \"Encyklopedie šachových zahájení\": B01) je šachové zahájení, patřící mezi polootevřené hry, které bylo dříve analyzováno dánskými a švédskými mistry.\n\nZahájení bylo dlouho považována za špatné a objevovalo se na turnajích zřídka.\n\nV roce 1995 v zápase o titul mistra světa PCA použil Anand Skandinávskou v partii s Kasparovem a tím ho překvapil a získal dobrou hru. Kasparov tehdy přiznal, že této obraně nevěnoval ve své přípravě dostatečnou pozornost. Od té doby se Skandinávská obrana začala objevovat častěji a dnes je považována za jedno z plnohodnotných zahájení v šachové teorii.\n\n2.exd5 nejlepší pokračování\n\n3.d4\n3...Jxd5\n4.Jf3\n4...g6\n5.c4\n5...Jb6 6.Jc3 Sg7\n\n3.Jc3\n3...Da5!\n4.d4\n4...Jf6 5.Jf3\n5...c6\n\n6.Sc4\n6... Sf5!\n7.Sd2\n7...e6 8.De2\n8...Sb4 9.0-0-0 Jbd7 bílý zde má menší prostorovou převahu, ale černý má pevnou pozici bez slabin\n\n"}
{"id": "238854", "url": "https://cs.wikipedia.org/wiki?curid=238854", "title": "Iaidó", "text": "Iaidó\n\nIaidó (: 居合道), (čti jako iaidó) je souhrnný název pro některé způsoby japonského šermu. V překladu se dá slovo \"Iaidó\" zhruba vyložit jako „cesta duševní rovnováhy a okamžité reakce“. Způsob použití meče je v iaidó založen na skutečnosti, že již tasení meče z pochvy je bojovou reakcí na okolnosti, kdekoliv se člověk nachází, tak je schopen bezprostředně a adekvátně reagovat na vzniklou situaci. Tasením meče se útok blokuje, odráží, či se rovnou eliminuje samotný protivník nebo popřípadě až dalším následným sekem.\n\nO významu předpony \"I Ai\" ve slově iaidó: \"Fráze Tsune Ni ITTE Kyu Ni Awasu\" znamená \"Vždy, co děláte, ať už spíte, jdete, běžíte nebo sedíte (Tsune Ni)\" a \"Ať jste kdekoliv (ITTE, Iru)\" musíte \"Být napojeni (Awasu) \" (být napojeni na dění kolem sebe, být jeho součástí). I pochází z ITTE a Ai z Awasu a je zkrácené vyjádření a způsob, jak si pamatovat tuto frázi. Dalšími významy awasu 合わす – spojit, sjednotit, stmelit, přizpůsobit, uvést do harmonie. Tím je zcela jasné, v jakém kontextu je zamýšlen význam awasu ve frázi \"Tsune Ni ITTE Kyu Ni Awasu\". Být spojen se svým okolím (v celek) / sjednotit své chování s okolím / být se svým okolím stmelen v jeden celek / přizpůsobit se svému okolí / být v harmonii se svým okolím.\n\nNěkteré prameny definují iaidó jako bojové umění reakce na protivníkův pohyb bezprostředním tasením meče a sekem, kdekoliv a kdykoliv.\n\nCvičení Iaidó vyžaduje klid ducha, extrémní soustředění a dovednost. Každý pohyb, jako pohyby rukou či nohou a těla, musí být dokonale koordinovány. Provedení technik je jenom jednou částí iaidó, druhou je posilování ducha a charakteru skrz cvičení technik meče, soustředění, způsob dýchání, ovládání těla, boků a tandenu, trpělivosti, udržení si pozornosti, klidu a rozvahy v situacích ohrožení života. Tréninkem a osvojováním iai principů se člověk učí přiměřeně reagovat na situace kolem sebe a tím udržovat rovnováhu ve svém okolí. To vše se pak při usilovném tréninku a vedení od učitelů prolíná do osobnosti cvičence a utváří tak jeho chování v životních situacích.\n\nCvičenci iaidó cvičí nejdříve techniky iai s dřevěným mečem \"bokutó\" s plastovou pochvou a posléze cvičí s mečem na iai \"iaitó\". Je obvyklé používat nejdříve tupou repliku meče \"mogitó\" a posléze pokročilejší cvičenci cvičí se skutečným ostrým mečem \"šinken\". Většina technik iai je cvičena jako boj proti imaginárnímu (pomyslnému) nepříteli \"kasóteki\". To umožňuje plné provedení techniky a zase na druhou stranu to vyžaduje velké nároky na představivost cvičence. Proto některé školy \"rjúha\" také kladou důraz na cvičení ve dvojicích, kde se simuluje reálný útok, či obrana. V některých rjúha se též používá k pochopení ovládání meče testování seku \"tamešigiri\".\n\nIaidó se cvičí především formou sestav \"kata\", tedy boje proti jednomu nebo více imaginárním soupeřům – jedná se tedy o simulaci boje. Kata jsou vodítkem, jak reagovat na různé situace, kdy mohl být v minulosti \"samuraj\" či voják napaden různým počtem útočníků, z různých stran a sám se mohl nacházet v různých pozicích (v sedu, v kleče, ve stoje), v noci – kdy neviděl, v místnosti s trámy, sloupy, nízkými stropy, před dveřmi, v úzkém prostoru atd.\nPředevším u \"korjú\" jsou techniky zařazené v jednotlivých kata výsledkem mnohých reálných zkušeností z bojových situací.\n\nSoučástí většiny kata iaidó jsou čtyři po sobě jdoucí prvky : vytažení meče (\"nuki\"), provedení seku (\"kiricuke\"), odstranění krve z čepele (\"čiburi\") a uložení meče zpět do pochvy (\"notó\"). Rozhodující akcí je samozřejmě tasení a sek (\"nukicuke\" a \"kiricuke\"), jenž musí být podrobně studovány, ať už ve vztahu k cíli, který mají zasáhnout, směru kterým jsou prováděny či síle, kterou můžeme vynaložit. Důležité při cvičení kata je důraz na načasování a přesnost technik a pohybů, stav maximální pozornosti či bdělosti \"zanšin\", neverbální schopnosti jako je například vyvinutí tlaku na protivníka \"seme\".\n\nCílem fyzického zvládnutí kata je naučit se lehkosti a přirozenosti v ovládání těla – pohybu těla ve vztahu s ovládáním meče. Opakované provádění \"kata\" ve výsledku vede volnosti pohybu a učení se navození klidového stavu v situacích ohrožení života. Zvládnutí provádění předepsané formy pohybů ve výsledku vede ke stavu, kdy pro tělo, které má správný pohyb zvládnutý a provádí jej uvolněně, není problém pohyb změnit či přizpůsobit okolnostem. Efektivní využívání energie těla a psychické ovládání podporuje budování schopnosti vypořádat se s více nepřáteli, nejen se spoléhat na sílu, ale také na techniku a přizpůsobení. Iaidó je používání těla a meče v souladu s cílem přemoci více po sobě jdoucích soupeřů bez \"suki\" (otevření k možnému/připuštění možného útoku od soupeře) a bez únavy. ”Tsune ni ITTE kyu ni awasu” – ”Buď napojen na dění kolem sebe kdekoliv a kdykoliv”, i po x hodinách intenzivního tréninku či boje – to je význam známé fráze. Někteří učitelé též zmiňují, že trénink by měl být složitý a všeobsahující, zato skutečný boj, by měl být co nejvíce jednoduchý.\n\nNa vyšších úrovních provádění iaidó, kdy fyzicky-technická stránka ovládání meče je již zvládnutá, se klade důraz na používání \"kiseme\" (stlačení energie soupeře) před útokem či reakcí, jehož cílem je odvrátit/stlačit úmysl nebo odhodlání k útoku protivníka či protivníků a tím nemuset použít zbraň. Tato schopnost způsobí v protivníkovi zjištění, že útok nemá smysl a je moudřejší zbraň nepoužít, jelikož se jeho akce obrátí v jeho neprospěch. Tuto schopnost popisuje fráze \"Saja no uči de kacu\", s překladem \"Vítězství v pochvě meče\". Skutečným významem je, že \"Člověk musí dospět k vítězství před tasením meče\".\n\nVrchol humanistické stránky iaidó popisuje pojem či filozofický princip \"kacudžinken\" (meč, který dává život). Ten nahrazuje princip meče, který život bere \"sacudžintó\". Meč se tak v rukou svého držitele stává ze zbraně určené k zabíjení k prostředku budujícího soulad a harmonii. Dle vyjádření senseje Kišimota (jeden z vrcholných představitelů ZNKR iaidó) jde v dnešním pojetí iaidó především o obránu svého prostoru, odkud může být protivník nebezpečný. Cílem je tedy odvrácení protivníkova úmyslu nás napadnout, v horším případě odvrácení již probíhajícího útoku tak, aby protivník tento prostor opustil, nebezpečí pominulo a zároveň, aby došlo k minimální újmě naší nebo protivníka, tak jak je nezbytně nutné k vyřešení situace. Ve cvičení \"kata\" bychom měli demonstrovat správnou techniku ovládání těla a meče v situaci boje, klidový mentální postoj, bojové odhodlání, ale né úmysl zabít protivníka.\n\nV knize \"Bugei Ryuha Daijiten\" od Watatani Kijoši and Jamada Tadaši, je přisuzováno zpopularizování iai stylu (cílem je zneškodnit soupeře jediným sekem meče a to ihned po (nebo i při) vytažení z pochvy) boje Hajašizakimu Džinsukemu Minamoto no Šigenobu někdy v šestnáctém století. Avšak, přibližně století před jeho narozením, nechal vzniknout Iizasa Ienao (zakladatel školy boje Tenšin Šóden Katori Šintó rjú) dynamickému umění boje mečem iaidžucu.\nIaidžucu tedy vzniklo jako na odnož kendžucu jako defenzivní způsob boje proti překvapivým útokům v 15. a 16. století v Japonsku. Jeho účelem bylo zabít protivníka jedním úderem meče ihned po vytasení. Za cílem vytvořit takový obranný systém technik, byly zkoumány situace a okolnosti překvapivých útoků, aby byl navržen způsob, jak efektivně využít meč proti mnoha formám útoku.\n\nHajašizaki Džinsuke, Iizasa Ienao měli mnoho žáků a následovníků v dalších generacích a na základě jejich zkušeností a jejich výuky vzniklo posléze mnoho různých či podobných stylů a způsobů boje s mečem na základě iai principů.\n\nVýraz \"iaidžucu\" začal převažovat přibližně v 17. století a aktuální pojem \"iaidó\" je důsledkem obecného trendu (zhumáněním \"gendai budó\") nahrazením přípony \"džucu\" za \"dó\" v japonských bojových uměních v důsledku zdůraznění jejich filozofických, výchovných či duchovních součástí. Cílem iaidžucu bylo rychle tasit meč a porazit nepřítele. Postupně se měnily cíle tohoto umění a metody zabíjení se změnily v metody seberozvoje, sebezdokonalování a v úsilí pomoci v tomto snažení co nejširší veřejnosti. Iaidžucu se tak pomalu měnilo v iaidó.\n\nVývojem do 20. století vzniklo v Japonsku mnoho škol a systémů boje s mečem, jinými zbraněmi i beze zbraní, které se nazývají \"korjú\" (staré školy). Mezi lety 1966 a 2000 japonští mistři iaidó, kteří byli představiteli různých starých škol vytvořili pod záštitou \"Celojaponské federace Kendó (ZNKR)\" zjednodušený systém výuky iaidó pojmenovaný jako \"ZNKR Seitei Iaidó Kata\". Jeho cílem je snazší přiblížení iaidó široké veřejnosti a jedná se pouze o jeho základy. Kdo chce poznat iaidó v jeho plné míře, měl by se věnovat studiu korjú iai.\n\nHistorickým vývojem vznikly pro iaidó nebo iaidžucu další příbuzné pojmy jako \"battó\", \"saja no uči\", iai, isó, iawasu, nuki ai, ritó, giken, battódžucu, saja no naka, bakken, iai battó, cume ai, nuki uči, iai nuki, za ai, tači ai.\n\nV České republice se cvičí většinou jako základ iaidó \"ZNKR Seitei Iaidó Kata\" a potom bývá zvykem se věnovat některému \"korjú\", najdou se ale i oddíly, kde se cvičenci věnují od začátku studiu \"korjú\".\n\nZde je výpis názvů některých \"korjú\" iaidó:\n\nZde je výpis názvů některých jiných škol iaidó, jenž ale nebývají považována za \"korjú\", jelikož vznikly ve 20. století:\n\n\nOdkazy na japonské organizace zaštiťující iaidó\n\nOdkazy na světové organizace zaštiťující iaidó\n\nOdkazy na evropské organizace zaštiťující iaidó\n\nOdkazy na organizace v České republice\n\n"}
{"id": "238855", "url": "https://cs.wikipedia.org/wiki?curid=238855", "title": "Ctěnice", "text": "Ctěnice\n\nCtěnice jsou osada, která od roku 1950 spadá do katastrálního území Vinoř, které je od roku 1974 součástí Prahy. V některých historických obdobích pod Ctěnice spadala i dnešní samostatná obec Přezletice, která však dnes, na rozdíl od Ctěnic, leží ve Středočeském kraji. Ctěnice dnes tvoří Zámecký areál Ctěnice, který je od roku 2012 spravován Muzeem hlavního města Prahy.\n\nV literatuře se uvádí nejstarší zmínka o vsi k roku 1235, kdy se připomíná Sulislav ze Ctimic. První zmínka o zdejší gotické tvrzi pochází z roku 1372, kdy ji koupil pražský měšťan Jan Zeiselmeister. Tvrz byla chráněna bažinatými loukami a příkopem vytesaným ve skále.\nV roce 1502 získal Ctěnice rod Hrzánů z Harasova a v roce 1550 původní tvrz přestavěl na renesanční zámek zřízením několika dalších traktů při hradební zdi s arkádami do nádvoří a úpravou vstupní věže. Dodnes se z této přestavby dochovaly i hospodářské budovy – hospodářský dvůr se sýpkou a pozdně barokní stodoly.\n\nNa zdejším sídle se majitelé často střídali. Žili zde mimo jiné Házmburkové či Valdštejnové. Velmi důležité bylo období působení Windischgrätzů, kteří panství drželi až do roku 1803. Ti nechali v 2. polovině 18. století přestavět renesanční zámek ve stylu klasicizujícího baroka do dnešní podoby.\n\nOd roku 1803 se majitelé často měnili. Až v roce 1849 získal Ctěnice velkopodnikatel Alexander Schöller. V rukou Schöllerů byl pak zámek až do druhé světové války. Jejich rodový majetek byl následně zestátněn a nedostatečnou údržbou značně chátral.\nPo 2. světové válce patřil zámecký areál Ctěnice Státnímu statku hl. m. Prahy.\n\nNyní můžete v Zámeckém areálu Ctěnice navštívit tyto expozice:\n\nK expozicím i výstavám se průběžně konají doprovodné akce, jako např. Masopust, dožínky, adventní a velikonoční tvůrčí dílny a řada dalších akcí z oblasti řemesel a tradiční lidové kultury.\n\n\n"}
{"id": "238861", "url": "https://cs.wikipedia.org/wiki?curid=238861", "title": "Hydraulika", "text": "Hydraulika\n\nHydraulika je technická disciplína zabývající se využitím mechanických vlastností tekutin pro technické účely. Teoretické základy poskytuje hydraulice mechanika tekutin. Hydraulika využívá jak znalostí z hydrostatiky, tak i z hydromechaniky. Hydraulika tedy studuje rovnováhu i pohyb tekutin, ale také vzájemné působení tekutin a tuhých těles.\n\nHydraulika umožňuje vytvoření hydraulického zařízení. Hydraulická zařízení se používají např. ve stavebnictví, v zemědělství, průmyslu i v dopravě (např. hydraulické brzdy vozidel). Dále pak u hydroměničů, hydraulických ruk atd. Hydraulika se dá využít prakticky ve všech oborech lidské činnosti.\n\nHydraulické přístroje umožňují přenos sil a tlaků, jež jsou ve srovnání například s pneumatikou asi desetinásobné.\n\n"}
{"id": "238872", "url": "https://cs.wikipedia.org/wiki?curid=238872", "title": "Hulk Hogan", "text": "Hulk Hogan\n\nTerrence Gene Bollea (* 11. srpna 1953, Augusta, Georgie, USA) známější pod pseudonymem Hulk Hogan, je americký herec a bývalý profesionální wrestler. Wrestlingu se aktivně věnoval v letech 1977 až 2000 a je považován za jednu z největších postav tohoto zábavního sportu.\n\nNarodil se 11. srpna 1953 v Augustě v Georgii, ale vyrůstal v Tampě na Floridě. Jako kluk byl Hogan nadhazovač v Little League baseball. Často byl terčem posměšků kvůli své váze, ve 12 letech vážil zhruba 88 kilogramů. Profesionální dění začal sledovat až v 16 letech. Na střední škole obdivoval Dusty Rhodes a začal pravidelně navštěvovat zápasy v Tampa Sportatorium.\n\nBollea navštěvoval University of South Florida (kterou však nedokončil). Trávil mnoho času v místní posilovně, kde potkal pro wrestlera Mika Grahama (syna legendárního wrestlera a prezidenta Národní Wrestlingové Aliance Eddieho Grahama). Jeho fyzická kondice zaujala také Jacka Briscoa a jeho bratra Geralda. Společně jej přesvědčili, aby zkusil wrestling. Jelikož byl fanoušek wrestlingu už od mala, souhlasil. V roce 1976 Mike Graham ho představil Hiro Matsudaovi, který byl obklopen těmi nejlepšími trenéry. Během první sezóny trénování se jej Matsuda sarkasticky zeptal, „Takže ty chceš být wrestler?“ a úmyslně, k získání většího respektu, mu zlomil nohu.\n\nBěhem roku jej Matsuda připravil k debutu, ve kterém mu Eddie Graham domluvil protivníka Briana Blaira a místo konání Fort Myers, Florida na 10. srpen 1977. Krátce poté si Terry oblékl masku a vzal na sebe roli Super Ničitele, v angličtině „The Super Destroyer“. Byla to postava hraná nejprve Donem Jardinem a později několika jinými wrestlery.\n\nO několik měsíců později se připojil k Louie Tillet v alabamské oblasti, kde vytvořil tým s Edem Lesliem (později znám pod pseudonymem Brutus Beefcake) jako Terry a Ed Boulder. Během této doby vystoupil v talk show Lou Ferrigna, hvězdy TV seriálu The Incredible Hulk. Moderátor v pořadu okomentoval Terryho, který váží 137 kg a měl 52cm biceps, jako „the Hulk“; a díky tomu Bollea začal vystupovat jako Terry „the Hulk“ Boulder; a občas také jako „Sterling Golden“.\n\nSvé zápasnické jméno Hulk, jakož i všechny jeho deriváty (Hulkamania, Hulk Hogan, Hulkster) smí používat na základě dohody s comicsovým vydavatelstvím MARVEL, které na ně vlastní autorská práva, protože vydává stejnojmenný comics.\n\nV červnu 1979 vyhrál svůj první wrestlingový titul v National Wrestling Alliance a v prosinci 1979 přešel k World Wrestling Federation, jehož ředitelem byl v té době Vince McMahon Sr. V této organizaci získal svůj jeden z nejcennějších titulů – World Heavyweight Championship.\n\nV letech 1980 až 1983 působil v New Japan pro Wrestling v Japonsku, kde mu fanoušci přezdívali Ichiban. Dále v letech 1983 až 1993 působil v WWE a v roce 2005 byl uveden do síně slávy. Po nějaké době odešel z WWE do důchodu. Potom ale přešel do Total Nonstop Action Wrestling, kde působí dodnes.\n\n\n\nZÍSKANÉ TITULY:\n\nIWGP Heavyweight Championship (original version) (1 krát)\n\nIWGP League Tournament 1983\n\nMSG Tag League Tournament (1982,1983)\n\nNWA Southeastern Heavyweight Championship (Northern Division) (1 krát)\n\nNWA Southeastern Heavyweight Championship (Southern Division) (2 krát)\n\nWCW World Heavyweight Championship (6 krát)\n\nWWE Tag Team Championship (1 krát)\n\nWWF/E (Undisputed) World Heavyweight Championship (6 krát)\n\nRoyal Rumble (1990,1991)\n\nWWE Hall of Fame 2005\nDalší aktivity\n\n\nSe svojí bývalou ženou Lindou má dvě děti, Brooke (1988) a Nicka (1990). S Lindou se rozvedl v roce 2009. Dva roky před tím se dostal do kauzy.\n\n"}
{"id": "238884", "url": "https://cs.wikipedia.org/wiki?curid=238884", "title": "Jiřín (Vyskytná nad Jihlavou)", "text": "Jiřín (Vyskytná nad Jihlavou)\n\nJiřín () je vesnice v okrese Jihlava, která je součástí obce Vyskytná nad Jihlavou, se kterou byl spojen v období socialismu.\n\nNázev se vyvíjel od varianty Girzymis (1359), Jiřín (1437), Girzin (1486), Giržina (1596), Gierschings (1654), Girsching (1787), Jirsching a Giřín (1843) až k podobám Jiřín a Irschings v roce 1854. České místní jméno Jiřín vzniklo přidáním přivlastňovací přípony -ín k osobnímu jménu Jíra (domácky Jiří), německé pojmenování je fonetické napodobení českého názvu s přidáním přípony -s.\n\nPrvní písemná zmínka o obci pochází z roku 1359.\n\n1. ledna 1992 se stal místní částí Vyskytné nad Jihlavou.\n\nDne 22. července 1911 vypukl požár ve stodole Marie Francové čp. 3 a v následujícím požáru vyhořela následující čísla popisná : 2, 29, 23, 31 a 1 a částečně 4 a 22.\n\nJiřín leží v okrese Jihlava v Kraji Vysočina. Nachází se 2 km jihozápadně od Hlávkova, 4 km severozápadně od Vyskytné nad Jihlavou, 2 km severně od Ježené a 4 km východně od Zbilid. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 585 metrů. Nejvyšší bod, Jiřín (636 m n. m.), stojí severozápadně od vsi. Jižně a východně od Jiřína protéká Jiřínský potok, západní hranici katastru tvoří Maršovský potok.\n\nPodle sčítání 1921 zde žilo v 36 domech 215 obyvatel, z nichž bylo 110 žen. 78 obyvatel se hlásilo k československé národnosti, 135 k německé. Žilo zde 214 římských katolíků a jeden evangelík.\n\nSídlí zde firma TZB Vysočina, s.r.o., která se zabývá energetickými úsporami, dále pak Elektric NOVA,spol. s r.o., chov skotu a ovcí, prodejna zemědělských strojů Toman a Zápotočný HOLZINDUSTRIE s.r.o. Jiřínem prochází silnice III. třídy č. 01949 k Ježené. Dopravní obslužnost zajišťuje dopravce ICOM transport. Autobusy jezdí ve směrech Jihlava, Hojkov, Nový Rychnov. Vede tudy žlutě značená turistická trasa z Větrného Jeníkova do Ježené.\n\nMístní děti dojíždějí do základní školy v Dušejově. Působí zde Sbor dobrovolných hasičů Jiřín. V Jiříně se koná festival jiřínské léto a jiřínská zima.\n\n"}
{"id": "238888", "url": "https://cs.wikipedia.org/wiki?curid=238888", "title": "PFK CSKA Moskva", "text": "PFK CSKA Moskva\n\nPFK CSKA Moskva (rusky: \"Профессиональный футбольный клуб ЦСКА Москва\", \"Professionalnyj futbolnyj klub CSKA Moskva\") je klub ruské Premier-Ligy, sídlící v hlavním městě Moskvě. Klub byl založen v roce 1911 původně jako OLLC Moskva (\"Obščestvo ljubitelej lyžnogo sporta Moskva\").\n\nOficiálně je CSKA profesionální klub a není tak součástí sportovního klubu CSKA, přesto ale ruské ministerstvo obrany vlastní část akcií tohoto klubu. V roce 2004 klub získal sponzorskou smlouvu s ropným gigantem Sibneft, který vlastní majitel Chelsea Roman Abramovič. Ten ale akcie neodkoupil, protože podle pravidel UEFA je možné ovládat a vlastnit pouze jeden klub. Od roku 2006 se sponzorem stala banka VTB. V roce 2009 začal sezónu bez sponzora.\n\nV roce 2005 vyhrál klub Pohár UEFA a povedlo se mu to jako prvnímu ruskému klubu. Stejně jako vyhrál treble (národní liga, národní pohár a mezinárodní pohár). V sezóně 2009/10 se klub probojoval do čtvrtfinále Ligy mistrů. V sezóně 2012/13 (už se hrálo novým systémem podzim–jaro) vyhrál klub svůj čtvrtý titul v samostatné ruské lize (jedenáctý, pokud se počítají i ligové triumfy ze sovětské éry). V sezoně 2013/14 ligový titul obhájil.\n\nSvé domácí zápasy hraje od roku 2016 na nově postaveném stadionu CSKA Moskva s kapacitou 30 000 diváků. Nový stadion leží přesně na místě, kde stával starý stadion Grigorije Fedotova, které muselo CSKA v roce 2000 opustit. V letech 2000 – 2009 hrával dočasně na slavném stadionu Lužniki pro 78 360 diváků. V roce 2010 se klub znovu přestěhoval, tentokráte mimo samotnou Moskvu do města Chimki, kde se až do roku 2016 dělil s městským rivalem Dynamem o stadion Arena Chimki pro 18 636 diváků.\n\nZdroj: \n\n\n\n\n\"Aktuální k datu: 10. května 2016\"\n\n\nZdroj: \n\nCSKA-2 Moskva, dříve znám také pod názvy CDKA-2 Moskva nebo Čajka-CSKA Moskva, byl rezervní tým moskevského CSKA. Největšího úspěchu dosáhl v sezóně 1992, kdy se v PFL (3. nejvyšší soutěž) umístil na 13. místě. Rezervní tým zanikl v roce 1994.\n\nZdroj: \n\nCSKA-d Moskva, později znám také pod názvem CSKA-2 Moskva, byl druhý rezervní tým moskevského CSKA. Největšího úspěchu dosáhl v sezóně 1993, kdy se v PFL (3. nejvyšší soutěž) umístil na 7. místě. Rezervní tým zanikl v roce 2000.\n\nZdroj: \n\n"}
{"id": "238889", "url": "https://cs.wikipedia.org/wiki?curid=238889", "title": "Crack (droga)", "text": "Crack (droga)\n\nCrack je slangový název pro volnou bázi kokainu. Je to tedy protějšek soli kokainu – hydrochloridu. Kokain jako bílý prášek, který se většinou šňupe, je vlastně látka transformovaná pomocí kyseliny chlorovodíkové (HCl) na svou sůl, protože ta se mnohem lépe rozpouští, tudíž se lépe vstřebává do krevního oběhu uživatele. Při kouření volné báze – cracku – se uvolňuje navíc jako vedlejší produkt látka, která ve formě soli nevzniká, a crack je proto nebezpečnější, návykovější a má jiné účinky než kokain. CHNO, který se řadí mezi tvrdé, stimulační a narkotické drogy.\n\nCrack je cenově dostupnější variantou kokainu. Jeho kouření je od počátku osmdesátých let 20. století masivně rozšířeno mezi černošskou populací v USA a v devadesátých letech též v západní Evropě.\n\nCrack vzniká tepelnou úpravou kokainu s alkalickým činidlem (nejčastěji se jedná o jedlou sodu, prášek do pečiva ale i vápno) spolu s éterem nebo méně často používaným čpavkem. Nejedná se tedy o novou látku, nýbrž o látku přeměněnou, tzv. \"volnou bázi\".\n\nCrack se na rozdíl od kokainu nešňupe, ale bývá kouřen, a to ve zvláštních skleněných trubičkách o vnitřním průřezu zhruba 6 mm či v cigaretách s příměsí marihuany a tabáku. Taktéž je možné inhalovat kouř, který vzniká spalováním cracku na pocínované fólii. Jednorázová dávka bývá 10–120 mg.\n\nAktivní působící složkou „cracku“ je kokain. Samotný „crack“, absorbovaný plícemi, působí na CNS podobně jako kokain. Mechanismus jeho působení na mozkovou tkáň není přesně znám: pravděpodobně blokuje absorpci noradrenalinu presynaptickými zakončeními neuronů. Užívání volné báze je nejrychlejší způsob, jak dostat do mozku značné množství kokainu. Kouř se absorbuje v plicích a dostává se do mozku během 4–6 sekund po inhalaci. Účinek cracku dosahuje vrcholu během prvních 30–60 minut po požití a v průběhu další hodiny mizí. Stav intenzivní euforie trvá 5–10 minut. Jinak jsou účinky blízké kokainu.\n\nHlavním a velice nebezpečným rysem cracku je vysoká návykovost. Ve velice krátké době, často po několika měsících vyvolává silnou psychickou závislost. Crack, stejně jako kokain, nemá potenciál způsobovat fyzickou závislost. Oběti cracku trpí v pokročilejším stádiu přeludy a halucinacemi a vážně se zhoršuje jejich fyzický stav. Hlavním problémem jeho užívání je vysoké nebezpečí předávkování, protože je těžké odhadnout množství aktivních látek v často „řezaném“ množství.\n"}
{"id": "238890", "url": "https://cs.wikipedia.org/wiki?curid=238890", "title": "Romy Schneider", "text": "Romy Schneider\n\nRomy Schneider, rozená Rosemarie Magdalena Albach-Retty (23. září 1938 Vídeň – 29. května 1982 Paříž), byla německo-francouzská herečka narozená ve Vídni, držitelka dvou Césarů za nejlepší ženský herecký výkon. Známou se stala hlavní rolí ve filmové trilogii \"Sissi\" o rakouské císařovně a uherské královně Alžbětě Bavorské.\n\nPocházela z herecké rodiny, její matka Magda Schneiderová i otec Wolf Albach-Retty byli herci. Na svět přišla ve Vídni. Protože tehdy bylo Rakousko po anšlusu součástí nacistické Velkoněmecké říše, získala automaticky německé státní občanství. Již o tři týdny později, v říjnu 1938, se však její rodina přestěhovala z Vídně do Schönau am Königssee, kde vyrůstala u svých prarodičů Marie a Franze Xaviera Schneiderových ve venkovské vile „Mariengrund“. V září roku 1949 se její rodiče rozvedli. V sedmi letech odešla do internátu v Goldensteinu poblíž Salzburgu, odkud odešla v roce 1953.\n\nJejí bratr se jmenoval Wolf Dieter (* 1941). Druhý muž její matky přišel do manželství s třemi dalšími dětmi. Když jí bylo patnáct let, její matka Magda se znovu provdala za Hanse Herberta Blatzheima. Ten se jí snažil nahradit otce, ale později byly jejich vztahy spíše nepřátelské. Její dcera jej nejdříve označovala jako „Daddy“, později jako „druhého muže mojí matky“.\n\nV roce 1959 bylo oznámeno její zasnoubení s francouzským hercem Alainem Delonem, začala s ním žít v Paříži. V roce 1963 došlo k jejich rozchodu a herečka se pokusila o demonstrativní sebevraždu.\n\nV létě roku 1966 se poprvé provdala – za německého herce a režiséra Harryho Meyena, v prosinci se jim narodil syn David. Koncem roku 1972 se toto manželství ocitlo v troskách, jejich rozvodové řízení bylo ale ukončeno až v roce 1975. Ale v prosinci téhož roku uzavřela nový sňatek se svým důvěrníkem, tajemníkem a řidičem Danielem Biasinim, byl o devět let mladší než ona. V létě roku 1977 se jim narodila dcera Sarah Magdalena, ta je velmi podobná své matce. Ale i toto manželství vydrželo pouze do roku 1981, v době své smrti žila s lékařem Laurentem Pétinem.\n\nHerečka byla silná kuřačka. V létě 1981 si přivodil smrtelný úraz její jediný, tehdy čtrnáctiletý, syn David. Při přelézání plotu se nabodl na jeden z ocelových sloupků a vykrvácel po přetětí stehenní tepny. Jeho smrt měla na herečku silný dopad. Dne 29. května 1982 byla ve věku 43 let nalezena mrtvá v pařížském bytě. Předpokládalo se, že si vzala smrtelnou dávku léků a alkoholu. Pitva uvedla jako příčinu smrti infarkt myokardu. Je pohřbena ve francouzské obci Boissy-sans-Avoir v hrobě pod jménem Rosemarie Albach. Krátce po její smrti nechal Alain Delon přemístit ostatky jejího syna Davida do stejné hrobky.\n\nPo maturitě v roce 1953 se poprvé objevila ve filmu \"Šeříky až bílé začnou kvést\", následoval film \"Ohňostroj\" a film \"Mládí královny Viktorie\" a snímek \"Hudba pro císaře\". Následovala trojice nejznámějších a neslavnějších filmů – letech 1956 a 1957 se objevila mimo jiné ve třech filmech o rakouské císařovně Alžbětě Bavorské (\"Sissi\"; \"Sissi, mladá císařovna\"; \"Sissi, císařovnina osudná léta\") po boku Karlaheinze Böhma. Při natáčení filmu \"Robinson nemá zemřít\" se zamilovala do Horsta Buchholze. Za svůj život se vypravila dvakrát do Hollywoodu, ale ani jednou nedosáhla výraznějšího úspěchu, protože hrála v několika nepovedených komediích. V roce 1957 se tak stalo na pozvání studia Walta Disneye.\n\nV roce 1958 se odstěhovala za svým partnerem hercem Alainem Delonem do Paříže a začala zde svoji druhou hereckou kariéru, tentokrát ve francouzské kinematografii. Zde posléze získala celkem dvě francouzské filmové ceny César (1976 a 1978). O tom, že její francouzská kariéra byla úspěšná, svědčí i fakt, že sami Francouzi ji považuji za francouzskou herečku. Vznikla také filmová Cena Romy Schneider – francouzské filmové ocenění udělované mladým talentovaným a nadějným herečkám.\n\nŠest let žila s hercem Alainem Delonem, se ním se setkala mnohokrát i před filmovou kamerou. Za svého velkého přítele a učitele označovala režiséra Luchina Viscontiho, s ním natočila filmy \"Boccaccio 70\", \"Ludvík II.\" (v tomto snímku z roku 1972 hrála opět roli císařovny Sissi) a který v Paříži režíroval divadelní kus \"Škoda, že je děvka\". Kromě tohoto představení hrála v \"Rackovi\", se kterým procestovala sedm zemí. Ve filmech \"Stará puška\" v roce 1975 a \"Žena u okna\" z roku 1976 se setkala s Philippem Noiretem, ve filmu \"Anděl na zemi\" s Jeanem-Paulem Belmondem a Michele Mercierovou, v několika filmech s Yvesem Montandem. S režisérem Orsonem Wellesem spolupracovala na filmu \"Proces\" s Anthonym Perkinsem a Jeanne Moreauovou v roce 1962.\n\nV roce 1964 se při natáčení filmu \"Co je nového, kočičko?\" setkala s Peterem Sellersem, Peterem O'Toolem, Woody Allenem a Ursulou Andressovou. Ve filmu \"Pokrevní příbuzní\" z roku 1979 se setkala také s Audrey Hepburnovou a Omarem Sharifem, ve filmu \"Přízrak lásky\" z roku 1980 s Marcellem Mastroiannim. Za roli ve filmu \"Důležité je milovat\" obdržela v roce 1974 Césara pro nejlepší herečku, za roli ve snímku \"Docela obyčejný příběh\" obdržela v roce 1979 cenu Davida di Donatella i Césara. Posledním jejím filmem byl snímek \"Poutnice ze Sans-Sousi\" natočený v říjnu 1981.\n\n\n"}
{"id": "238902", "url": "https://cs.wikipedia.org/wiki?curid=238902", "title": "Jakub Prachař", "text": "Jakub Prachař\n\nJakub Prachař (* 30. srpna 1983 Praha) je český herec, hudebník a moderátor. Je synem uměleckého páru, herečky Dany Batulkové a herce Davida Prachaře. Jeho dědečkem byl zasloužilý umělec Ilja Prachař. Byl také členem a spoluzakladatelem populární hudební kapely Nightwork.\n\nPo maturitě na gymnáziu začal studovat katedru alternativního a loutkového divadla na DAMU, kterou však z důvodu pracovní vytíženosti po druhém ročníku a dvou absolventských představení přerušil.\n\nMnohem víc než divadlo samotné ho oslovila muzika a postupem času se jeho jméno začalo spojovat převážně s hudební branží. Po příchodu do kapely Nightwork, v níž působí jako kytarista a doprovodný zpěvák, se mimo jiné začal věnovat i textařské a skladatelské činnosti.\nJiž jako třináctiletý kluk začal účinkovat v Divadle Komedie v inscenaci \"Maska\". Poté dostal nabídku od režiséra Jana Hřebejka zahrát si skauta v jedné ze tří povídek pro televizní cyklus \"Bakaláři\". Další filmovou zkušeností pro něj byla role rozmazleného továrnického synka Romana Gráfa ve snímku \"Milenci a vrazi\" v režii Viktora Polesného. Mediálně známějším se stal až po účinkování v televizních seriálech \"Ulice\", \"Bazén\" a \"Horákovi\". Spolu s Janou Paulovou účinkoval rovněž v materiálu ŘSD propagujícím výstavbu dálnice D8 přes České středohoří.\n\nV současné době působí společně se svým hereckým (i hudebním) kolegou Vojtěchem Dykem v holešovickém divadle La Fabrika v improvizační hře Kultovní představení, které apeluje na publikum, vyzývá ho ke spolupráci a umožňuje tak divákům zasahovat do děje. V muzikálu \"Dáma s kaméliemi\" hraje živě na kytaru.\n\nV roce 2010 se stal jedním z hlavních moderátorů nové soutěže \"Česko Slovensko má talent\" a společně s Martinem „Pyco“ Rauschem tuto talentovou show provázel i v následujících letech. Spolupráce na tomto projektu významně ovlivňovala jeho působení v kapele Nightwork, jejíž produktivita byla po dobu jeho účasti v projektu ČSMT striktně podřízena.\n\nDivadlo ABC Rokoko\n\nRoxy / NoD\n\nNárodní divadlo\n\nLa Fabrika\n\nA studio Rubín\n\n\n\nJakub Prachař je synem českého herce a dabéra Davida Prachaře a české herečky Dany Batulkové.\n\nDne 20. dubna 2013 se v Mariánských Lázních oženil s modelkou Agátou Hanychovou, která přijala příjmení Prachařová. Dne 13. září 2017 se mu narodila dcera Mia.\n\nPatřil mezi podporovatele hnutí ANO 2011, nicméně jeho jméno časem z webových stránek hnutí (konkrétně ze sekce \"Podporují nás\") zmizelo. Když se ho na to novináři v červnu 2019 ptali, odpověděl: \"„Zmizel jsem, ale to už je dlouho, přes rok určitě. Myslím, že důvody jsou zřejmé. Nechci je rozvádět.“\"\n\n\n"}
{"id": "238903", "url": "https://cs.wikipedia.org/wiki?curid=238903", "title": "Nimcovičova obrana", "text": "Nimcovičova obrana\n\nNimcovičova obrana 1.e4 Jc6 (\"spadající pod kód Encyklopedie šachových zahájení\": B00) je šachové zahájení, patřící mezi polootevřené hry. V roce 1907 v Oostende tak hrál poprvé Aaron Nimcovič proti Oldřichu Durasovi.\nČerný zde vyčkává s akcí v centru a v hlavní variantě vznikající po 2.Jf3 d6 se nejprve poklidně vyvíjí s tím, že protiúder v centru podnikne později.\nZahájení se vyskytuje vzácně. Může přejít po druhém 2.Jf3 e5 do otevřených her.\n\n\n\n"}
{"id": "238906", "url": "https://cs.wikipedia.org/wiki?curid=238906", "title": "Ján Kozák", "text": "Ján Kozák\n\nJán Kozák (* 22. dubna 1980, Košice) je bývalý slovenský fotbalový záložník a reprezentant. Účastník Mistrovství světa 2010 v Jihoafrické republice. Jedná se o syna bývalého československého reprezentanta z 80. let Jána Kozáka.\n\nPo skončení hráčské kariéry se dal na trenérskou dráhu, zároveň se začal věnovat footgolfu. Na mistrovství světa ve footgolfu v lednu 2016 v Argentině získal bronzovou medaili v kategorii jednotlivců.\n\nJán Kozák debutoval v roce 1997 v seniorském týmu Košic a o rok později hostoval v belgickém klubu KSC Lokeren. Před sezónou 2000/2001 přestoupil do Slavie Praha, kde během 2 sezón nastoupil ve 13 utkáních. Před sezónou 2002/2003 se mohl stát novou posilou dalšího pražského klubu Bohemians 1905, ale z přestupu sešlo.\n\nPo ročním hostování v 1. FC Košice přestoupil v roce 2003 do bratislavského klubu FC Artmedia Petržalka. V roce 2005 zde získal premiérový ligový titul. Byl rovněž součástí týmu vedeného trenérem Vladimírem Weissem, jenž se kvalifikoval do hlavní fáze Ligy mistrů. V ní Kozák zaznamenal 2 góly, v obou případech vyrovnávající branky na 2:2 proti portugalskému FC Porto a skotskému Glasgow Rangers . \n\nV roce 2008 o něj projevil zájem řecký klub PAOK Soluň a německý VfL Bochum, nicméně hráč zůstal v Bratislavě, kde v tomtéž roce vyhrál tzv. „double“ (vítězství v lize i poháru). V posledním ligovém zápase na stadionu Artmedie vstřelil Kozák vítězný gól na 2:1 v nastaveném čase proti Spartaku Trnava, z přímého kopu ze vzdálenosti cca 18 metrů trefil přesně k levé tyči. Artmedia se tímto zápasem loučila se starým stadionem a zároveň slavila zisk „double“.\n\nV Artmedii působil Ján Kozák až do roku 2009.\n\nBěhem svého působení v Artmedii byl poslán v jarní části sezóny 2005/2006 na hostování do anglického klubu West Bromwich Albion FC. V Barclays Premier League debutoval 4. února 2006 proti Blackburnu Rovers, když v 86. minutě střídal na hřišti Geoffa Horsfielda, zápas skončil vítězstvím domácího WBA 2:0. Celkem nastoupil v 6 utkáních (gól nevstřelil), poté se trenér WBA Bryan Robson rozhodl neprodloužit Kozákovo hostování v anglickém klubu.\n\nV lednu 2009 přestoupil z Artmedie do konkurenčního Slovanu Bratislava, stal se tak po Jurajovi Halenárovi, Branislavovi Obežrovi a Radkovi Dosoudilovi čtvrtým hráčem, jenž v průběhu sezóny přestoupil z Artmedie do Slovanu. I přes rivalitu bratislavských klubů svého přestupu nelitoval. V dresu Slovanu získal na jaře 2009 ligový titul.\nV jarní části sezóny 2009/2010 s ním však vedení Slovanu přestalo počítat.\n\nPočátkem roku 2010 opouští Slovan Bratislava a hledá si nové angažmá. 5. února 2010 podepsal dvouletou smlouvu s rumunským klubem FC Temešvár, kde se stal spoluhráčem Miloše Brezinského a Mariána Čišovského. S týmem trenéra Ovidia Sabaua se připravoval na jarní část rumunské ligy v Turecku.\n\nPo angažmá v řecké Larisse a uzbeckém PFK Bunjodkor (po nichž neměl určitou dobu nikde smlouvu) odešel hrát do rakouské regionální ligy do klubu DSG Union Perg. Debutoval 28. března 2014 v utkání s UFC Rohrbach/Berg (výhra 2:0).\n\nVe slovenské seniorské reprezentaci debutoval 30. listopadu 2004 na turnaji v Thajsku v utkání proti Maďarsku (výhra Slovenska 1:0). Kozák nastoupil v základní sestavě a hrál do 60. minuty.\nCelkem odehrál v letech 2004–2010 25 zápasů a vstřelil 2 góly (oba proti San Marinu během kvalifikace na Mistrovství světa 2010).\n\nJán Kozák nastoupil za Slovensko na Mistrovství světa v roce 2010 v Jihoafrické republice, kde se národní tým dostal do osmifinále, v němž podlehl pozdějšímu vicemistrovi Nizozemí. Kozák odehrál na šampionátu jediné utkání (plný počet minut), a sice druhý zápas Slovenska v základní skupině F proti Paraguayi (prohra 0:2).\n\nGóly Jána Kozáka za A-mužstvo Slovenska\nPo skončení hráčské kariéry se stal v srpnu 2015 trenérem rezervního týmu Slovanu Bratislava, kde vystřídal na pozici Tibora Jančulu (ten se posunul na místo asistenta).\n\n1. FC Košice\n\nFC Artmedia Petržalka\n\nŠK Slovan Bratislava\n\n\n"}
{"id": "238910", "url": "https://cs.wikipedia.org/wiki?curid=238910", "title": "Vincenc Lesný", "text": "Vincenc Lesný\n\nVincenc Lesný (3. dubna 1882, Komárovice – 9. dubna 1953, Praha) byl český indolog, překladatel a jedna z nejvýraznějších postav české orientalistiky 1. poloviny 20. století. Byl jedním z prvních členů Československá akademie věd. Překládal hlavně ze sanskrtu, páli, hindštiny a především bengálštiny.\n\nRodiče Baltazar Lesný (* 6. ledna 1850, Komárovice) a Viktorie (rozená Šuckerlová) měli dva syny, Vincence a Bedřicha. Otec Baltazar byl posledním lesním hraběcího rodu Pallavicini na jemnickém panství. Mladší Bedřich spáchal za záhadných okolností sebevraždu puškou svého otce v lese. Starší syn Vincenc se narodil v Komárovicích u Moravských Budějovic 3. dubna 1882. Baltazar Lesný měl tři dcery, Marinu, Lojzičku a Pepičku.\n\nMezi lety 1888 a 1893 navštěvoval obecné školy v Jemnici a Domamili, mezi lety 1895 a 1901 navštěvoval gymnázium v Jindřichově Hradci. Měl se stát na přání matky farářem. Místo semináře si po maturitě vybral vojenskou námořní akademii v Pule (tu navštěvoval mezi lety 1901 a 1903). Během studentských let si přivydělával jako prefekt ve Strakově akademii, kde sídlilo internátní gymnázium pro českou šlechtu. Studoval na Karlově univerzitě klasickou filologii, sanskrt a staroindickou kulturu (mezi lety 1903–1907). Jeho učitelem byl mimo jiné i Josef Zubatý. Navštěvoval také přednášky v Oxfordu a Bonnu (novoindické jazyky a indologie, mezi lety 1909 a 1910). Když dokončil studia, začal se věnovat dráze učitele. Nejprve na střední škole (gymnázium na Křemencově ulici v Praze), poté na vysoké. Hodnosti docenta dosáhl v roce 1917. V letech 1912 a 1922 byl řádným profesorem na gymnáziu v Křemencově ulici. Od roku 1922 do roku 1923 působil v Indii a následně opět působil do roku 1924 na gymnáziu v Křemencově ulici. Následně působil na vysokých školách.\n\nV roce 1924 se stal prvním mimořádným profesorem indologie na Karlově univerzitě, o 6 let později byl jmenován profesorem řádným. V roce 1937 se na dva roky ujal vedení tamější filozofické fakulty. Od roku 1945 byl ředitelem Orientálního ústavu v Praze. Založil Indické sdružení a stal se jeho prvním předsedou. Spoluzaložil časopis \"Nový Orient\", který vychází dodnes, a v roce 1952 se stal jedním z prvních členů Československé akademie věd. Zemřel 9. dubna 1953 v Praze.\n\nJeho manželkou byla česká překladatelka ze skandinávských jazyků a z angličtiny Milada Krausová-Lesná (1889–1961). S Miladou Krausovou se seznámil na prázdninách v Jindřichově Hradci, kam jezdil její otec profesor Kraus za svým přítelem advokátem Ledererem a Vincenc Lesný za svými bývalými spolužáky. Vzali se v červenci 1910. Dne 8. listopadu 1914 se rodičům narodil syn Ivan (prof. MUDr. Ivan Lesný, DrSc.)\n\nRoku 1938 obdržel čestné občanství Moravských Budějovic a v roce 1970 mu na rodném domě byla odhalena pamětní deska. V rodném domě je umístěna pamětní síň.\n\nVincenc Lesný napsal mnoho prací. Jedná se zejména o odborné studie i krátká pojednání o tématech týkajících se Indie. Jedna z prvních větších Lesného prací byla kniha \"Buddhismus: Buddha a buddhismus pálijského kánonu\" z roku 1921. V této knize přináší široký, objektivizující pohled na buddhismus. V knize \"Duch Indie\" se zabývá dějinami Indie a náboženstvím Indie v dějinném kontextu.\n\nLesný rovněž hodně překládal. V tomto směru jsou významné jeho překlady indického spisovatele Rabíndranátha Thákura, s nímž se osobně znal a přátelil, a na jehož pozvání opakovaně přednášel v Šántiniketanu v dnešním Západním Bengálsku. Lesného překlady Thákurových děl byly prvními v Evropě, které byly přeloženy přímo z bengálštiny. Zabýval se též vlivem indické filosofie na dílo vybraných českých spisovatelů, s Otokarem Březinou si i dopisoval.\n\n\n"}
{"id": "238911", "url": "https://cs.wikipedia.org/wiki?curid=238911", "title": "The Incredible Jazz Guitar of Wes Montgomery", "text": "The Incredible Jazz Guitar of Wes Montgomery\n\nThe Incredible Jazz Guitar of Wes Montgomery je album amerického jazzového kytaristy Wese Montgomeryho. Mnohými kritiky a fanoušky je považována za vrchol jeho studiové práce.\n\n"}
{"id": "238912", "url": "https://cs.wikipedia.org/wiki?curid=238912", "title": "Bowenie", "text": "Bowenie\n\nBowenie (\"Bowenia\"), je rod rostlin z čeledi stangeriovitých a třídy cykasy. Rod zahrnuje dva živé a dva fosilní cykasy z Austrálie. Stromek s podzemním kmenem dosahuje až 1,5m výšky, přičemž listy rostou přímo ze země. Listy jsou na rozdíl od naprosté většiny ostatních cykasů větvené.\n\nListy byly v minulosti používány do květinové výzdoby, poté co byly bowenie zařazeny mezi chráněné se již takto nevyužívají. Jejich růst je tak pomalý, že se nehodí k masové výrobě na prodej, na rozdíl například od cykasu japonského.\n\nBowenie byly poprvé popsány v roce 1863 Josephem Daltonem Hookerem, který jim přidělil jméno tehdejšího guvernéra Queenslandu sir George Fergusona Bowena. České druhové názvy \"obdivuhodná\" a \"pilovitá\" odpovídají názvům latinským a jsou využívány mj. pro rostliny v botanické zahradě v Liberci.\n\nOba dva živé druhy rostou v australském Queenslandu, v horkém vlhku tropického dešťového pralesa na stinných svazích a poblíž řek v nížinách. I proto tyto rostliny nesnášejí chlad. Vzhledem k lesnímu původu se doporučuje je pěstovat v polostínu.\n\nFosilní druh \"Bowenia eocenica\" je znám z uhelných dolů v australském státě Victoria, a \"Bowenia papillosa\" z uhlí v Novém Jižním Walesu. Obě zkameněliny listů pocházejí z Eocénu.\n\n\nBowenie jsou opylovány nosatci rodu \"Miltotranes\".\n\n\n\n \n"}
{"id": "238918", "url": "https://cs.wikipedia.org/wiki?curid=238918", "title": "SMO", "text": "SMO\n\nSMO nebo Smo či smo může mít více významů:\n"}
{"id": "238919", "url": "https://cs.wikipedia.org/wiki?curid=238919", "title": "Základní škola a Mateřská škola při zdravotnických zařízeních kraje Vysočina", "text": "Základní škola a Mateřská škola při zdravotnických zařízeních kraje Vysočina\n\nZákladní škola a Mateřská škola při zdravotnických zařízeních kraje Vysočina je příspěvková organizace kraje Vysočina vykonávající činnost základní školy, mateřské školy a školní družiny při zdravotnických zařízeních kraje Vysočina.\n\nV Základní škole a Mateřské škole při zdravotnických zařízeních kraje Vysočina se mohou vzdělávat žáci se zdravotním oslabením nebo žáci dlouhodobě nemocní umístění v daném zdravotnickém zařízení, pokud to jejich zdravotní stav umožňuje; podle svých možností tato škola může poskytovat individuální konzultace ve všeobecně vzdělávacích předmětech i žákům středních škol umístěným v daném zdravotnickém zařízení. Škola má za cíl odstraňovat obavy dětí z následků zameškání.\n\nZákladní škola a Mateřská škola při zdravotnických zařízeních kraje Vysočina poskytuje vzdělání těm žákům, u nichž to doporučil ošetřující lékař a rodiče s tímto vzděláváním souhlasili.\nŘeditelka školy též s ošetřujícím lékařem domlouvá rozsah a organizaci výuky samé.\n\nVzhledem k tomu, že přednost má léčebný režim, vyučování je z povahy věci individuální povahy a omezeného rozsahu. Vyučuje se zejména českému jazyku a matematice.\n\nTřebíčské pracoviště školy navazuje na tradici základní školy při Okresním ústavu národního zdraví v Třebíči.\nByla založena v letech 1959/1960 ředitelkou N. Nováčkovou.\nŠkola byla nejprve umístěna na dětském oddělení nemocnice s tím, že výuka probíhala i na ostatních odděleních nemocnice.\nPodle údajů z počátku 80. let 20. století využilo každoročně služeb této školy na 300 žáků základní a 350 žáků mateřské školy.\n\nŠkola nabyla celokrajskou působnost 1. ledna 2006, kdy pod ni byla soustředěna takřka veškerá činnost krajských škol při zdravotnických zařízeních (vyjma činnost vykonávanou Základní školou při dětské psychiatrické léčebně Velká Bíteš); proto má pracoviště v několika městech kraje. Ve školním roce 2005/2006 organizace vykonávala činnost základní školy při psychiatrické léčebně Havlíčkův Brod, při nemocnici Jihlava (do 30. června 2006), při nemocnici Pelhřimov (do 31. prosince 2005), při nemocnici Třebíč a při nemocnici Nové Město na Moravě (do 30. června 2006). Od 1. července 2006 vykonává organizace činnost základní školy jen v Třebíči v Demlově ulici a v Havlíčkově Brodě v Rozkošské ulici. Do 30. srpna 2007 sídlilo ředitelství školy v Havlíčkově Brodě.\n\nČinnost mateřské školy a školní družiny organizace vykonává při všech zdravotnických zařízeních: v Havlíčkově Brodě (Husova ulice), v Novém Městě na Moravě (Žďárská ulice), v Třebíči (Purkyňovo náměstí), v Jihlavě (Vrchlického ulice), v Pelhřimově (Slovanského bratrství) a v Havlíčkově Brodě (Rozkošská ulice).\n\nČinnost mateřské školy a školní družiny má za hlavní cíl maximálně usnadnit dětem pobyt v zdravotnickém zařízení, zažehnávat příznaky hospitalismu, odloučení od rodiny.\n\n"}
{"id": "238920", "url": "https://cs.wikipedia.org/wiki?curid=238920", "title": "Šivta", "text": "Šivta\n\nŠivta (hebr. שבטה) bylo město v Negevské poušti založené Nabatejci na konci 1. století př. n. l. Zaniklo v 8. století. Po vzniku Státu Izrael zde začal archeologický průzkum, který trvá doposud. Roku 2005 byla Šivta spolu s dalšími pouštními městy zapsána na seznam světového dědictví UNESCO jako součást Kadidlové stezky.\n\nŠivta byla ve svém počátku malou zemědělskou vesnicí, jejímž údělem bylo shromažďovat dešťovou vodu. Podílela se také na řízení vesnic, které nabatejci založili v Negevských výšinách. Šivta vznikla zřejmě na konci 1. století př. n. l. či na počátku 1. století n. l. a nabatejským sídlištěm byla, dokud roku 106 nepadla do rukou Římanů.\n\nV byzantském období žilo v Šivtě křesťanské společenství. Dokladem toho jsou archeologické vykopávky, které odkryly zbytky tří kostelů datované do 7. století. V tomto období dosáhla Šivta svého vrcholu. Počet obyvatel činil asi 2 000.\n\nBěhem arabské expanze však bylo město dobyto. Arabové po sobě zanechali pevnost, která se dochovala až dodnes. Šivta byla opuštěna zřejmě v 8. století, v době vlády Abbásovců.\n\n\n"}
{"id": "238927", "url": "https://cs.wikipedia.org/wiki?curid=238927", "title": "Dión", "text": "Dión\n\nDión (\"Dioon\"), je rod cykasu z čeledi zamiovité. Dle analýz DNA patří dióny k nejprimitivnějším americkým cykasům a zvažuje se jejich vyčlenění ze zamiovitých do nové čeledi. Rod zahrnuje celkem 13 popsaných druhů. Další druhy nebyly zatím uznány. Dióny pocházejí z Mexika, Hondurasu a Nikaraguy. Jsou rozšířeny v tropických lesích, borovicovo-dubových hájích na suchých svazích, v kaňonech a pobřežních dunách.\n\nJméno \"Dioon\" je odvozeno z řečtiny ze slov označujících „dvě vejce“. Každá „šupina“ na šišce diónu (tedy pozměněný list), totiž nese dvě semena. Ryze český název prozatím neexistuje a počeštěný latinský název „dión“ je využíván například Botanickou zahradou Přírodovědecké fakulty Univerzity Karlovy v Praze pro tamní dión jedlý.\n\nDióny mají nadzemní kmen, který dorůstá výšky od 1 m (\"Dioon tomaselii\") po 16 m u druhu dión pichlavý (\"Dioon spinulosum\"). Vedle druhu \"Lepidozamia hopei\" se tak řadí k největším cykasům vůbec. Kmeny jsou obvykle přímé a jen zřídkakdy větvené, oválné (zřídkakdy vejčité).\n\nNové listy vyrůstají vždy najednou ve vrhu listů, nikdy ne postupně. Jsou zelené nebo světle zelené, chlupaté nebo lesklé. Suché zbytky listů a řapíků buď zcela opadávají, nebo zůstávají na kmeni. Lístky na řapíku jsou v průřezu ploché nebo uspořádané do „V“. Řapíky jsou vždy bez ostnů.\n\nSamčích šištic je obvykle jedna až několik, samičí maximálně dvě. Druh \"Dioon spinulosum\" má jedny z největších samičích šištic vůbec - až 80 cm dlouhé a 30 cm široké.\n\nRod je rozdělen do dvou skupin s rozdílnou morfologií. První zahrnuje \"Dioon mejiae\", \"Dioon rzedowskii\" a \"Dioon spinulosum\", charakterizované velkými listy, mohutnými kmeny a robustnými šiškami, zatímco druhá skupina obsahující \"Dioon califanoi\", \"Dioon caputoi\", \"Dioon edule\", \"Dioon holmgrenii\", \"Dioon merolae\", \"Dioon purpusii\", \"Dioon sonorense\" a \"Dioon tomasellii\" jsou rostliny méně robustní, s kratšími kmeny, listy a šiškami.\n\n\n"}
{"id": "238930", "url": "https://cs.wikipedia.org/wiki?curid=238930", "title": "Překmit (elektronika)", "text": "Překmit (elektronika)\n\nV elektronice má překmit jeden z následujících významů:\n\n"}
{"id": "238932", "url": "https://cs.wikipedia.org/wiki?curid=238932", "title": "Překmit (teorie řízení)", "text": "Překmit (teorie řízení)\n\nV teorii řízení je procentuální překmit maximální hodnota minus kroková hodnota vydělená krokovou hodnotou. V případě jednotkového kroku je překmit jenom maximální hodnota kroku odpovědi minus jedna. Pro systém druhého řádu, krokový vstup, přibližný procentuální překmit je záporný přirozený logaritmus z tlumicího poměru. Lepší aproximace je\n\nprocentuální překmit = -0,044 - 0,33757 * ln(tlumicí poměr)\n\n"}
{"id": "238933", "url": "https://cs.wikipedia.org/wiki?curid=238933", "title": "Krypta", "text": "Krypta\n\nKrypta (přes lat. \"crypta\" z řec. \"krypté\", skrytá – rozuměj kaple) je obvykle podzemní klenutá kaple pod kostelem, kde byli pohřbeni světci, panovníci a významné církevní osoby.\n\nKrypta je klenutý a věřícím přístupný prostor pod kostelem nebo katedrálou, kde byl hrob světce, jemuž byl kostel zasvěcen. Později se v kryptách pohřbívali i biskupové nebo panovníci. Nejstarší zachované krypty pocházejí ze 6. století (pod bazilikou sv. Petra v Římě, v severní Africe, ve Španělsku), v románské době měl kryptu každý větší kostel, nejčastěji pod kněžištěm (presbytářem). Někdy bylo kněžiště vyvýšené a krypta tak mohla být poměrně vysoká, s několika řadami sloupů (tzv. halová krypta). V gotické době krypty mizí a objevují se opět v jiné podobě v baroku a později, a to jako běžně nepřístupné hrobky.\n\nNa obrázku vpravo je nejstarší část vizigotské krypty z 2. poloviny 7. století v katedrále v Palencii v severozápadním Španělsku, kde je pohřben místní patron, mučedník sv. Antolín (neboli sv. Antonín z Pamiers). Při přestavbách v 11. a 12. století byla krypta rozšířena, takže vznikl podzemní kostel, část s hrobem světce ale byla zachována.\nNa druhém obrázku je klasická románská halová krypta pod katedrálou v Bayeux v severní Francii (Normandie), vystavěná za Viléma Dobyvatele a posvěcená roku 1077.\nTaké v Česku je zachována řada románských krypt, jedna z nejstarších (polovina 11. století) se nachází pod klášterním kostelem v Břevnově, krypta pod vyvýšeným kněžištěm u baziliky sv. Jiří na Pražském hradě nebo ve Staré Boleslavi, v Doksanech, v Louce u Znojma; z raně gotické doby je to např. krypta v Kouřimi. Barokních krypt a hrobek je velmi mnoho.\n\n\n"}
{"id": "238938", "url": "https://cs.wikipedia.org/wiki?curid=238938", "title": "Capanna Regina Margherita", "text": "Capanna Regina Margherita\n\nCapanna Margherita je horská chata nacházející se na vrcholu hory Signalkuppe (4554 m) ve Walliských Alpách v Itálii. Její současná kapacita je 80 lůžek v 15 pokojích. A 20 míst ve společné noclehárně. V chatě je instalována laboratoř na zkoumání vlivu výšky na člověka (rentgen, centrifuga, echokardiograf, lednice apod.). Napájení tohoto aparátu obstarává generátor. \n\nChata je 20,5 m dlouhá, 8 metrů široká a 7 metrů vysoká. Dřevěná konstrukce je k vrcholu hory ukotvena 18 ocelovými lany o průměru 12 mm. Celkově bylo na novodobou rekonstrukci chaty potřeba 12 000 hodin práce a 60 letových hodin vrtulníku.\n\nPrvní verze chaty byla dokončena 18. srpna 1893 a stála tehdy 17 904 lir. Tehdy se jednalo o malý domek. Již v té době byla ve vlastnictví CAI (\"Club Alpino Italiano\"). Její stavbu umožnila zafinancováním italská královna Margherita. Ona sama dokonce vystoupila při slavnostním otevření na vrchol Signalkuppe (\"Punta Gnifetti\"). Chata poskytla nocleh takovým osobnostem jako např. papeži Piu XI., americkému prezidentu Johnu F. Kennedymu a italské hlavě státu Sandru Pertinimu. Během doby však chata potřebovala zvětšit, protože nestačila náporu návštěvníků toužících zkusit nocovat ve výšce nad 4 500 m. Dnešní podoba chaty je z roku 1980.\n\n"}
{"id": "238949", "url": "https://cs.wikipedia.org/wiki?curid=238949", "title": "Děti Ameriky", "text": "Děti Ameriky\n\nDěti Ameriky (Kids in America) je film z roku 2005 režírován Joshem Stolbergem.\n\nGregory Smith – Holden Donovan\nStephanie Sherrin – Charlotte Pratt\nChris Morris – Chuck McGinn\nCaitlin Wachs – Katie Carmichael\nNicole Camille Richie – Kelly Stepford\nSamantha Mathis – Jennifer Rose\nJulie Bowen – Principal Weller\nMalik Yoba – Will Drucker\nAlex Anfanger– Lawrence Reitzer\n\nPříběh je založen na skutečných událostech. Děti ameriky je teenagerská komedie o odlišných skupinách žáků střední školy, kteří se spojili dohromady a protestují proti ředitelčinu porušení jejich svobodného projevu.\n\nHolden Donovan je otrávený ředitelkou Wellerovou, která chce, aby studenti přestali uplatňovat svá práva na svobodné vyjádření. Vyloučila dívku za rozdávání kondomů a zastávání chráněného sexu na národním dni chráněného sexu a dočasně přerušila výuku dvou chlapců, kteří se líbali na chodbě.\n"}
{"id": "238957", "url": "https://cs.wikipedia.org/wiki?curid=238957", "title": "Ctěnice (zámek)", "text": "Ctěnice (zámek)\n\nZámecký areál Ctěnice leží v osadě Ctěnice, která od roku 1950 spadá do katastrálního území Vinoř a od roku 1974 je součástí Prahy 9. Je chráněn jako kulturní památka České republiky.\n\nV literatuře se uvádí nejstarší zmínka o vsi k roku 1235, kdy se připomíná Sulislav ze Ctimic. První zmínka o zdejší gotické tvrzi pochází z roku 1372, kdy ji koupil pražský měšťan Jan Zeiselmeister. Tvrz byla chráněna bažinatými loukami a příkopem vytesaným ve skále.\nOd roku 1502 patřily Ctěnice Václavu Hrzánovi z Harasova, v držení tohoto rodu pak byly až do roku 1572. Nejdříve statek roku 1520 zdědil jeho syn Adam a v roce 1544 pak Adamův syn Mikuláš – druhý syn Václav obdržel blízký Jenštejn. Mikuláš dal zřejmě kolem roku 1550 přestavět starou tvrz na renesanční zámek zřízením dalších traktů při hradební zdi s arkádami do nádvoří, a úpravou vstupní věže. Z této přestavby se dodnes dochovaly hospodářské budovy – hospodářský dvůr se sýpkou a pozdně barokní stodoly. Když pak před rokem 1565 Mikuláš Hrzán z Harasova zemřel, stal se poručníkem jeho nezletilých sirotků již zmíněný bratr Václav, který sirotčí majetek spravoval zřejmě velmi nedbale. Po dosažení zletilosti musel Adamův syn Adam ves se zámkem nabídnout k prodeji. Před rokem 1572 koupil Ctěnice Petr Myška ze Žlunic.\n\nNa zdejším sídle se pak majitelé často střídali. Žili zde mimo jiné Hazmburkové či Valdštejnové. Velmi důležité bylo období působení Windischgrätzů, kteří panství drželi až do roku 1803. Ti nechali ve 30. letech 18. století přestavět renesanční zámek ve stylu klasicizujícího baroka, který se dochoval dodnes. Autorem přestavby byl pražský architekt Václav Špaček. Vstupní věž byla snížena o oktogonální část a zakončena tříbokým štítem s cibulovou střechou a lucernou. Zámecká budova je do nevelkého pětibokého nádvoří patrová, k okolnímu terénu dvoupatrová, krytá valbovou střechou. Vnější fasáda je členěna lizénami, do nádvoří jsou v přízemí slepé pilířové arkády. K vjezdu ve věži vede klenutý most přes příkop, který je dosud částečně zachován.\n\nOd roku 1803 se majitelé opět často měnili. V roce 1849 získaly Ctěnice nového majitele – velkopodnikatele a velkoobchodníka Alexandra Schoellera (\"rakouský rytířský stav jako: \"Wilhelm Alexander Ritter von Schoeller\", rytíř řádu Železné koruny III. třídy - za zásluhy o rozvoj průmyslu, povýšen Diplomem císaře Fr. Josefa I., dne 18. dubna 1863\"), který koupil celý majetek jako pozůstalost po Aloisii hraběnce Desfoursové. Rod Schoellerů znamenal v Rakousko-Uhersku (a vlastně v celé střední Evropě) významný ekonomický subjekt. Alexander Schoeller zakoupil v polovině 19. století nedaleký čakovický velkostatek a záhy vystavěl na místě statku cukrovar, který byl spojen s tratí České severní dráhy od roku 1872 soustavou vleček. Roku 1889 cukrovar vyhořel a následně při rekonstrukci byl přestavěn do dnešní podoby. V rukou Schoellerů byl pak zámek až do druhé světové války, kdy byl následně zestátněn. Po 2. světové válce připadl zámecký areál Ctěnice Státnímu statku hl. m. Prahy.\n\nDnešním majitelem je Hlavní město Praha, které objekt nechalo zrekonstruovat. V roce 1995 byl svěřen Pražské informační službě. Od roku 2012 spravuje a provozuje zámecký areál Muzeum hlavního města Prahy.\n\nZámecký areál Ctěnice tvoří kromě zámku i hospodářské budovy a volně přístupný zámecký park.\n\nZámecká sýpka – je patrně nejcennější objekt z hospodářských budov. Jde o dvoupatrovou stavbu se sedlovou střechou. Fasádu člení řady malých obdélníkových okének s kamenným ostěním a mříží. V jižní štítové straně jsou odhalena kamenná barokní ostění. Dnes je budova sýpky přestavěna na Zámecký hotel.\n\nZámecká restaurace Ctěnice – přízemní stavba pojící se téměř kolmo k sýpce, která je dnes přestavěna na restauraci s kavárnou.\n\nKočárovna – obdélná stavba s předstupujícím portikem stojící na podélné ose. Zde se do roku 2011 nacházela vyhlášená expozice kočárů. Dnes prostor slouží ke kulturním akcím a také ke svatebním pronájmům.\nZa kočárovnou stojí samostatný hospodářský dvůr na půdorysu „U“, kde od r. 1998 sídlí Jezdecká společnost Ctěnice.\n\nŠpejchar – hospodářská budova vpravo od vstupní brány, která sloužila původně zřejmě jako ovčín (eventuálně se uvádí také jako špejchar). Patrová stavba se sedlovou střechou a s fasádou členěnou vysokými slepými arkádami, ve kterých jsou pouze segmentově zaklenutá okna a vstupy. Dnes je prostor využíván jako výstavní.\n\nDrábovna – v jádru barokní stavba se nachází před areálem zámku při Bohdanečské ulici. Tvoří nedílnou součást celého areálu.\n\nZámecký park má výměru 2,33 ha a navazuje na zámek ze severní a východní strany. Parkem protéká Ctěnický potok, který ho podélně dělí téměř na polovinu. Osnova parku byla barokní, z druhé poloviny 18. století, ale v 19. století byla pozměněna a park získal krajinářský charakter. Park je nyní komponován na podélnou osu s ovocnou alejí.\nV severovýchodní části je novostavba altánu, za ním zahradnictví.\n\nAreál parku a zámku s hospodářským dvorem obíhá mohutná kamenná zeď. Park i ostatní objekty jsou památkově chráněny.\n\n\nK expozicím i výstavám se průběžně konají doprovodné akce, jako např. Masopust, dožínky, adventní a velikonoční tvůrčí dílny a řada dalších akcí z oblasti řemesel a tradiční lidové kultury.\n\n\n"}
{"id": "238962", "url": "https://cs.wikipedia.org/wiki?curid=238962", "title": "Nefertiti (album)", "text": "Nefertiti (album)\n\nNefertiti je hardbopové album, které v roce 1967 nahrál trumpetista Miles Davis společně se svým druhým kvintetem. Je to poslední plně akustické album, které tento kvintet nahrál. Sám Miles není autorem žádné ze skladeb. Album je známé také díky titulní písni \"Nefertiti\", ve které hraje dechová sekce stále dokola jeden motiv bez toho, aby jeden z nástrojů sóloval, zatímco vespod improvizuje rytmická sekce. Tedy přesně naopak než bývá zvykem.\n\nV roce 1968 vystoupalo toto album až na osmé místo amerického albového žebříčku.\n\n\n\nReedice alba obsahuje i alternativní verze skladeb \"Hand Jive\" (a to dokonce dvě), \"Madness\" and \"Pinocchio\".\n"}
{"id": "238969", "url": "https://cs.wikipedia.org/wiki?curid=238969", "title": "Lipnicotvaré", "text": "Lipnicotvaré\n\nLipnicotvaré (\"Poales\") je řád jednoděložných rostlin.\n\nPojetí řádu se v jednotlivých taxonomických systémech velmi měnilo. Starší taxonomické systémy měly řád často úžeji vymezen, protože odlišovaly více menších řádů, např. šáchorotvaré (\"Cyperales\"), sítinotvaré (\"Juncales\"), \"Restionales\" a další. Např. Tachtadžjanův systém do lipnicotvarých řadí pouze čeleď lipnicovité (\"Poaceae\"). Cronquistův systém řád nezná, čeleď lipnicovité řadí pod šáchorotvaré. Systém APG II sem řadí cca 17 čeledí.\n\nJsou to převážně byliny, zřídka netypické dřeviny. Listy jsou většinou jednoduché, střídavé, přisedlé, zřídka řapíkaté, někdy vytváří přízemní růžice, většinou s listovými pochvami. Čepele jsou nejčastěji čárkovité, nedělené, celokrajné nebo s pilovitým okrajem a se souběžnou žilnatinou. Mohou to být jednodomé i dvoudomé rostliny, květy mohou být jednopohlavné nebo oboupohlavné. Květy jsou většinou v různých jednoduchých nebo složených květenstvích, zřídka jednotlivé. Okvětí je někdy normálně vyvinuto, někdy rozlišeno i na kalich a korunu, např. bromeliovité. Pro řád je však typické velké zastoupení rostlin s okvětím nenápadným, někdy přeměněným, zakrnělým až chybějícím, např. lipnicovité, šáchorovité a četné další. Tyčinky jsou nejčastěji 3 nebo 6, ale může jich být i jiný počet. Gyneceum se skládá nejčastěji ze 3 plodolistů, řidčeji z jiného počtu, nejčastěji je synkarpní. Plodem bývá nejčastěji tobolka, bobule, nažka či obilka.\n\n"}
{"id": "238972", "url": "https://cs.wikipedia.org/wiki?curid=238972", "title": "Dolní Cerekev", "text": "Dolní Cerekev\n\nMěstys Dolní Cerekev (dříve také \"Dolní Cerekvice\", ), rozkládající se po obou stranách historické česko-moravské zemské hranice se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Minus Czierequicz (1352), Czirkquicz (1358), Czyerkwicz minus (1367), Czirckwicz (1369), Nowenstift (1370), Newenstift (1373), Czierquicz Rinssonis (1376), Noua Czierkwicz Rynssonis (1379), magno Newstift (1384), Czirkwicz minus (1385), Czrqwicz, Newstift (1403), Czyerkow Rynsonis (1415), Niemeczka Czerekwicze (1558), Unter Czrekwe, Dolnj Czerekwe, Teuto Cerequicium, Deutsch Czerekwe (1790), Cerekvice dolní (1854) až k podobě Dolní Cerekev v roce 1886. Obec se původně nazývala Menší Cerekvice. Název je odvozen od staročeského cierkvicě neboli dřevěný chrám. Dříve se rovněž nazývala Neustift (nově obydlené území) či Německá Cerekev (podle německého obyvatelstva). Přívlastek dolní sloužil k odlišení od Horní Cerekve.\n\nDolní Cerekev byla pravděpodobně založena biskupem Pelhřimem v roce 1224. Zpočátku se jí říkalo Německá Cerekev, kvůli německým osadníkům. V roce 1451 získal obec Václav Leskovec z Leskovce, člen významného jihočeského rodu. Právě za Leskovců zde byla vybudována tvrz (první zmínka z roku 1552), dvě brány k výběru mýta a právě v této době získala Cerekev také znak. Po Bílé hoře v roce 1623 získává Cerekev opět pražské arcibiskupství, kterému Cerekev patřila až do roku 1918. V roce 1768 vypukl v obci požár, který zničil velkou část obce. Dolní Cerekvi se v její historii nevyhýbaly ani epidemie. Např. v roce 1832 vypukla epidemie cholery, na kterou zemřelo přes 100 občanů. V polovině 18. století byla zřízena obecná škola a v roce 1825 byla postavena nová školní budova (dnes je zde obecní úřad).\n\nV roce 1887 byl zahájen provoz na trati Jihlava – Veselí nad Lužnicí. Původně měla být v Cerekvi hlavní zastávka, která je dnes v Kostelci, ale kvůli odporu místních sedláků zde byla zřízena pouze osobní zastávka. Později (v roce 1915) k ní přibyla i zastávka nákladní a skladiště. Po první světové válce začala modernizace obce velmi rychle postupovat. V roce 1928 zahájilo promítání místní kino a od roku 1937 byla obec plně elektrifikována. Druhá světová válka se do dějin obce zapsala dvěma důležitými událostmi. Dne 21. února 1945 zaútočily americké stíhací letouny (pravděpodobně ze 14. stíhací skupiny 15. letecké armády) na nákladní vlak. Lokomotiva byla vyřazena z provozu a několik vagonů bylo poškozeno. Tři osoby přišly o život, čtyři byly zraněny. 9. dubna 1945 byl poblíž drážního domku zastřelen německou hlídkou ruský zajatec. Rudá armáda dorazila do obce 10. května 1945.\n\nV roce 1960 solní bránu silně poškodil projíždějící tank, a tak musela být o rok později zbourána. (Druhá brána byla zbourána už v roce 1850.) V této době opět dochází k další modernizaci obce. Bylo postaveno zdravotnické středisko, kulturní dům, místní rozhlas atd. Od 1. dubna 1980 byla Dolní Cerekev společně s Novým Světem a Spělovem sloučena v jednu obec. Dne 10. října 2006 byl obci vrácen status městyse.\n\nDolní Cerekev leží v okrese Jihlava v Kraji Vysočina. Nachází se 12 jižně od Dušejova, 12 km jihozápadně od Jihlavy a 3,5 km od Kostelce, 1,5 km západně od Nového Světa, 9 km severozápadně od Horní Cerekve, 2,5 km severně od Spělova, 6 km severovýchodně od Batelova a 4 km východně od Rohozné. Geomorfologicky je oblast součástí Česko-moravské subprovincie, konkrétně na rozmezí Křemešnické vrchoviny a Křižanovské vrchoviny a jejich podcelků Pacovská pahorkatina a Brtnická vrchovina, v jejíž rámci spadá pod geomorfologický okrsek Rohozenská kotlina, Čeřínecká vrchovina a Špičácké vrchoviny. Průměrná nadmořská výška činí 528 metrů. Nejvyšší bod, Na Vrších (595 m n. m.), leží v jižní části katastru. Západně od obce stojí Botlusy (591 m n. m.) a východně Díly (567 m n. m.). Východní hranici katastru tvoří řeka Jihlava, do níž se v obci vlévá Hornohuťský potok.\n\nPodle sčítání 1921 zde žilo v 195 domech 1183 obyvatel, z nichž bylo 613 žen. 1178 obyvatel se hlásilo k československé národnosti, 1 k židovské. Žilo zde 1174 římských katolíků a 6 příslušníků Církve československé husitské.\n\nMěstys je rozdělen na tři místní části (Dolní Cerekev, Nový Svět a Spělov), které leží na dvou katastrálních území (pojmenované „Dolní Cerekev“ a „Spělov“, na němž se nachází i místní část Nový Svět) a je tři základní sídelní jednotky – Dolní Cerekev, Nový Svět a Spělov.\n\nMěstys má jedenáctičlenné zastupitelstvo, v jehož čele stojí starosta ing. Zdeněk Dvořák.\n\nPrávo užívat znak bylo městysi uděleno rozhodnutím Poslanecké sněmovny Parlamentu České republiky. Vlajka byla městysi udělena 16. července 2014.\n\nZnak: V červeném štítě stříbrná kvádrovaná hradba rozdělená dvěma stříbrnými věžemi s cimbuřím na tři části, z nichž prostřední je vyšší a dole prolomena prázdnou branou s černou vytaženou mříží. Každá věž má tři černá okna, horní větší dělené čtvercové nad dvěma menšími, obdélnými pod sebou a černou valbovou střechu se dvěma zlatými makovicemi. Uprostřed nad hradbou kosmo vztyčený klíč šikmo přeložený vztyčenými vidlemi-podávkami, obojí stříbrné.\n\nVlajka: List tvoří dva vodorovné pruhy, červený a bílý, v poměru 7 : 3. V žerďové polovině červeného pruhu kosmo klíč zuby nahoru a k žerdi přeložený šikmo vidlemi-podávkami hroty nahoru, vše bílé. Bílý pruh má tři zuby ve druhé, čtvrté a šesté dvanáctině délky, sahající do tří pětin šířky listu. Poměr šířky k délce listu je 2 : 3.\n\nV obci sídlí firmy SKADEX spol. s r.o., REXBA s.r.o., obchod MARKADA s.r.o., obchod Jednota, KLK, v.o.s., továrna na krmiva CEBERA s.r.o., AB Pneu s.r.o. a Dovel s.r.o., truhlářství Javůrek, chov a prodej kuřic, Líheň Studenec, s.r.o., pekařství, výroba nábytku Syrovátka s. r. o., Výroba skleněných výrobků technikou Tiffany, prodejny smíšeného zboží ZDEVA Dolní Cerekev a Flop, kadeřnictví, Restaurace U Mayerů, Hospůdka U Králíka, Country hospoda El Paso, Kavárna Manuel a pobočka České pošty. Služby poskytují rovněž pediatr a praktický lékař.\n\nObcí prochází silnice II. třídy č. 639, komunikace III. třídy č. 0394 a železniční trať č. 229 Havlíčkův Brod – Veselí nad Lužnicí. Dopravní obslužnost zajišťují dopravci ICOM transport, Radek Čech - Autobusová doprava a České dráhy. Autobusy jezdí ve směrech Kamenice nad Lipou, Počátky, Jihlava, Rohozná, Jihlávka, Batelov, Jindřichův Hradec a Telč a vlaky ve směrech Havlíčkův Brod a Veselí nad Lužnicí. Obcí prochází značené turistické trasy – žlutá ze Spělova na Čeřínek, modrá z Čeřínku do Cejle a zelená do Jezdovic.\n\nZákladní škola a mateřská škola Dolní Cerekev je příspěvková organizace zřizovaná městysem Dolní Cerekev. První zmínky o zdejším školství pochází z roku 1799, kdy v obci fungovaly dvě třídy. Základní škola měla v roce 2012/2013 kapacitu 200 dětí, mateřská pak 50 žáků. Do zdejší školy docházejí rovněž dětí ze Spělova, Kostelce a Dvorců, celkově ve školním roce 2012/2013 do zařízení chodilo 121 dětí.\n\nMěstys provozuje malé kino. Sídlí zde i knihovna. V roce 2012 bylo otevřeno Muzeum Dolní Cerekev jako součást sítě expozic regionu renesance. Nachází se zde výstava o čtyř místních hudebních skladatelích, místní historii a krajině a občanech Dolní Cerekve. Sídlí v rodném domě skladatele Karla Pádivého (čp. 36).\n\nVe víceúčelové sportovní hale lze provozovat házenou, volejbal (2 kurty), basketbal, tenis, florbal, malou kopanou. TJ Sokol Dolní Cerekev se věnuje házené a hraje Ligu Vysočiny. Sbor dobrovolných hasičů Dolní Cerekev byl založen v roce 1889, v roce 2010 měl 90 členů. Nachází se zde rovněž mateřské centrum, spolek zahrádkářů a klub seniorů založený v roce 2010.\n\nDolní Cerekev zdobí řada kulturních památek České republiky:\n\n\n\n\n"}
{"id": "238974", "url": "https://cs.wikipedia.org/wiki?curid=238974", "title": "Moše Marzuk", "text": "Moše Marzuk\n\nMoše Marzuk (: משה מרזוק, : موسى ليتو مرزوق, nar. 20. prosince 1926 – 31. ledna 1955) byl egyptský karaim (karaita, karaitský žid), který byl v Egyptě označen za teroristu, odsouzen a popraven za špionáž ve prospěch Izraele.\n\nMarzuk se narodil v Káhiře v karaimské (karaitské) rodině. Jeho rodina se do Egypta přistěhovala začátkem 20. století z Tunisu. Marzuk pracoval jako chirurg v židovské nemocnici v Káhiře. Začátkem 50. let byl naverbován společně s dalšími egyptskými židy Mosadem pro špionážní úkoly ve prospěch Izraele.\n\nV roce 1954 uskutečnila tato skupina sérii bombových útoků proti britským a americkým cílům v Egyptě (dvě malé, neškodné zápalné pumy byly uloženy ve dvou amerických kulturních centrech, další měly být umístěny v káhirských a alexandrijských kinech a na alexandrijském seřaďovacím nádraží ) jako součást Operace Suzannah. Celá skupina byla chycena poté, co jedna z bomb předčasně vybouchla v kapse jednoho ze členů skupiny. Její příslušníci byli mučeni a posléze usvědčeni ze špionáže. Moše Marzuk vzal před soudem veškerou zodpovědnost na sebe. Káhirským tribunálem byl (společně se Šmuelem Azzárem) odsouzen k trestu smrti oběšením. 31. ledna 1955 byl rozsudek v káhirském vězení vykonán.\n\nV Izraeli je Moše Marzuk zobrazován jako hrdina a mučedník, ačkoliv izraelská vláda nikdy nepřiznala, že zemřel ve službě pro Izrael.\n"}
{"id": "238975", "url": "https://cs.wikipedia.org/wiki?curid=238975", "title": "Konfederace afrického fotbalu", "text": "Konfederace afrického fotbalu\n\nKonfederace afrického fotbalu (CAF, : \"Confederation of African Football\") je hlavní řídící organizací afrického fotbalu, futsalu a plážového fotbalu. Je jednou ze šesti kontinentálních konfederací pod FIFA a patří spolu s UEFA mezi největší z nich. Sdružuje 54 národních fotbalových asociací z celé Afriky.\n\nAčkoliv byla CAF založena pouze o tři roky déle než UEFA, čeká ji ještě dlouhá cesta k tomu, aby byla plně konkurenceschopná na mezinárodní úrovni. Od mistrovství světa ve fotbale 1998 má CAF na závěrečném turnaji alokováno 5 míst (na mistrovství světa ve fotbale 2010 měla navíc šesté místo pro pořadatelskou JAR).\n\nCAF byla založena 8. února 1957 v súdánském Chartúmu. Spoluzakladateli byli Egyptská fotbalová asociace, Etiopská fotbalová federace, Jihoafrická fotbalová asociace a Súdánská fotbalová asociace. Sídlo bylo několik měsíců v Chartúmu, ale poté, co zde vypukl požár, bylo přestěhováno do Káhiry. Prvním prezidentem se stal Abdel Aziz Abdallah Salem. V současnosti má CAF 54 členských asociací a dva přidružené členy (Zanzibar a Réunion).\n\nHlavní soutěží pro mužské národní týmy je Africký pohár národů, jehož první ročník se konal v roce 1957. Od roku 2009 navíc pořádá Africké mistrovství národů, v kterém mohou hrát pouze hráči hrající za týmy v lize daného státu. CAF také organizuje mládežnické soutěže pro týmy do 23 let, do 20 let a do 17 let. Pro ženské národní týmy Mistrovství Afriky ve fotbale žen a dále mládežnické Mistrovství Afriky ve fotbale žen do 20 let a Mistrovství Afriky ve fotbale žen do 17 let.\n\nSpolu se zónou UEFA pořádá UEFA/CAF Meridian Cup pro mládežnické týmy.\n\nVe futsale pořádá Mistrovství Afriky ve futsalu a v plážovém fotbale Mistrovství Afriky v plážovém fotbale.\n\nCAF je také zodpovědná za fotbalový turnaj na Afrických hrách.\n\nCAF dále pořádá dvě nejdůležitější klubové soutěže v Africe – Ligu mistrů CAF, která se poprvé konala v roce 1964 a byla do roku 1997 hrána pod názvem Pohár mistrů afrických zemí. Dále Konfederační pohár CAF pro vítěze národních pohárů a nejvýše umístěné týmy v lize, které se nedostaly do Ligy mistrů. Poprvé se konal v roce 2004 a byl následníkem Poháru vítězů pohárů afrických zemí (konaného od roku 1975). Třetí soutěž – Pohár CAF se poprvé konal v roce 1992 a v roce 2004 byl sloučen s Konfederačním pohárem CAF.\n\nV Superpoháru CAF se od roku 1992 utkává vítěz Ligy mistrů s vítězem Konfederačního poháru CAF.\n\n\n\nCAF se dále dělí na regionální federace, které jsou přímo podřízeny CAF.\n\n"}
{"id": "238976", "url": "https://cs.wikipedia.org/wiki?curid=238976", "title": "CAF", "text": "CAF\n\nZkratka CAF může znamenat:\n\n"}
{"id": "238977", "url": "https://cs.wikipedia.org/wiki?curid=238977", "title": "Patrik Mráz", "text": "Patrik Mráz\n\nPatrik Mráz (* 1. února 1987, Púchov) je slovenský fotbalový obránce či záložník, od 2018 působící v klubu Zagłębie Sosnowiec. Mimo Slovensko působil na klubové úrovni v Polsku. Je bývalým mládežnickým reprezentantem Slovenska.\n\nSvou fotbalovou kariéru začal v Púchově, kde prošel všemi mládežnickými kategoriemi.\n\nPřed sezonou 2005/06 se propracoval do prvního týmu, kde strávil jeden ročník. Během této doby odehrál za mužstvo 34 zápasů, ve kterých se gólově neprosadil.\n\nV létě 2006 přestoupil do Petržalky. V sezoně 2007/08 získal s týmem double (mistrovský titul a slovenský pohár). Celkem za klub nastoupil k 57 střetnutí, ve kterých dal jednu branku.\n\nV září 2009 odešel do Žiliny. S týmem získal celkem dva tituly (v ročnících 2009/10 a 2011/12), slovenský pohár (2011/12) a slovenský superpohár (2010). Během svého působení vsítil 6 gólů v 63 ligových utkáních.\n\nV zimním přestupovém období sezony 2011/12 se o hráče zajímal polský klub KS Cracovia, ale nakonec zamířil do Śląsku Wrocław, kde podepsal smlouvu do léta 2015. V sezóně 2011/12 získal s týmem ligový titul. V listopadu 2012 v mužstvu předčasně skončil. Nastoupil k 12 zápasům, branku nevsítil.\n\nV únoru 2013 se vrátil na Slovensko do klubu FK Senica, kde podepsal půlroční kontrakt. Za klub odehrál 12 utkání, ve kterých gól nedal.\n\nV létě 2013 byl na testech v německém mužstvu FC Erzgebirge Aue, kde neuspěl a přestoupil podruhé do Polska do Górniku Łęczna. Na konci sezony 2013/14 postoupil s Górnikem do Ekstraklasy, kterou si za Łęcznu také zahrál. Za mužstvo odehrál 59 ligových zápasů, v nichž 3x rozvlnil síť.\n\nPřed ročníkem 2015/16 se o hráče zajímali dva kluby z Polska (Wisla Krakov a tehdejší nováček nejvyšší soutěže Termalica Bruk-Bet Nieciecza), ale nakonec se po úspěšných testech stal hráčem Piastu Gliwice tehdy vedeného českým trenérem Radoslavem Látalem. S týmem podepsal smlouvu na dva roky.\n\nV Ekstraklase za Piast debutoval v ligovém utkání 1. kola (20. 7. 2015) proti týmu Termalica Bruk-Bet Nieciecza (výhra Piastu 1:0), odehrál celý zápas a ve 28. minutě vsítil jediný a tudíž vítězný gól zápasu. Další branku dal ve 4. kole (7. srpna 2015) na půdě mužstva KS Cracovia, ve 46. minutě vyrovnával na 1:1, Piast nakonec zvítězil 2:1. Svůj třetí gól vsítil v nadstavbové části proti klubu Lech Poznań, když v 61. minutě vyrovnával na konečných 2:2. V ročníku 2015/16 nastoupil k 34 utkáním, dal v nich 3 góly a na 14 dalších přihrál (stal se nejlepším asistentem mužstva). V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA. V květnu 2016 byl zvolen nejlepším obráncem polské ligy.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0 (v tomto utkání Patrik nenastoupil). Poprvé v sezoně se prosadil v utkání 2. kola hraného 24. 7. 2016 proti Wisłe Płock (výhra 2:1), když v 55. minutě vstřelil rozhodující branku střetnutí.\n\nAktuální k 28. květnu 2016\n\nPatrik je bývalým mládežnickým reprezentantem Slovenska. Nastupoval za výběry do 19 a 21 let.\n\n"}
{"id": "238980", "url": "https://cs.wikipedia.org/wiki?curid=238980", "title": "Namibijský dolar", "text": "Namibijský dolar\n\nNamibijský dolar je zákonným platidlem jihoafrického státu Namibie. Jeho ISO 4217 kód je NAD. Jeden dolar se skládá ze sta centů. Kromě dolaru je možné v Namibii používat i jihoafrický rand. Znak namibijské měny je $, nebo také N$ pro odlišení od jiných národních měn se stejným názvem \"„dolar“\". \n\nNamibijské mince mají hodnoty 5, 10, 50 centů, dále 1 a 5 dolarů. Bankovky jsou tisknuty v hodnotách 10, 20, 50, 100 a 200 dolarů.\n"}
{"id": "238981", "url": "https://cs.wikipedia.org/wiki?curid=238981", "title": "Kós", "text": "Kós\n\nKós (, , ) je řecký ostrov v Egejském moři v Dodekanésu u tureckého pobřeží na okraji Kóské zátoky, oddělený pleistocenním zlomem od 4 km severovýchodně položeného Bodrumu na pobřeží Malé Asie. Úzkou šíjí se v západní části ostrova vyčleňuje poloostrov Kéfalos. Jihovýchodní částí ostrova téměř po celé jeho délce prochází pohoří Díkeos. S rozlohou 290 km² je Kós třetím největším ostrovem Dodekanésu. Na délku ostrov měří zhruba 45 km a na šířku asi 10 km. Celková délka pobřeží činí 112 km. Spolu s ostrovem Nisyros a okolními menšími ostrovy tvoří regionální jednotku Kós v rámci kraje Jižní Egeis.\n\nV červenci 2017 došlo několik kilometrů od východního cípu ostrova k zemětřesení o síle 6,6. Kvůli tomuto otřesu zde zemřeli 2 lidé.\n\nOstrov Kós a sousední ostrovy jsou osídleny cca 3500 let př. n.l., cca od r. 1100 př. n.l. se datuje dórské osídlení. V řecko-perských válkách se Kós připojil k aténskému námořnímu spolku. V roce 460 př. n. l. se na Kósu narodil věhlasný lékař Hippokratés. O něco později byl postaven Asklépion, který se stal slavným léčebným, lázeňským i náboženským centrem. V roce 366 př. n.l. Bylo založeno hlavní město ostrova na místě dnešního města Kós.\n\nV dalších stoletích byl Kós součástí makedonské říše Alexandra Velikého, egyptské říše a od r. 82 př. n.l. součástí římské říše. Po jejím rozdělení v r. 395 byl Kós součástí východořímské říše, později byzantské říše. od 13. století ostrov vlastnili Benátčané, Janované a od roku 1309 rytířský řád Johanitů. V roce 1523 Kós dobyli Turci, kteří byli vypuzeni italskými vojenskými jednotkami v roce 1912. Od r. 1923 byl Kós oficiálně součástí italského státu. V době italského státu byla v hlavním městě postavena řada nových správních a veřejných budov. Dne 23. dubna 1933 velkou část města Kós zpustošilo zemětřesení. To následně umožnilo rozsáhlý archeologický výzkum a dílčí rekonstrukci památek. Během 2. světové války ostrov obsadily německé jednotky, od r. 1945 byl pod britskou správou. Od 7. března 1948 jsou všechny ostrovy Dodekanésu včetně Kósu součástí Řecka.\n\nV roce 2011 žilo na ostrově 33 388 obyvatel. Hlavním a největším městem ostrova je stejnojmenné město Kós a tvoří také jednu ze tří obecních jednotek obce Kós. Obecní jednotky se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek, komunit a sídel.\n\n\nOstrov je rodištěm slavného antického lékaře Hippokrata z Kósu. Většina památek se nachází v hlavním městě a okolí. Jsou to Archeologické muzeum, Asklépion (asi 4 km od města Kós), Antická agora , Západní archeologický areál, Ódeion, Casa Romana, Dionýsium, Defterdarova mešita, Hassanova mešita, Johanitská přístavní pevnost, Hippokratův platan.\n\nNa ostrově je jako hlavní průmysl cestovní ruch, a to díky dlouhým plážím. Většina lidí pracuje v zemědělství, kde se nejvíce pěstuje vinná réva, olivy, mandle, fíky a obiloviny jako je pšenice a kukuřice.\n\nWeiss Helmuth, Kós, nakladatelství Jan Vašut 2009, 128 s.\n\n"}
{"id": "238983", "url": "https://cs.wikipedia.org/wiki?curid=238983", "title": "Vrchovina (rozcestník)", "text": "Vrchovina (rozcestník)\n\nNázev Vrchovina má více sídel:\n\nVrchovina je i pojmenování typu georeliéfu\n\n"}
{"id": "238985", "url": "https://cs.wikipedia.org/wiki?curid=238985", "title": "Wolfgang Güllich", "text": "Wolfgang Güllich\n\nWolfgang Güllich (24. října 1960, Ludwigshafen – 31. srpna 1992, Ingolstadt) byl německý profesionální sportovní lezec, který ve své době posunoval horní hranici stupnice obtížnosti, tzn. vytvářel a přelézal cesty, jejichž obtížnost převyšovala dosud lezené cesty. Také vnesl do sportovního lezení metody cíleného tréninku.\n\nJeho lezeckým partnerem byl často Kurt Albert. Společně vylezli například cestu \"Eternal Flame\" (9- A2) v Karakoramu nebo \"Riders on the Storm\" (9 A3) v Patagonii.\n\nDubloval Sylvestra Stalloneho ve filmu \"Cliffhanger\" natočeném v roce 1990.\n\nRoku 1991 se oženil s Annette.\n\n29. srpna 1992 havaroval na dálnici a o dva dny později zemřel v nemocnici v Ingolstadtu.\n\n\nMezi jím přelezené milníky sportovního lezení patří cesty:\n\n\n"}
{"id": "238992", "url": "https://cs.wikipedia.org/wiki?curid=238992", "title": "Krystal Meyers", "text": "Krystal Meyers\n\nKrystal Meyers (* 31. července 1988) je americká křesťanská rocková zpěvačka.\n\nKrystal Meyers začala psát písně v deseti letech a ve třinácti hrála na akustickou kytaru. V šestnácti (2005) letech vydala své první album. Její druhé album \"Dying for a heart\" bylo vydáno 19. září 2006.\n\nHudební styl Krystal Meyers vede kritiky, aby ji popisovali jako křesťanskou Avril Lavigne, ale Krystal to popřela. Její muzika kombinuje rock s jemnými akustickými melodiemi.\n"}
{"id": "238993", "url": "https://cs.wikipedia.org/wiki?curid=238993", "title": "D'oh!", "text": "D'oh!\n\nD'oh! je typický výkřik Homera Simpsona z amerického animovaného televizního seriálu \"Simpsonovi\". V roce 2002 bylo toto slovo, ovšem bez apostrofu, přidáno do slovníku anglického jazyka Oxford English Dictionary.\n\nSlovo vyjadřuje frustraci při zjištění, že se něco nepovedlo nebo nejde podle plánu, případně že mluvčí právě řekl nebo udělal něco hloupého.\n\nČeská televize však při dabingu toto slovo nejen nepřekládá, ale ani nezavedla, takže Homer v češtině říká slova jako „ne“, „kurňa“, „sakra“ nebo „ou“.\n\n\n"}
{"id": "238999", "url": "https://cs.wikipedia.org/wiki?curid=238999", "title": "Svatá kniha", "text": "Svatá kniha\n\nSvatá kniha je souborem textů, který nějaké náboženství považuje za svatý. Mnoho náboženství tento text považuje za napsaný nebo inspirovaný božstvem.\n\nJednou z nejstarších svatých knih je Rgvéda, jedna z posvátných knih hinduismu, která byla složena v letech 1500–1300 př. n. l. O nejstarších pasážích zoroastriánské knihy Avesta se předpokládá, že byly ústně tradovány století před napsáním, předpokládá se asi v roce 1000 př. n. l.\n\nPrvní tištěná svatá kniha pro větší rozšíření je buddhistická Diamantová sútra, která byla vytištěna 11. května 868.\n\n"}
{"id": "239014", "url": "https://cs.wikipedia.org/wiki?curid=239014", "title": "Boj o ostrov", "text": "Boj o ostrov\n\nBoj o ostrov (1930, Swallows and Amazons) je román anglického spisovatele Arthura Ransoma. Kniha, jejíž doslovně přeložený název zní \"Vlaštovky a Amazonky\", je prvním dílem autorova románového cyklu o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty a Roger Walkerovi) a Amazonky (Nancy a Peggy Blackettovy).\n\nObsahem knihy bývalého britského námořního důstojníka je příběh, ve kterém se prázdninová hra u jednoho z jezer v tzv. Jezerní oblasti (Lake District) v severozápadní Anglii (jezero v knize je složeno ze skutečných reálií kolem jezer Windermere a Coniston) změní s přispěním dětské fantazie (a za porozumění rodičů) na boj o malý ostrov Divokých koček, který leží uprostřed jezera. Mezi dětmi se tak zrodí přátelství na mnoho let. Ransome ve své knize dále vypráví o životě ve stanovém táboře, o boji s pirátem kapitánem Flintem (strýc Amazonek Jim neboli James Turner), o plachtění na jezeře a o celé řadě dalších příhod, které spolu Vlaštovky a Amazonky zažívají.\n\n\n"}
{"id": "239021", "url": "https://cs.wikipedia.org/wiki?curid=239021", "title": "Janovská republika", "text": "Janovská republika\n\nJanovská republika (ligursky \"Repúbrica de Zêna\", italsky \"Repubblica di Genova\", latinsky \"Res Publica Ianuensis\"), celým názvem pak Nejjasnější janovská republika (italsky \"Serenissima Repubblica di Genova\") byla nezávislá republika v Ligurii na severozápadním pobřeží Apeninského poloostrova. Její původ lze hledat v polovině 11. století, kdy se Janov stal samosprávnou městskou komunou, zanikla pak v roce 1798, kdy na jejím území vznikla Ligurská republika, resp. v roce 1805, kdy bylo území anektováno napoleonskou Francií.\n\nVe středověku patřila k nejvýznamnějším obchodním centrům Středomoří a se svými konkurenty — Pisou v 11. – 12. století, od níž Janov získal Korsiku a část Sardínie; ve 13. století – 14. století pak s Benátkami — vedla řadu ozbrojených konfliktů.\n\nK rozvoji svého vlivu využila především křižáckých tažení a v Levantě založila mnoho svých faktorií. Ve spolupráci s Nikájským císařstvím nabyla velkého vlivu v Egejském moři (např. ostrov Chios jí patřil až do roku 1566) a v Černomoří. Od 13. století v ní vládla oligarchie a roku 1339 byl zřízen úřad dóžete. V letech 1378 – 1381 rivalita s Benátkami vyústila ve válku, ve které byla Janovská republika poražena na hlavu v bitvě u Chioggie a která se stala počátkem pozvolného úpadku. Ten vyvrcholil na počátku 16. století, kdy republika na téměř třicet let ztratila svou nezávislost v souvislosti s francouzsko-španělským soupeřením o nadvládu nad Apeninským poloostrovem.\n\nSamostatná vláda oligarchie byla obnovena až v roce 1528, tentokrát ovšem v úzkém spojenectví se Španělskem, jež bylo na vrcholu své imperiální moci. Janovští finančníci patřili k oporám španělského trůnu a podíleli se jak na zámořských výbojích, tak i na potlačování Nizozemské revoluce.\n\nPostupný úpadek Španělska jako světové velmoci v 17. a 18. století se projevil i na postavení Janova. V roce 1768 byl nucen prodat Korsiku Francii. V roce 1797 byla republika okupována francouzskými revolučními vojsky, která vyhlásila tzv. Ligurskou republiku jako jeden z obdobných klientských útvarů na italské půdě. Roku 1805 nakonec Napoleon území úplně připojil k francouzskému císařství jako součást Apeninského departamentu. Ačkoli bylo v roce 1814 po porážce Napoleona vyhlášeno obnovení Janovské republiky, bylo její území o rok později oktrojem Vídeňského kongresu přiřčeno Sardinskému království, které území připojilo jako Janovské vévodství.\n"}
{"id": "239023", "url": "https://cs.wikipedia.org/wiki?curid=239023", "title": "Thugové", "text": "Thugové\n\nThugové (z hindského slova \"thag\" - zloděj nebo ze sanskrtského \"sthaga\" - lotr či \"sthagati\" - skrývat se) byla indická síť tajných společností, okrádajících a vraždících cestující z náboženských důvodů, působící od 17. století (možná i od 13. století) do 19. století. \n\nThugové praktikovali širokou škálu vražd a loupeží cestujících. Většinou se připojili k nic netušícím pocestným a získali jejich důvěru. Na příhodném místě je pak zabili a okradli. Způsobem vraždy bylo většinou zardoušení. Těla obětí byla zpravidla zahrabána nebo hozena do studny. \n\nOběti byly většinou zabíjeny na určitých speciálních místech, takovému místu se říkalo \"bele\". Oběti byly zabíjeny většinou v noci, zatímco thugové hráli hudbu nebo způsobili hluk, aby znemožnili objevení. Každý člen skupiny měl přesnou funkci, například přivábit cestující nebo držet hlídky, aby se předešlo útěkům. Vůdci skupiny se říkalo \"jamaadaar\".\n\nThugové sami odvozovali svůj původ od sedmi muslimských kmenů, ovšem později přešli k hinduismu a stali se věrnými uctívači bohyně smrti Kálí. Vraždy byly obětí. Příslušnost u thugů se dědila z otce na syna, někdy také unášeli malé děti svých obětí a vychovávali je jako thugy. Další cestou bylo naučit se víře od specializovaného instruktora. Takovíto thugové byli rekrutováni většinou z chudiny.\n\nThugové se pohybovali po Indii ve skupinkách od 10 do 200. Všechno, co dělali, mělo přesný starobylý rituál. Pokud to bylo možné, vraždili žlutým šátkem \"Rumaal\", symbolem bohyně Kálí, a po oloupení své oběti pohřbili s přesnými rituály (posvěcení krumpáčů, obětování cukru). Všechny rituály byly prováděny k poctě bohyně. Každou vraždu prováděli pro to, aby se bohyně nemusela vrátit na tisíc let na zem. Používali vlastní žargon, nazývaný \"Ramasi\". Když thugové dosáhli určitého věku, nepodíleli se už na vraždách, ale pomáhali skupině jinak, například jako špioni. Protože jejich organizace byla přísně utajená a protože pro své vraždy měli náboženskou záminku, byli chápáni jako regulérní, daně platící řemeslo a chráněni před pronásledováním.\n\nO celkovém počtu obětí nejsou přesné údaje. Guinnessova kniha rekordů uvádí, že organizace je zodpovědná za 2 000 000 vražd, britský historik Mike Dash odhaduje pouze 50 000. Organizace existovala asi 150 let, byla vykořeněna ve 30. letech 19. století. O thugu Behramovi se předpokládá, že šlo o nejhoršího sériového vraha na světě - uvádí se, že je zodpovědný za smrt 931 lidí. Údaj je ale poměrně sporný.\n\nKult thugů byl Brity potlačen v roce 1828, velký podíl na tom měl i generální guvernér lord William Bentinck, který zahájil kampaň zahrnující popravy a špionáže, nicméně hlavním architektem a organizátorem britského tažení proti kultu byl Bentinckův asistent, kapitán William Henry Sleeman (1788-1856), který stanovil strategii a rozbil organizační struktury kultu. Poslední zbytky kultu přetrvávaly až do sedmdesátých letech 19. století, nicméně navazující sekta vrahů dakoitů, přežila až do 20. století. v Indii ale stále existuje policejní odbor pro potlačování sekt tohoto druhu. V Anglii je v současné době výraz \"\"Thug\"\" používán pro sportovního fanouška, mávajícího šálou\n"}
{"id": "239024", "url": "https://cs.wikipedia.org/wiki?curid=239024", "title": "Decentralizace", "text": "Decentralizace\n\nZatímco centralizace, zejména ve vládní sféře, je známá a často praktikována, pro decentralizaci nemáme žádnou obecnou definici. Význam slova decentralizace se může lišit. Pojem decentralizace se objevuje v různých oblastech, např.: decentralizace výroby, ekonomických procesů, politické moci, osidlování aj.\n\nDecentralizaci lze popsat jako  delegování (přenesení) pravomocí a s tím souvisejících odpovědností z vyšších (nadřízených) složek systému (obvykle systému správního,administrativního apod.) na nižší (podřízené) složky téhož systému. V případě zcela decentralizovaného uspořádání jsou složky, na které byly pravomoci delegovány, úplně nezávislé na ústředních orgánech, svoje úkoly plní samostatně a jen ve stanoveném rozsahu podléhají dozoru prováděnému z centra. V oblasti veřejné správy je výrazem decentralizace existence územní samosprávy a její poměr k ústředním orgánům státní správy. Určité kompetence jsou tedy přeneseny na obce, kraje. Cílem je, že nižší celky mají lepší povědomí o dění ve svém okolí, jsou blíže problémům, potřebám a jejich rozhodování by tak mělo být efektivnější. Snáz by mělo docházet k zabezpečování potřebných statků a služeb občanům. Dopady by se měly projevit efektivnějším hospodařením, dochází i k decentralizaci fiskální politiky.S politickým převratem na našem území, proběhla také změna samosprávy a významně se začaly projevovat prvky decentralizace. Reforma samosprávního sektoru přinesla odklon od centralismu, který se postupně utužoval od roku 1948 a skončil s politickou transformací. Nové nastavení veřejné správy a zákonná platforma, se staly důležitou součástí pro vstup do EU.\n\nPojem decentralizace je velmi důležitý na poli Evropské unie. Přestože členské státy EU vnímají pod decentralizací odlišné procesy, pojí všechny jedno „východisko a tím je přesun kompetencí z centrální vlády na jiné aktéry“ (v tomto případě může jít i o přenesení pravomocí směrem nahoru, do sféry nadnárodních institucí).\n\nEvropská unie hovoří o efektivnějším fungování sfér, při zavedení decentralizovaného řízení. Proto byly do správy EU zavedeny tzv. decentralizované agentury. Zlepšují konkurenceschopnost EU, obecně přispívají ke zvýšení kvality života a podmínek v pracovní oblasti. Agentury řeší běžné problémy občanů EU a napomáhají institucím EU s jejich politikami. Zapojují se do témat: vzdělávání – Evropské středisko pro rozvoj odborného vzdělávání (Cedefop), bezpečnost občanů - Evropská policejní akademie (CEPOL), základní lidská práva - Evropský institut pro rovnost žen a mužů (EIGE), aj.\n\nDecentralizace je vždy odpovědí na problémy velkých centralizovaných systémů. Například typický proces decentralizace po rozpadu centrálně plánované ekonomiky má za úkol vyřešit problémy jako pokles ekonomické výkonnosti nebo potřebu občanů mít větší slovo v lokální politice. Následující čtyři cíle jsou často uváděny v různých analýzách decentralizace:\n\nDecentralizace je často spojena s účastí širšího okruhu lidí na rozhodování, demokracií, rovností a přesouváním pravomocí z centrální autority na autority lokální.\n\nÚčast rozmanitých politických názorů, občanských uskupení nebo národností v politice vede k lepším rozhodnutím, než by byli na základě omezených informací schopny rozhodnout centrální autority.\n\nDecentralizace zvyšuje efektivitu odstraněním nadbytečné byrokracie, umožněním rychlejší reakce na neočekávané problémy a zlepšením informovanosti o lokálních problémech. Decentralizace je ovšem efektivnější, pokud její složky nejsou příliš složité (schopné, inteligentní).\n\nPodle profesorky Dawn Brancati z Washington University v St. Louis decentralizace může snížit nebo dokonce odstranit aktuální či přetrvávající nerovnosti mezi různými národnostmi nebo mezi regiony a centrální vládou tím, že nutí celostátní strany, aby začlenily požadavky regionů do svých programů.\n\nProces decentralizace zahrnuje změnu zažitých postupů, struktur a praxe tak, aby se vláda více zajímala o náklady a přínosy svých rozhodnutí, nejedná se pouze o přesun části moci od centrální vlády k vládám regionálním.\n\nTypy zahájení decentralizace se liší. Může být zahájena od centra moci (top-down) nebo od jednotlivců či regionů (bottom-up). Speciálním případem je takzvaný typ vzájemně žádoucí decentralizace, kdy centrální vláda pracuje ve spolupráci s regiony. Top-down decentralizace je často zaváděna díky touze snížit státní deficit a splatit část státního dluhu.\n\nDecentralizace nikdy není kompletní. Je důležité zhodnotit, které funkce veřejné moci a správy jsou schopny zajistit regiony samy a které by měly, především kvůli své nákladnosti čí celostátnímu významu, zůstat v kompetenci centrální vlády.\n\nDecentralizace by měla být v ideálním případě promyšlený, pomalý a opatrný proces ale často se k ní většinou přistupuje v období krizí, což se může negativně odrazit ve výsledku reformace. Obvykle se jedná o vědomý proces, ale může nastat i takzvaná tichá decentralizace, kdy centrum moci nevydává žádné reformy, ale svou politickou nedůrazností způsobuje postupný rozpad centralizovaného systému. Druhem tiché decentralizace je i decentralizace neúmyslná. Ta nastane, když vedlejší produkt reforem jiných oblastí je přesun politické moci směrem k regionům. Neúmyslná decentralizace se objevuje v Číně a Rusku, kde regionální autority disponují větší mocí, než bylo zamýšleno.\n\nO asymetrické decentralizaci mluvíme, když politické, ekonomické a samosprávné pravomoci postoupeny pouze důležitým oblastem a velkým městům, zatímco venkov stále plně ovládá centrální vláda. V případě symetrické decentralizace jsou tyto pravomoci dány všem regionům.\n\nMěření hloubky decentralizace je obtížné kvůli užívání rozličných definic a postupů měření během různých studií. Podle studie OECD z roku 2013 může být hloubka decentralizace určena pouze komplexní analýzou stavu před a po decentralizaci.\n\nTito filosofové zastávají ideál neburžoazní a nehierarchické společnosti bez soukromého majetku v oblasti produkce a věří v decentralizované prostředky přímé demokracie, jako jsou například shromáždění občanů, odbory nebo dělnické rady. Základním kamenem bývá právě decentralizace politické a ekonomické moci.\n\nDecentralizace samosprávy na principu federalismu je také jedním z cílů ideologie anarchismu, která usiluje o vytvoření společnosti bez sociální, politické a ekonomické hierarchie. Anarchisté tvrdí, že pospolitost lidstva je schopna seberegulace a správy bez právního řádu, tj. zákonů.\n\nAnarchosyndikalismus je směr, který vznikl v 19. století, zastává teorii, spočívající v budování spolků, hnutí nebo tzv. syndikátů vykořisťovanými pracovníky, zejména rolníky nebo dělníky, které se budou snažit o zajištění lepších pracovních podmínek, zvýšení mzdy a zkrácení pracovní doby. Kvůli korupci odmítali politiku. Budoucí decentralizovanou společnost bez hierarchie spatřovali zejména v syndikátech.\n\nAnarchofeminismus je politická ideologie spojující anarchismus a feminismus. Obecně vnímá patriarchát jako nedobrovolnou hierarchii a třídní boj jako boj proti patriarchátu, který by měl být nahrazen decentralizovaným volným sdružením či beztřídní komunitou. Třídní boj anarchistů vidí jako nezbytnou součást boje za lidská práva žen a naopak.\n\nNositel Nobelovy ceny ekonom August von Hayek zdůrazňoval, že volné trhy jsou decentralizovanými systémy, jejichž výsledky jsou utvářeny bez výslovné dohody těch, kteří se řídí především cenami.\n\nPoté například historik Gabriel Kolko ve své knize \"The Triumph of Conservatism\" tvrdí, že v polovině 20. století byly podniky, díky neustálému vstupu nových konkurentů na trh, vysoce decentralizované a kompetitivní, přičemž nedocházelo k jejich monopolizaci.\n\nTechnologie zahrnuje nástroje, materiály, dovednosti a postupy, které vedou ke splnění veřejného nebo soukromého cíle. Koncepce decentralizace je použita v mnoha typech technologií, zejména pak v informačních.\n\nInformační technologie zahrnují celý počítačový průmysl, to je hardware, software, internet ale i například telekomunikační zařízení. Internet je skvělý příklad silně decentralizovaného systému. Nikdo ho nevlastní a všichni ho utvářejí spolu. Také například Wikipedie patří mezi velmi decentralizovanou technologii, protože každý ji může upravovat a podílet se tak na její tvorbě. Na rozvoji stránek a aplikací na decentralizované platformě má v posledních letech rozhodující vliv masivní rozšíření chytrých telefonů a dalších mobilních zařízení.\n\nDále mohou být informační technologie využity pro komunikaci vlády s občany, což se často nazývá E-Government. Tento nástroj je považován za důležitou součást decentralizace a moderní demokracie. Byl aplikován v praxi v různých formách ve většině zemí světa.\n\nDecentralizace pokračuje i v dalších odvětvích informační techniky. Například bezdrátové routery umístěné v domácnostech nebo v kancelářích mohou konkurovat či postupem času i nahradit poměrně centralizovaný systém vysílacích věží v telekomunikacích.\n\n„Vhodná technologie“ je všeobecně uznávaný termín pro technologii výkonnou, energeticky efektivní, přívětivou k životnímu prostředí a především decentralizovanou. Tento termín vytvořil ekonom E. F. Schumacher. Zvažuje se použití „vhodné technologie“ jako alternativy pro převod kapitálově náročných technologií z rozvinutých zemí do zemí třetího světa.\n\n"}
{"id": "239032", "url": "https://cs.wikipedia.org/wiki?curid=239032", "title": "Trosečníci z Vlaštovky", "text": "Trosečníci z Vlaštovky\n\nTrosečníci z Vlaštovky (1931, Swallowdale) je román anglického spisovatele Arthura Ransoma. Kniha, jejíž doslovně přeložený název zní \"Údolí Vlaštovky\", je druhým dílem autorova románového cyklu o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty, a Roger Walkerovi) a Amazonky (Nancy a Peggy Blackettovy).\n\nPříběh se opět odehrává u jezera v tzv. Jezerní oblasti (Lake District) v severozápadní Anglii (jezero v knihách je složeno ze skutečných reálií kolem jezer Windermere a Coniston) a začíná ztroskotáním plachetnice Vlaštovek. Navíc Amazonky nemohou tábořit na ostrově Divokých koček, protože na návštěvu přijela staromódní prateta, a tak místo dobrodružných pirátských výprav musí být nastrojené ve svátečních šatech.\n\nProtože Vlaštovky přišly o loď, odehrávají se další dobrodružství na souši, z nichž nejzajímavější je zdolání hory „Kančenžangy“ (což je Old Man of Coniston vysoký 803 metrů). Kromě pirátského kapitána Flinta (strýc Amazonek Jim neboli James Turner) se zde objevuje malá Bridget Walkerová, která je povýšena do hodnosti lodního mazlíčka, a také tajemná postava, o jejíž existenci lze pochybovat. Je to vysloužilý námořník Petr Kachna, věrný strážce tábora v údolí Vlaštovky, kterého si jako vlastní literární postavu vymyslela Titty.\n\n\n"}
{"id": "239033", "url": "https://cs.wikipedia.org/wiki?curid=239033", "title": "Rovnováha sil (Červený trpaslík)", "text": "Rovnováha sil (Červený trpaslík)\n\nRovnováha sil (v originále \"Balance of Power\") je třetí epizoda první série (a celkově třetí) britského kultovního sci-fi sitcomu \"Červený trpaslík\". Poprvé byla vysílána 29. února 1988 na kanálu BBC2.\n\nListera už nebaví neustále omezování ze strany Rimmera a rozhodne se mu postavit. A to tak, že slouží zkoušky a stane se jeho nadřízeným.\n\nLister provádí s Rimmerem inventuru zásob a strašně se nudí. Rimmer totiž schoval všechny cigarety na tajném místě a Listerovy je dává pouze tehdy, když ho poslední žijící člověk poslouchá. Pak se oba opět pohádají a zpátky na ubikacích se Lister pokusí přesvědčit Hollyho, aby místo Arnolda oživil Kochanskou, ale marně. V prázdné jídelně vzpomíná Lister na staré časy: on a tři jeho kamarádi Peterson, Selby a Chen sedí u stolu a pijí, zatímco ostatní kolem tancují. V tom k nim přijde Rimmer a chce po Listerovi rozvrh na přezkoušení, jenže ten ho zničil. Rimmer ale bere drogy na učení a tak jediné, co si zapamatuje, je tento rozhovor.\nPřed spaním se Lister ještě pokusí přesvědčit Rimmera, aby místo sebe oživil Kochanskou, ale ten to odmítne s poukazem, že by ho Lister pak zpátky nezapnul. A tak se Lister naštve a prohlásí, že složí zkoušky a bude z něj důstojník. Na což Rimmer odtuší „Tak to asi dřív pojede čert na bruslích do práce.“ Druhý den nemůže hologram Listera najít a Holly mu to odmítne prozradit, protože tato informace je přísně tajná. Začne ho tedy hledat a nakonec ho najde v učebně, jak poslouchá audio přednášku. Lister se ovšem nechce stát důstojníkem, ale pouze šéfkuchařem, protože i tak bude mít vyšší hodnost než Rimmer a ten ho bude muset poslouchat. Arnold odejde do kajuty a začne si spolu s robíky opakovat. Vtom k nim vpadne Lister s čerstvě upečeným dortem a Rimmerovy dojde, že to Lister myslí vážně a že má na to, aby zkoušky udělal. Začne ho tedy přemlouvat, aby je nedělal. Lister mu nabídne, že zkoušky nebude dělat, když mu vrátí Kochanskou, což Rimmer poněkud rozhořčeně odmítne. Během Listerovy závěrečné zkoušky se tedy Rimmer promění v Kochanskou (nechá Hollyho, aby zkombinoval tělo Kochanské a vědomí Rimmera) a poví Listerovi, že ho Kochanská nemiluje. Lister jeho lest prohlédne a Rimmer se tedy promění zpět (omylem mu zůstane jedno ňadro a boky Kochanské). Rimmer vyjde před učebnu a krátce po něm i Lister, který si jde výsledek zkoušky. Rimmer už to nevydrží a zeptá, jak dopadl. Na to mu Lister odpoví: „Jak, že to udělal Lister - mistr, pane?“ a s jásotem vyskočí.\n\n\n"}
{"id": "239034", "url": "https://cs.wikipedia.org/wiki?curid=239034", "title": "Cilma", "text": "Cilma\n\nCilma (rusky \"Цильма\") je řeka v Archangelské oblasti (prameny) a v Republice Komi v Rusku. Je to levý přítok Pečory. Je 374 km dlouhá. Povodí má rozlohu 21 500 km².\n\nPramení ve vysočině Timanský krjaž, zprava do ní ústí Tobyš.\n\nZdroj vody je převážně sněhový. Průměrný roční průtok vody ve vzdálenosti 54 km od ústí činí 228 m³/s. Zamrzá v říjnu až v první polovině listopadu a rozmrzá na konci dubna až v květnu.\n\nJe splavná pro vodáky. Vodní doprava je možná na dolním toku.\n"}
{"id": "239036", "url": "https://cs.wikipedia.org/wiki?curid=239036", "title": "Národní park Stelvio", "text": "Národní park Stelvio\n\nNárodní park Stelvio (, ) se nachází v pohoří Ortles v italských krajích Tridentsko – Horní Adiže a Lombardie, na severu Itálie. Byl založen v roce 1935. Svou rozlohou přes 134 000 ha patří k největším národním parkům v Alpách. Zahrnuje území sedimentárních a magmatických hornin, velké množství vrcholů vyšších než 3 km, hluboká alpinská údolí a přibližně 110 jezer.\n\nZa symbol národního parku Stelvio se pokládá orel skalní. Vzácných zvířat zde ale žije mnohem více – kamzík, kozorožec, svišť, zajíc sněžný, tetřev hlušec, bělokur horský, mlok alpský. Z flory jsou tu na předním místě hlavně porosty přes sto let starých modřínů a borovic. Do parku se samozřejmě počítají také rozsáhlé ledové plochy, mezi nimiž hraje prim ledovec himálajského typu – Ghiacciaio dei Forni s rozlohou 20 km². Nejvyšším vrcholem oblasti je Ortler (3 905 m). Park přetíná vysokohorská silnice vedoucí z Bormia do Pradu překonávající ve svém středu silniční sedlo Passo dello Stelvio (Stilfser Joch) ve výšce 2 757 m.\n\nNapříklad prha arnika (\"Arnica montana\"), \"Biscutella leavigata\", pochybek \"Androsace vitaliana\", koniklec (\"Pulsatilla vernalis\"), \"Artemisia umbelliformis\" (genépi), \"hvězdnice alpská\" (\"Aster alpinus\"), \"Dianthus superbus\", \"hvozdík kartouzek\" (\"Dianthus carthusianorum\"), upolín evropský (\"Trollius europaeus\"), \"Dryas octopetala\", šafrán bělokvětý (\"Crocus albiflorus\"), \"Draba aizoides\", jaterník podléška (\"Hepatica nobilis\"), \"Gentiana acaulis\", \"Gentiana kochiana\", lilie zlatohlávek (\"Lilium martagon\"), \"Lilium croceum\" subsp. \"bulbiferum\", lnice alpská (\"Linaria alpina\"), zimozel severní (\"Linnaea borealis\"), oměj (\"Aconitum napellus\"), \"Paludella squarrosa\", prvosenka bezlodyžná (\"Primula vulgaris\"), prvosenka vyšší (\"Primula elatior\"), \"Ranunculus glacialis\", Rozchodnice růžová (\"Rhodiola rosea\"), lomikameny, střevíčník pantoflíček (\"Cypripedium calceolus\"), rosnatka okrouhlolistá (\"Drosera rotundifolia\"), \"Silene acaulis\", plesnivec alpský (\"Leontopodium alpinum\"), \"Achillea moscata\", \"Soldanella alpina\",\"Viola calcarata\", kýchavice \"Veratrum album\", skalenka \"Loiseleuria procumbens\", šicha černá (\"Empetrum nigrum\"), pěnišníky, borovice kleč (\"Pinus mugo\"), lýkovec (\"Daphne alpina\" a \"Daphne striata\"), ze stromů převážně jehličnany - borovice limba (\"Pinus cembra\"), smrk ztepilý (\"Picea abies\"), modřín opadavý (\"Larix decidua\").\n\n"}
{"id": "239041", "url": "https://cs.wikipedia.org/wiki?curid=239041", "title": "Erri De Luca", "text": "Erri De Luca\n\nErri De Luca (* 20. května 1950, Neapol) je italský romanopisec, básník a překladatel.\nPracoval jako dělník v továrně Fiat, byl příslušníkem krajně levicového hnutí Lotta Continua. Debutoval již téměř jako čtyřicátník v roce 1989 románem \"Non ora, non qui\" (\"Ne teď, ne tady\"), v němž zachycuje vzpomínky na dětství prožité v Neapoli. O té doby vydal řadu románů, esejů, několik sbírek povídek a básní. Jako samouk se naučil hebrejštině a přeložil několik knih \"Bible\". Žil řadu let v Africe, takže se dokáže domluvit svahilsky, během války v Jugoslávii působil jako řidič kamionu s humanitární pomocí. Je nadšeným horolezcem. Podporuje protesty proti stavbě rychlodráhy Turín-Lyon: kvůli výroku v jednom novinovém rozhovoru, v němž nepřímo vyzval k sabotážím projektu, na něj stavitelé podali žalobu. Je držitelem Evropské knižní ceny, založil kulturní nadaci \"Fondazione Erri De Luca\".\n\n\n\n"}
{"id": "239043", "url": "https://cs.wikipedia.org/wiki?curid=239043", "title": "Klokan bažinný", "text": "Klokan bažinný\n\nKlokan bažinný (\"Wallabia bicolor\"), někdy nazývaný též klokan černoocasý. Žije ve východní Austrálii v tropických a mírných lesích. Na rozdíl od jiných menších klokanů se pohybuje tak, že hlavu drží nízko a ocas rovně dozadu. Aktivní je v noci, živí se různými rostlinami včetně pro nás jedovatými např. australským bolehlavem. Jeho nepřáteli jsou především dingo a také liška obecná. Na rozdíl od jiných klokanů běžně vyhledává ochlazení ve vodě.\n\nDorůstá do délky 85 cm a jeho ocas až do 86 cm. Jeho váha se pohybuje od 10 do 20 kg. Má hnědočernou srst a mnohem tmavší obličej, čenich, přední a zadní nohy a ocas. Přední nohy jsou slabé a slouží hlavně k manipulaci s potravou. Zadní nohy jsou silné, palec je zakrněný a ostatní prsty srostlé. Naspodu těla má jeho srst oranžový nádech a častý je i žlutý proužek na tvářích.\n\nSamice je březí 33-38 dní, rodí 1 mládě, které nocí 8-9 měsíců ve vaku. Může znovu zabřeznout už osm dní předtím, než porodí předchozího potomka.\n\nKlokan bažinný je chován poměrně vzácně – jen v 25 evropských zoo (stav podzim 2018). Nejvíce je zastoupen v Nizozemsku a Německu (po pěti zoo). V Česku jej chovají tři zařízení:\n\n\nTento druh je chován v Zoo Praha od roku 2012/2013 v horní části zoo v komplexu expozic zaměřených na australská zvířata. První odchov se podařil v roce 2015, další v roce 2016. Ke konci roku 2017 byli chováni tři jedinci. V roce 2018 bylo odchováno jedno mládě, a tak na konci roku 2018 byli chováni čtyři tito vačnatci. Zatím poslední klokan bažinný se narodil v lednu 2019.\n"}
{"id": "239050", "url": "https://cs.wikipedia.org/wiki?curid=239050", "title": "Námraza", "text": "Námraza\n\nNámraza je atmosférický jev, který se projevuje vznikem ledových krystalů na povrchu objektů působením následující vlivů:\n\n\n\nNejvyšší pravděpodobnost vzniku námraz je při styku prochlazeného povrchu (0 až –4 °C) objektů s vlhkým vzdušným prouděním. Při teplotách pod –4 °C a nižších výrazně klesá možnost vzniku a při teplotách pod –12 °C námraza téměř nevzniká nebo je velice slabá.\n\nPrůsvitná a zrnitá námraza se hromadí na objektech jako stromy, stožáry či elektrická vedení a může vést k jejich poškození.\n\nPrůsvitná a zrnitá námraza způsobuje problémy také v letecké a silniční dopravě. U lodní dopravy se projevuje zamrzání drobných kapiček, ulpívajících na pevných částech plavidla.\n\n"}
{"id": "239058", "url": "https://cs.wikipedia.org/wiki?curid=239058", "title": "Svatotomášská dobra", "text": "Svatotomášská dobra\n\nSvatotomášská dobra je platidlem afrického ostrovního státu Svatý Tomáš a Princův ostrov. Do oběhu se dostala v roce 1977 a byl jí přiřazen kód STD. K 1. lednu 2018 proběhla denominace měny a byla zavedená nová dobra (kód STN). Poměr mezi starou a novou dobrou byl stanoven na 1 STN : 1000 STD. Obě podoby dobry budou kolovat v souběhu během prvního pololetí 2018, následně se bude používat pouze STN. Jedna setina této měny se nazývá cêntimo.\n\nPrvní dobra existuje od roku 1977, kdy nahradila dosud používané svatotomášské escudo ve směnném poměru 1 escudo = 1 dobra. Až do získání nezávislosti (12. července 1975) bylo svatotomášské escudo pevně navázáno na portugalské escudo v poměru 1:1. Zároveň i ostatní bývalé portugalské kolonie v Africe měly za své měny escudos (mosambické, angolské, kapverdské, guinejské).\n\nV červnu 2009 byla podepsána smlouva mezi Portugalskem a Svatým Tomášem a Princovým ostrovem, ve které se položil základ možnost pro stanovení pevného směnného kurzu mezi dobrou a eurem. Dobra byla na euro následně navázána 1. ledna 2010 v pevném kurzu 1 EUR = 24 500 STD. Po přechodu z STD na STN je tedy kurz 24,5 STN za 1 EUR. \n\n"}
{"id": "239059", "url": "https://cs.wikipedia.org/wiki?curid=239059", "title": "Ferdinand Pujman", "text": "Ferdinand Pujman\n\nFerdinand Pujman (25. května 1889, Nížkov – 17. prosince 1961, Praha) byl český stavební inženýr, profesor konzervatoře, dramaturg a režisér opery Národního divadla v Praze a estetik.\n\nNarodil se jako syn venkovského řídícího ve vesničce Nížkov u Přibyslavi. Od malinka měl vřelý vztah k hudbě, hrál na klavír i varhany. Přesto splnil přání svého otce a vystudoval stavební inženýrství. V Praze pak měl i soukromou stavební praxi. Již při studiích na technice navštěvoval kromě zpěvu a klavíru přednášky z dějin hudby na Filosofické fakultě UK. Svou dráhu operního režiséra zahájil v roce 1920 ve Státním divadle v Brně a o rok později hostoval v Národním divadle v Praze. V roce 1926 pak nastoupil po praktické a důkladné teoretické průpravě jako operní režisér na plný úvazek. V červnu 1945 byl jmenován dramaturgem opery, v roce 1947 vrchním režisérem. V Národním divadle působil až do ledna 1950 a pak znovu v letech 1956 až 1959. V ND spolupracoval úzce s Otakarem Ostrčilem a podílel se umělecky na jeho cyklech Dvořákových, Fibichových a Foersterových oper.\n\nV operní režii uplatňoval novátorské přístupy, ovlivněné jak technickým vzděláním, tak důkladnou znalostí filozofie, estetiky a náboženské liturgie. Jeho režie vzbudily takový ohlas, že se dokonce jeho inscenace \"Prodané nevěsty\" z roku 1923 stala předmětem jednání parlamentu. Za svoji éru režíroval téměř sto oper, což dovolovalo dramaturgickou pestrost od evropského baroka až po současné domácí i světové novinky.\n\nŘadu inscenací nastudoval i v zahraničí (např. v Mnichově, Rize, Tallinnu, Bělehradě). Byl vyznamenán lotyšským a estonským řádem a stal se čestným členem divadla Estonia v Tallinnu.\n\nKromě režírování oper se věnoval také baletu, psal příspěvky do odborných časopisů a sborníků, vystupoval i v zahraničí. Významná byla i jeho činnost pedagogická. V roce 1921 začal vyučovat na Konzervatoři v Praze mimiku a operní režii, od roku 1946 pak na AMU, kde byl od roku 1946 pověřeným profesorem a v letech 1949 až 1959 řádným profesorem. Od roku 1950 byl vedoucím katedry operní režie a zpěvu. V letech 1959/1960 působil jako externí učitel operní režie a dramaturgie. Bez povšimnutí nezůstala ani jeho práce na překladech operních a písňových textů a rozhlasové režie.\n\nV roce 1949 se podílel na vzniku „Katolické akce“, s jejíž pomocí chtěli komunisté ovládnout katolickou církev, a stal se jejím předsedou.\n\nJeho všestranný umělecký talent měl oporu i v rodině. Jeho manželka Marie Pujmanová (1893–1958) byla významnou spisovatelkou, básnířkou, literární a divadelní kritičkou. Také syn Petr Pujman (1929–1989) byl překladatel a spisovatel.\n\n\n"}
{"id": "239060", "url": "https://cs.wikipedia.org/wiki?curid=239060", "title": "Bořek stavitel", "text": "Bořek stavitel\n\nBořek stavitel (v anglickém originále Bob the Builder) je britský animovaný televizní seriál pro děti. Bořek je vedoucí stavební firmy, která v malém městečku a jeho okolí opravuje silnice a domy a provádí ostatní mechanizované práce. Bořkovi pomáhá spolupracovnice Týna a několik stavebních strojů.\n\nStavební stroje se v seriále chovají jako děti a je úkolem Bořka a Týny učit je slušnému chování, spolupráci, odvaze a cti.\n\n\n\nVe zvláštní epizodě \"Nezapomenutelné Vánoce\" vystupuje britský zpěvák Elton John, který hraje sám sebe.\n\n"}
{"id": "239064", "url": "https://cs.wikipedia.org/wiki?curid=239064", "title": "Tennengebirge", "text": "Tennengebirge\n\nTennengebirge jsou pohořím nacházejícím se v Rakouských Alpách ve spolkové zemi Salcbursko u města Bischofshofen. Je to skalnatý hřeben, vedoucí ze severu na západ. Geograficky se hory zařazují do Východních Alp. Jde ó vápencovou náhorní plošinu o ploše 60 km². Nad výškou 2000 m n. m. má plošina ještě rozlohu 37 km². Od roku 1982 je oblast prohlášena za chráněnou. Vzhledem k velkému výskytu vápence se zde nalézá mnoho krasových útvarů - jeskyně, propasti atd. Na západě masivu nalezneme největší ledovou jeskyni na světě - Eisriesenwelt.\n\nNa východě odděluje Tennengebirge potok Lammerbach od vyššího a známějšího masivu Dachsteinu. Na západě tvoří hranici velké údolí řeky Salzach oddělující od sebe Tennengebirge a Berchtesgadenské Alpy, severní hranici pohoří vytváří opět potok Lammerbach, tentokráte zde rozděluje masiv s pohořím Salzkammergutberge. Dá se říci že na jihu hory Tennengebirge zakončuje dálnice A10.\n\n\nPohoří Tennengebirge je mimořádně bohaté na jeskyně. Zde jsou nejznámější z nich :\n\nVeškeré významnější prameny se nalézají na severním straně pohoří. Největší je pramen řeky Schwarzbach (\"Černá řeka\") blízko Oberscheffau. Další velké prameny jsou Infang Waterhöle blízko Unterscheffau / Kuchlbach a prameny Dachser a Tricklfall blízko městečka Abtenau. Zde se také poblíž nachází solné prameny Kochsalzquelle. Velká část krasových vod se přímo vlévá do potoka Lammerbach. Po většinu roku tyto prameny vykazují jen malé množství vody (kromě Schwarzbachu) nebo jsou dokonce vyschlé. Během tání sněhu nebo po delším dešti se hladina vody uvnitř hor zvedne a obrovské prameny se stávají aktivními. Oblast o rozloze asi 120 km² je odvodňována pod zemí. Na povrchu se projevuje právě prameny. Během jednoho roku vyvřou prameny v pohoří Tennengebirge asi 200 000000000 litrů vody. To vychází zhruba na 30 litrů na každého člověka na planetě. Většina této vody v květnu pomáhá při formování silných vodopádů.\n\nPohoří Tennengebirge nabízí přechody celé náhorní planiny zpřístupněné hned několika značenými stezkami, jednou dokonce dálkovou trasou (\"Tenngau Trekking Extrem\"). Velkým nebezpečím při putování po náhorní plošině je nedostatek vody a mlha, která zobtížní orientaci. Pro horolezce je oblast také pravým rájem. Zejména vrchol Hochthron (také umělé zajištění) a jižní stěny masivu. V zimě je oblast náhorní plató ideální pro skialpinistické přechody.\n\nK dispozici je zde mnoho horských chat. Nejnavštěvovanější chatou v pohoří je jednoznačně Heinrich-Hackel-Hütte, na jižním okraji hor, pro svou snadnou dostupnost.\n\n"}
{"id": "239069", "url": "https://cs.wikipedia.org/wiki?curid=239069", "title": "Lidská duše za socialismu", "text": "Lidská duše za socialismu\n\nLidská duše za socialismu (anglicky: \"The Soul of Man under Socialism\") je filosoficko-politická esej, jejímž autorem je Oscar Wilde.\n\nWilde zde píše o socialismu, který jako jediný může nejvíce posílit, či rozvíjet individualismus. Autor ho ovšem chápe jako rozvíjení sama sebe. Jednání podle svého úmyslu bez ohledu na autoritu (ať vládu, či hlavně veřejnost). Na začátku píše o výhodách socialismu vzhledem k životu, později k umění. Velkou část knihy věnuje kritice veřejnosti a jejímu vztahu k umění. Dobrý autor se podle něj pozná tak, že o něm lidé říkají, že je špatný, nesrozumitelný, škodlivý. Pozná se tak, že píše jen podle sebe, je individualistou. Špatný je naopak ten, kdo se podbízí obecenstvu, píše podle názoru diváků, čtenářů. Kniha je plná osobitých výkladů učení Ježíše Krista i socialismu, jejichž smyslem je podle něho individualismus.\n\n"}
{"id": "239070", "url": "https://cs.wikipedia.org/wiki?curid=239070", "title": "Sicilská obrana", "text": "Sicilská obrana\n\nSicilská obrana je šachové zahájení charakterizované tahy 1.e4 c5 (ECO B20-B99)\n\nPoprvé se o něm zmiňuje G. C. Polerio v roce 1594. O několik let později jej G. Greco nazval \"il gioco siciliano\" (sicilská hra).\n\nZahájení je velmi populární a je také ze všech nejhranější.\nPatří do repertoáru většiny velmistrů a v poslední době se o ještě větší popularizaci zasloužil Garri Kasparov.\n\nSicilská obrana se považuje za nejlepší možnost, jak mít s černými šanci na vítězství po 1.e4.\nTahem 1… c5 černý bojuje o střed, oproti 1… e5 není ale pozice symetrická.\nV hlavní variantě, která je charakterizovaná 2. Jf3 s plánem 3. d4 mění černý svého c pěšce za bílého pěšce d, za což často získává protihru po c sloupci.\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 a6 (ECO B90-B99)\n\nJe jedním z nejoblíbenějších odpovědí.\nJako hlavní linie se považuje 6.Sg5. Častěji ale hraje bílý v 6. tahu jiná pokračování a černý zde zamýšlí odpovědět 6… e5 s protihrou. O její popularizaci se hodně zasloužil R. Fischer.\n\nJestliže nehraje bílý 6.Sg5 a černý odpoví 6… e6, tak hra přechází do Scheveningské varianty.\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 e6 (ECO B80-B89)\n\nPatří k nejoblíbenějším.\nČerný se plánuje vyvinout a poté získat protihru na dámském křídle, případně i ve středu.\n\nBílý má řadu pokračování, jedním z nich je i útočný Keresův útok 6.g4.\nHraje-li bílý proti Scheveningské variantě Sc4, tak takový postup se nazývá Sozinův útok. Byl oblíbený u R. Fischera.\n\nHodně hráčům, kteří mají v oblibě tuto variantu, není Keresův útok příjemný a tak ještě častěji vzniká Scheveningská varianta v odložené formě z Najdorfovy varianty.\n1.e4 c5 2.Jf3 d6 3.d4 cxd4 4.Jxd4 Jf6 5.Jc3 a6 6. Cokoli 6… e6\nV tomto pořadí tahů se o popularitu zasloužil Garri Kasparov.\n\n1.e4 c5 2.Jf3 e6 3.d4 cxd4 4.Jxd4 (ECO B41-B49)\n\nJe velmi podobná Scheveningské variantě a často je omylem za ni zaměněnována. Je charakteristická tím, že zde černý nehraje hned d6 a ponechává si možnost zapojit případně černopolného střelce aktivně do hry. Hraje-li černý d6, hra přechází do Scheveningské varianty.\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 Jc6 6.Sg5 (ECO B60-B69)\n\nBílý volí velkou rochádu a černý většinou malou. Bílý většinou útočí centrem a černý se snaží o protihru na dámském křídle.\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 Jc6 s dalším 6… e5 (ECO B57-B59)\n\nPlatí za dobrou pro černého, černý získává za slabinu d6 slibnou protihru ve středu a na dámském křídle.\n\nBílý se ji většinou vyhýbá 6.Sg5 Rauzerův útok, občas volí 6.Sc4, kde po 6… e6 může hra přejít do Sozinova útoku Scheveningské varianty.\n1.e4 c5 2. Jf3 d6 3. d4 cxd4 4. Jxd4 Jf6 5. Jc3 g6 (ECO B70-B79)\n\nPatří k nejostřejším variantám. Černý fianchetuje svého černopolného střelce, s nímž plánuje útočit na střed. Bílý často volí odpověď s velkou rochádou a útokem na královském křídle, černý se snaží o protihru na sloupci c, často i za cenu oběti kvality. Bílý může rochovat i na královské křídlo, hra má potom zpravidla mnohem klidnější poziční charakter.\n\nVzhledem k útočným možnostem bílého je dračí varianta považována za velmi riskantní a v poslední době se na nejvyšší úrovni moc neobjevuje.\n\n1.e4 c5 2. Jf3 Jc6 3.d4 cxd4 4. Jxd4 g6 (ECO B34-B35)\n\nJe typická tím, že po 5. Jc3 Sg7 6. Se3 Jf6 černý po 7. Sc4 nehraje d6 a snaží se bránit bílému ve velké rošádě. Hraje-li černý d6, tak hra přechází do dračí varianty.\n\n1.e4 c5 2. Jf3 Jc6 3.d4 cxd4 4. Jxd4 g6 5.c4 (ECO B36-B39)\nBílý získává prostorovou převahu, často vzniká i z Anglické hry\n\n1.e4 c5 2. Jf3 Jc6 3. d4 cxd4 4. Jxd4 Jf6 5. Jc3 e5 6. Jdb5 d6 (ECO B33)\n\nvzniká i v odložené verzi po\n1.e4 c5 2. Jf3 e6 3. d4 cxd4 4. Jxd4 Jf6 5. Jc3 Jc6 6. Jdb5 d6 7. Sf4 e5 8.Sg5\n\nPatří k nejostřejším variantám a také k oblíbeným variantám, objevuje se i mezi top hráči.\nČerný zde za cenu pozičního oslabení (absolutně ztrácí kontrolu nad polem d5) získává aktivní protihru.\n\n1.e4 c5 2. Jf3 Jc6 3. d4 cxd4 4. Jxd4 e5 (ECO B32)\n\nAčkoli se nejedná o nové pokračování, nemá ustálený název.\nPovažovala se za nekorektní, ale její obliba trochu vzrostla poté, co se po 6. Jb5 místo 6… a6 začalo hrát 6… d6, kde se černý často pokouší vyměnit černopolné střelce Se7-Sg5. Nemá tolik kombinační charakter jako Svěšnikovova varianta. Může do ní ale i s přehozením tahů přejít.\n1.e4 c5 2. Jf3 e6 3. d4 cxd4 4. Jxd4 Jf6 5.Jc3 Jc6 (ECO B45)\n\nJe charakteristická postupem 6. Jdb5 Sb4 7.a3 Sxc3 8. Jxc3\n\nkde má černý volnou hru, ale tento postup není moc populární, protože bílý má dvojici střelců a může se snažit využít slabosti izolovaného pěšce.\n\nČastěji se ale hraje jen s cílem přejít v jiném pořadí do Svěšnikovovy varianty po 6.Jdb5 d6 7.Sf4 e5 8.Sg5, tomu se bílý nejednou vyhýbá 6.Jxc6 bxc6 7. e5\n1.e4 c5 2. Jf3 Jc6 3.Sb5 (ECO B31)\n\nJe v poslední době hranější než dříve, bílý tak většinou hraje, aby nevznikla Svěšnikovova varianta.\nPo výměně bílého střelce za jezdce má černý zhoršenou pěšcovou strukturu, což mu kompenzuje dvojice střelců.\n\n1.e4 c5 2. Jf3 d6 3. d4 cxd4 4. Dxd4 (ECO B53)\n\nSe občas vyskytuje, bílý aktivuje dámu a v případě jejího okamžitého napadení mění střelce za jezdce. V hlavní linii tu vzniká pozice s opačnými rošádami a oboustrannými šancemi.\n1.e4 c5 2. Jf3 Jf6 (ECO B29)\n\nSe vyskytuje zřídka má podobnou myšlenku jako Aljechinova obrana.\nPo 2. e5 má bílý prostorovou převahu. Hraje-li bílý 2. Jc3 hra může přejít do klasických variant.\n\n1.e4 c5 2. c3 (ECO B22)\n\nObčas vznikne i o tah později\n1.e4 c5 2.Jf3 Jc6 3.c3\n1.e4 c5 2.Jf3 e6 3.c3\n\nJe v poslední době populární a patří za nejlepší pokračování, kterým se bílý vyhne hlavním variantám.\nJe poklidnější než jiné varianty. Bílý se zde snaží obsadit centrum pěšci, černý ale může získat protihru v centru.\n\n1.e4 c5 2. Jc3 (ECO B23-B26)\n\nSe vyskytuje méně často a má zavřený charakter, černý většinou volí fianchetto střelce Sg7 a má pod kontrolou pole d4.\n\n1.e4 c5 2. d4 cxd4 3.c3 (v ECO B21)\n\nBílý se snaží za cenu pěšce získat rychlý vývin. Na nejvyšší úrovni se nevyskytuje, neboť jeho korektnost je sporná.\nČerný ho může i odmítnout tahem 3… d3 a poté vznikají i pozice podobné Marózcyho variantě.\n\n1.e4 c5 2. b4 (v ECO B20)\n\nvzniknout může i po 1.e4 c5 2. Jf3 e6 3.b4\nBílý se za cenu oběti pěšce snaží získat převahu ve středu a aktivní hru. Je považován za příliš riskantní až nekorektní a hraje se velmi vzácně.\n\n"}
{"id": "239071", "url": "https://cs.wikipedia.org/wiki?curid=239071", "title": "Lacul Roșu", "text": "Lacul Roșu\n\nRoșu ( , čti \"lakul rošu\" - „Červené jezero“) je jezero v župě Harghita v Rumunsku. Jeho obvod činí 2830 m, plocha 114 676 m² a objem zadržované vody 587 503 m³. Je největší sesuvovým jezerem v zemi. Vzniklo v roce 1837 sesuvem půdy, která přehradila říčku Bicaz. Nachází se v horní části Bicazské soutěsky.\n\nPozoruhodností tohoto jezera jsou zbytky kmenů zatopených stromů, které stále vyčnívají nad hladinu. Červenou barvu vody, podle které je jezero pojmenováno, způsobují sloučeniny železa.\n\nNěmecky se toto jezero nazývá „Mördersee”, stejně jako maďarsky „gyilkos”, což znamená vrah, vražedné. Pojmenování v němčině a v maďarštině vzniklo na základě legendy, že sesuv zasypal pastýře i se stádem ovcí.\n"}
{"id": "239072", "url": "https://cs.wikipedia.org/wiki?curid=239072", "title": "Howard Phillips Lovecraft", "text": "Howard Phillips Lovecraft\n\nHoward Phillips Lovecraft (20. srpna 1890 Providence – 15. března 1937 Providence) byl americký básník, spisovatel, esejista a amatérský žurnalista věnující se literární tvorbě v oblasti fantasy, science fiction a především hororu, které kombinoval v tehdejším oblíbeném žánru \"„weird fiction“\". Lovecraft se nicméně po celý život potýkal s finančními obtížemi, které řešíval ghostwritingem. Měl pověst výstředního samotáře, laskavého přítele i nesmírně sečtělého učence, jenž se zabýval rozsáhlým amatérským studiem astronomie, chemie, geologie, historie, filosofie, antropologie, literatury i architektury.\nLovecraft se proslavil především svými povídkami, pojednávajícími o mýtu Cthulhu, popisující podivné a temné síly, které obývaly Zemi milióny let před vznikem lidstva. Jeho tvorba je nesena v duchu tísnivého kosmického indiferentismu, který poukazuje na to, že realita je pouze křehká, iluzivní skořápka, dělící lidské vnímání od nesmírně bezútěšné a děsivé existence v chladném, lhostejném vesmíru. Odhalení, která hrdinové děl učiní, vedou často ke tragickému sestupu v šílenství. Krom toho je i autorem snového cyklu, jenž se vyznačuje velice květnatým a básnivým jazykem, vyobrazením krás lidských snů a mýtů. Jedním z nejznámějších motivů je však pradávná kniha Necronomicon od fiktivního arabského učence Abdula Alhazreda, jejíž promyšlená mystifikace vedla často k přesvědčení veřejnosti o jeho skutečné pravosti.\n\nAčkoli za svého života nebyl příliš čten a zemřel v chudobě, prostřednictvím hrstky svých přátel, kteří začali soustavně vydávat jeho dílo, se H. P. Lovecraft stal jedním z nejvlivnějších hororových autorů 20. století a průkopníkem moderního hororu.\n\nNarodil se na 194 Angell Street v městě Providence, které mj. obdivoval po celý svůj život a o kterém se v mnoha svých básních zmiňuje, v rodině Winfielda Scotta Lovecrafta, obchodního cestujícího s klenoty a Sarah Susan Phillips Lovecraftové, která se velmi zajímala o dějiny svého rodu počínající Georgem Phillipsem, jenž již kolem roku 1630 připlul mezi prvními anglickými přistěhovalci na území Nové Anglie. V dětství byl Howard velmi rozmazlován a hýčkán. Byl vychováván v odloučení od okolního světa a většinu svého času trávil poklidnou četbou a denním sněním v prostorných, tmavých chodbách rodného domu, který byl, jak mnozí říkali, velmi neudržovaný a zanedbaný, a prakticky po zbytek života Howard působil dojmem chudého aristokrata.\nToto období ovšem náhle přerušila tragédie v roce 1893, kdy byly Lovecraftovi pouhé tři roky. Jeho otec tehdy podstupoval další obvyklou obchodní cestu v Chicagu, po návratu na hotelový pokoj však utrpěl psychické zhroucení, načež byl převezen zpátky do Providence, do Butlerovy nemocnice pro duševně choré. Lovecraft ani jeho matka Winfielda nicméně nenavštěvovali, jelikož byli informováni, že jejich otec a muž je zcela paralyzovaný a neschopný komunikace. Není známo, zdali si byl Lovecraft vědom příčiny otcovy nemoci, ačkoliv, jak dokládají mnohé dopisy, byl nejspíše po celý svůj život přesvědčen, že otcova „mrtvice“ byla důsledkem dlouhodobého vyčerpání a stresu z četných studií a úmorné obchodní práce. W. S. Lovecraftovi byla ve skutečnosti diagnostikována progresivní paralýza, mozková forma pozdní syfilis. Lovecraftův otec se během svého pětiletého dožívání projevoval agresivně a často celé hodiny hlasitě opakoval nesmyslné útržky vět, ve stavu pokročilé demence byl jeho stav komplikován proleženinami, později zemřel v důsledku epileptického záchvatu. Lovecraftova matka v tomto období navíc uschovávala arzenovou tinkturu, která se tehdy využívala jako preventivní lék proti syfilidě.\nDále jej tedy vychovávala jeho značně neurotická, panovačná a chorobně starostlivá matka, dvě tety (Lillian Delora a Annie Emeline Phillipsovy), které se z něj snažily vychovat pravého gentlemana, a jeho dědeček Whipple Van Buren Phillips, majetný průmyslník, který v něm zažehl celoživotní lásku k tajemnu a E. A. Poeovi. Jeho matka v rozmazlování svého syna pokračovala, takže mohl jíst cokoli a kdykoli chtěl a mohl jít spát, kdy se mu zachtělo. Chodíval tehdy spát ve velmi pozdních hodinách. Vyhýbal se spánku, jelikož právě v tomto období začal trpět nočními můrami a možná i pavor nocturnus. Jeho vztah k matce byl velmi rozpolcený až patologický, takže přestože jej jeho matka velmi milovala, určitou měrou ho i nenáviděla. Obviňovala jej z otcova úmrtí a byla přesvědčena, že její syn je mimořádně ošklivý.\n\nLovecraft byl předčasně vyspělý a velmi inteligentní chlapec, který se naučil číst již ve dvou letech. Během dětství i dospívání ale často stonal, ačkoliv je zřejmé, že původ těchto chorob byl částečně psychický. Povahou byl svárlivý, samotářský a neústupný introvert, proto také navštěvoval školu jen velice zřídka. Toto obcházení školní docházky umocnila skutečnost, že byl občas i šikanován a odmítán jak svými vrstevníky, tak i sousedy, kteří jej považovali přinejmenším za podivína, stejně tak jako jeho rodinu. Mezi jeho nejranější četbu patřily Homérovy eposy, k nimž dokonce přidružil i vlastní básně, či pohádky tisíce a jedné noci, které podnítily jeho lásku ke starověké historii. Postupem času si oblíbil také makabrózní literaturu Edgara Allana Poea, který se po zbytek jeho života stal jeho nejvýznamnějším literárním vzorem. Velmi se mu zalíbily i přírodní vědy, zejména chemie a astronomie. Postupem času se více a více obracel k minulosti a vzorem společnosti, za ideály vyspělé kultury považoval 18. století a řecký helénismus. Od dvanácti let se jeho zájem o astronomii přerodil ve skutečnou vášeň, a přestože se vzdělával sám, vyznal se v astronomii natolik, že publikoval články v městském deníku \"Providence Journal\". Byl rovněž obeznámen s pracemi mnoha fyziků a velmi se zajímal o teorie Alberta Einsteina.\n\nNěkolik měsíců před dokončením střední školy se nervově zhroutil, jelikož jeho dědeček zemřel a rodinný krb tím přišel o svoji nejvýznamnější podporu. Lovecraftovi byli nuceni přestěhovat se do jiné čtvrti a menšího domu. Tou nejvýznamnější příčinou jeho zhroucení ale byl pravděpodobně zánik jeho snu o dráze astronoma. Zjistil, že pro tuto vědu dostatečně neovládá tolik potřebnou matematiku, která mu vždy činila nemalé obtíže. Nikdy tedy nedokončil středoškolské vzdělání, i když si velice přál studovat na Brownově univerzitě. V tomto duševním rozpoložení strávil celých pět let, z domu vycházel pouze v noci, trpěl úpornými bolestmi hlavy a dokonce zvažoval i sebevraždu. Po několika letech tohoto poustevnictví se poprvé objevil na veřejnosti, když pro redakci časopisu \"The Argosy\" sepsal veršovanou stížnost, kde kritizoval fádní a komerční romance Freda Jacksona. Tyto články poté zaujaly prezidenta UAPA (\"United Amateur Press Association\") Edwarda F. Daase, který jej obratem přizval ke spolupráci. V tomto období rovněž vznikla jeho prvotní díla \"The Tomb\" a \"Dagon\". Začal také pěstovat svoji novou vášeň – dopisování. Lovecraft byl vášnivý dopisovatel, přičemž s touto zálibou začal poměrně brzy po svém nervovém otřesu, kdy si dopisoval s bratrancem. Následně se tento tzv. Lovecraftův kruh rozšiřoval. Velmi často také datoval své dopisy o dvě stě let zpět, tedy do dob před americkou revolucí. Mezi jeho korespondenty a přátele (právě díky dopisování se plachý Lovecraft s mnohými s nich setkal i osobně, načež vznikla pevná přátelství) patřili např. Robert E. Howard (autor knih o Conanovi), nadaný básník Clark Asthon Smith, nebo Robert Bloch (autor příběhu Psycho). V roce 1919 byla jeho matka, která se nikdy nevyrovnala s duševním onemocněním a ztrátou svého muže, hospitalizována v téže léčebně jako její manžel. Po celou dobu jí byl její syn nablízku. Roku 1931 zemřela na následky nepovedené operace močového měchýře. Tato ztráta Lovecrafta natolik poznamenala, že jej opět postihly i sebevražedné myšlenky, ovšem po čase se zotavil a navštívil shromáždění amatérských žurnalistů UAPA.\n\nZde se seznámil se svojí budoucí chotí Soniou Greeneovou (1883–1972), původem ukrajinskou židovku, která v něm nalezla zalíbení a dvořila se mu. Lovecraft se do ní rovněž zamiloval a zbožňoval diskuze o filosofii a literatuře, které s ní vedl. Společně, aniž by cokoli oznámili Howardovým upjatým tetám, se odstěhovali do New Yorku, do čtvrtě Brooklyn. Zprvu bylo toto město pro Howarda zdrojem velkého úžasu a inspirace, postupně však na New York zanevíral. Jejich manželství ale zůstalo nenaplněno, jelikož Lovecraft měl značnou averzi k intimnímu styku (Lovecraft byl pravděpodobně asexuálem; jistý vliv zde také sehrála skutečnost silného komplexu méněcennosti, který v něm vypěstovala jeho matka). Sonia vlastnila obchod s klobouky, ten ale brzy zkrachoval a její zdravotní stav se zhoršil. Byla tedy donucena k pobytu v lázních, odkud i nadále Lovecrafta podporovala. On sám nemohl nalézt žádné zaměstnání, jelikož se v podstatě jednalo o čtyřiatřicetiletého muže bez jakýkoliv pracovních zkušeností. Po dvou letech se pár přátelsky rozešel, i když se nikdy úředně nerozvedli. Lovecraft zde ještě po delší dobu pobýval, ovšem postupem času se mu New York natolik znelíbil (především z rasových důvodů), že sepsal i značně xenofobní a rasistickou povídku \"The Horror at Red Hook\". Později cestoval po východním pobřeží USA. Mimo rodnou zemi se rozhodl vydat až svém zpětném příchodu do Providence, kdy roku 1936 navštívil Evropu, cílem jeho cest zde byla především Itálie a její folklór.\n\nRoku 1933 se vrátil zpět do rodné Providence, kde se zabydlel v malém domě na předměstí, 10 Barnes Street, stejnou adresu měl i dr. Willet v románu \"Podivný případ Charlese Dextera Warda\". Zde poté sepsal svá nejznámější a nejvýznamnější díla, jako jsou \"The Call of Cthulhu\", \"The Shadow over Innsmouth\", \"At the Mountains of Madness\", \"The Shadow out of Time\" nebo \"The Dream-quest to unknown Kadath\". Přijímal začínající mladé spisovatele a obdivovatele, kterým pomáhal, radil a také je zahrnul do svého širokého epistolárního kruhu. V roce 1936 jej velice zasáhla smrt jeho dobrého přítele R. E. Howarda, který spáchal sebevraždu, a také jeho vlastní smrtelné onemocnění, když u něj byla diagnostikována rakovina střev, posílená navíc chronickým zánětem ledvin (Brightova nemoc). Lovecraft považoval své obtíže za pouhou chřipkovitou infekci, ačkoliv jej sužovala po celý rok. Roku 1937 byl přijat do nemocnice, jediné co však mohli lékaři dělat, bylo podávat nemocnému Lovecraftovi morfin pro utišení bolesti. Básníkův postoj ke svému stavu byl značně stoický a odevzdaný. Své dojmy zaznamenával v tzv. deníku smrti. V nepřetržitých bolestech ještě téhož roku zemřel. Byl pohřben v rodinném hrobě, nicméně jeho přátelé mu postavili hrob vlastní, zdobený úryvkem z jeho oblíbené básně, znějící: \"„I AM PROVIDENCE“\". Rovněž pokračovali v šíření jeho mýtu Cthulhu a nadále tiskli jeho práce, které se ve své úporné sebekritice často zdráhal vydat.\n\nMezi jeho tvorbu patří výlučně básně, povídky, novely, eseje a novinové články, které byly vydávány pouze časopiseckou formou, a to společnostmi, jako byly \"Astounding stories\", \"The Argosy\", \"Weird Tales\", \"Tryout\", atd. V měkké vazbě vydal pouze dvě práce.: \"Odstrašující dům\" (The Shunned House, 1928) a \"Stín nad Innsmouthem\" (The Shadow Over Innsmouth, 1936) . Je rovněž považován za přímého následovníka E. A. Poea. Díky podobnosti stylu i žánru je dokonce nazýván Poem 20. století. Nejvýznamnějším motivem v jeho celoživotním díle je narušení nám známého trojrozměrného světa a jeho zákonů. Ve spise Nadpřirozená hrůza v literatuře poté definoval hororový žánr a shrnul i jeho dosavadní historii. Svému vzoru-Poeovi věnoval hned celou kapitolu.\n\nLovecraft byl značně sebekritický a mnoho svých prací zničil, nebo zcela zavrhl. Za svoji nejlepší považoval \"The Colour Out of Space\", obdobné obliby se dostalo pouze několika dalším dílům z jeho rozsáhlé tvorby.\n\nV jeho povídkách se velmi často objevují pradávné, většinou mimozemské rasy uctívající temná božstva. Tito bohové i jejich stoupenci však byli z tohoto světa vyhoštěni. Mohou se ale vrátit a vrátí se. Dalo by se říci, že všechny jeho práce i celoživotní postoj vůči světu byl tedy hluboce pesimistický až cynický, současně však mnohokrát uplatňoval i svůj smysl pro humor a jemnou ironii.\n\nMezi hlavní náměty se řadí např. mystické směřování k tragickému osudu a nemožnost mu utéct – naopak nutkavé přesvědčení hrdiny, že musí pokračovat dále do neznáma, mimozemské bytosti z rozličných rozměrů lhostejné k člověku, zneužívání vědy, existenciální úzkost, strach z rozpadu osobnosti, zobrazení prázdnoty a kosmické nicoty… \n\nH. P. Lovecraft kupříkladu varoval před vytvořením nukleárních zbraní i bezohledným výzkumem. Ve svém díle \"Ve zdech Eryxu\" popsal vzdálenou budoucnost, kde pozemské výpravy ve vesmírných lodích podnikají nájezdy, Conquistu, za cílem uloupení krystalické substance mimozemské rase na Venuši.\n\nVe velmi známé a opakovaně zfilmované povídce \"Herbert West-Reanimátor\" se také objevuje jeho poněkud komický rasismus a xenofobie. Velkou část svého života byl totiž velmi silně xenofobně zaměřen, a to navzdory tomu, že byl zatvrzelým zastáncem prezidenta Franklina Delano Roosevelta, sám se prohlašoval za „New Deal demokrata a antikomunistu“. Až ke konci života tyto postoje přehodnotil a velice se za ně styděl. Jeho rasismus a xenofobie jsou označovány za komické, jen proto, že mnoho jeho přátel patřilo k odlišnému etniku, a to včetně jeho ženy (byla ukrajinskou židovkou). V jeho díle se ženské postavy vyskytují jen velmi omezeně a nikdy nezaujímají významné role. Je proto občas kritizován pro misogynitu. Malé množství ženských postav však svědčí spíše o jeho plachosti a nesmělosti vůči ženám v osobním životě.\n\nHoward Phillips Lovecraft oplýval vysokou inteligencí, mimořádnou pamětí a tvořivostí. Byl to tichý, melancholický, zádumčivý a zasněný člověk velmi laskavé a úzkostné povahy, a ačkoli jeho tvorbě dominovala především nadpřirozená témata, sám byl osobou racionální. Netajil se svojí anglofilií, ani láskou ke kočkám či minulosti. Také jej velmi zajímaly jeho sny. Zbožňoval vycházky po starobylých městech, v křivolakých uličkách, ve volné krajině a v přírodě. Netajil se ale také svoji nechutí k odlišným rasám, jazzu, náboženství, sportu, a modernímu ezoterismu. Jeho filosofický pohled byl značně existenciální. Byl zastáncem mechanického racionalismu a nihilismu. Lovecraft byl vášnivým čtenářem, ve své soukromé knihovně vlastnil kolem 2 000 knih, včetně děl velmi starých a cenných.\n\nPokud jde o jeho náboženské přesvědčení, v dopise R. E. Howardovi napsal: „Celkově vzato si myslím, že existence ústřední kosmické vůle nebo věčného setrvání osobnosti je zatraceně nepravděpodobná. Jsou to ty nejsměšnější a nejnesmyslnější věci, jaké může kdokoli říct o vesmíru, a já nejsem tak slovíčkářský, abych nepředstíral, že je pokládám za bludný a nesmyslný přelud. Teoreticky jsem agnostik, ale než to bude se vší rozhodností prokázáno, musím se prozatímně a teoreticky řadit k ateistům.“ Většina postav Lovecraftových děl jsou pozitivisticky uvažující jedinci, kteří věří spíše vědě než náboženství, tento názor zřejmě odráží přesvědčení Lovecrafta samotného (přestože i tento apriorní pozitivismus Lovecraft nezřídka kritizuje a paroduje, např. v povídce \"Herbert West–Reanimator\"). Jeho fikce jsou někdy citovány jako příklad tzv. misoteismu, totiž přesvědčení, že božstva sice existují, ale jsou zlá a vůči člověku nepřátelská. Fiktivní náboženství z Lovecraftových děl tento názor sice implikují, Lovecraft sám jej však nikdy nezastával.\n\nTrpěl nesčetnými psychosomatickými obtížemi, které se podepisovaly na jeho astenickém vzezření. Rovněž byl vystaven nepřetržitým obavám o vlastní duševní zdraví, vzhledem k určité rodinné zátěži, vzhledem k hysterii a depresím své matky, ale i onemocnění svého otce, ačkoliv příčina jeho stavu byla organická. Matka byla během Lovecraftova dětství připravena ošetřit svého syna v případě projevů vrozené syfilis, a také vzhledem k vlastnímu zhroucení v osmnácti letech, kdy mimo jiné trpěl i obličejovými tiky, atd. V jistém období zase přechodně téměř ztrácel sluch, stav měl ale krátkého trvání, jelikož jeho příčinou byla zatvrdlá vrstva ušního mazu. Mnohem horší byly jeho obtíže s termoregulačním systémem, což se odráželo v jeho přecitlivělosti na chlad. Je známo, že při jedné své procházce v dvacetistupňovém mrazu upadl do bezvědomí. Ve svých dopisech se poté přiznával, že objevil v jednoduchém prvku mrazu silný zdroj inspirace. Trápily jej i časté noční můry, v dětství údajně i noční děsy.\nK jeho křehkému zdraví nepřispívala ani obliba v nezdravém jídle; zbožňoval kávu, čokoládu, sýry, hranolky. S pozdější nepříznivou finanční situací se stravoval nepravidelně a málo, což se projevilo jeho pozdějšími obtížemi s trávením a možná i rakovinou střev.\n\n\n\n\n\n"}
{"id": "239080", "url": "https://cs.wikipedia.org/wiki?curid=239080", "title": "Povrch Marsu", "text": "Povrch Marsu\n\nPovrch Marsu je podobně jako povrch Země značně rozmanitý s vysokými pohořími, kaňony, údolími či pahorkatinami. V dřívějších dobách před vesmírnými lety bylo možno Mars pozorovat pouze dalekohledem, který neumožňoval rozpoznat podrobnější detaily povrchu než načervenalý povrch s tmavými oblastmi a dvěma polárními čepičkami. První fotografie přinesly nový pohled na rudou planetu, který v současnosti prochází další revizí díky podrobnému mapování planety kosmickými sondami a vozítky na povrchu.\n\nMars, podobně jako Země, má svoji vlastní historii, během které docházelo k jeho postupnému vývoji až do současné podoby. V minulosti se na planetě vystřídalo mnoho událostí, které měly zásadnější význam pro podobu povrchu a existujících struktur. V období noachian docházelo k silnému vulkanismu a masivnímu bombardování asteroidy, které za sebou zanechalo přes dvě stovky kráterů velikosti do 5 km a 25 větších než 16 km. V tomto období se na povrchu nacházela i kapalná voda a snad i oceán, o čemž svědčí důkazy v podobě říčních koryt, či vzniklých sedimentů. V následujícím období hesperian došlo k postupnému chladnutí a začátku výlevného vulkanismu, během kterého vznikají štítové oblasti. V poslední etapě vývoje amazonian se planeta stále více ochlazovala, ztrácela se atmosféra a kapalná voda. Na druhou stranu došlo k novým projevům vulkanismu, když vznikly velké sopky v oblasti Tharsis (včetně největší sopky Sluneční soustavy Olympus Mons). Mars se stával suchou planetou, kde hlavní roli převzala eolitická činnost větru, která přeměňuje tvář planety do dneška.\n\nVěda zkoumající povrch Marsu se jmenuje areografie, jelikož označení geografie popisuje výlučně nauku o zemském povrchu.\n\nBěhem první poloviny 17. století využívali astronomové první konstruované dalekohledy pro pozorování, které jim umožňovaly rozeznat na povrchu planety tmavé a světlé plochy, z čehož se usoudilo, že na Marsu jsou polární čepičky.\n\nV roce 1877 se poprvé v mapách povrchu Marsu objevují nové útvary tzv. Marsovské kanály, které ale byly pouhým optickým klamem zapříčiněných špatnými rozlišovacími schopnostmi dalekohledu a představivostí italského astronoma Giovanna Schiaparelliho, který je pozoroval jako první. Zpráva o pozorování se rychle roznesla a následně objev začaly potvrzovat i další pozorovací místa a vytvářet nepřeberné množství podrobných map neexistujících kanálů (spolu s nimi začaly vznikat teorie o jejich umělém vzniku a umírající civilizaci na vysychající planetě). Ve skutečnosti jsou kanály jen optický klam, který vzniká řetězcem tmavých skvrn. Jejich existence byla po 50 letech pozorováním vyvrácená, ale část veřejnosti je stále měla za existující dílo. Až fotografie z kosmických sond jednoznačně tuto teorii vyvrátily.\n\nMars při pozorování ze Země dalekohledem neumožňuje vidět žádné významné detaily povrchu vyjma polárních čepiček a tak jeho podrobné prozkoumání mohlo proběhnout až po návštěvě lidských sond, které jsou v současnosti hlavním zdrojem dat pro zkoumání Marsu.\n\nPřesné geologické složení planety není známo, ale na základě astronomických pozorování a průzkumu několika desítek meteoritů z Marsu, které se na Zemi našly, se soudí, že povrch Marsu je tvořen převážně z bazaltů (čedičů). Oproti pozemským bazaltům jsou nejspíše obohaceny o silikátovou složku podobající se až pozemských andezitům. Při pozorování je planeta načervenalá, což je způsobeno tím, že celý povrch planety je pokryt oxidem železitým. Vzhledem k nepřítomnosti magnetického pole a tekuté vody na povrchu, nedochází na Marsu k deskové tektonice jako na Zemi, i když některé teorie pracují s myšlenkou, že tomu bylo před 4 miliardami let jinak a že i Mars měl pohyblivou kůru.\n\nVzhledem k tomu, že na Marsu nebyly prováděny podrobné geologické průzkumy, jsou současné poznatky o planetě a její vnitřní stavbě velmi slabé a založeny na modelech a aproximaci se Zemí, či na měření fyzikálních polí pomocí sond. Odhaduje se, že planeta má žhavé polotekuté jádro, které má přibližně 1480 km v průměru, jež je složené převážně ze železa a 15 - 17 % síry.\n\nJádro je obklopeno silikátovým pláštěm, který způsoboval většinu tektonické a vulkanické činnosti na planetě. V současnosti se ale zdá, že je již neaktivní. Nejsvrchnější oblast tvoří kůra, která dosahuje průměrné tloušťky okolo 50 km a maximální 125 km.\n\nBěhem pozorování povrchu Marsu si vědci brzy uvědomili, že některé oblasti jsou nápadně podobné pozemským oblastem. Oproti povrchu Marsu je ale možno pozorovat pozemská tělesa přímo, provádět na nich podrobný výzkum a následně získané poznatky aplikovat na Marsovské podmínky. Tělesa na Marsu jsou zpravidla útvary mnohem větší a rozsáhlejší (jako například Olympus Mons, oblast Tempe Mareotis atd.), ale jejich geneze je často velmi podobná.\n\nJedním z takovýchto příkladů je oblast Tempe Terra, na které se nachází desítky „malých“ štítových sopek podobně nápadných oblasti Snake River Plain v Idaho. Průzkumem chemického složení a vzniku se daří nalézt mnoho podobností s útvary na povrchu Marsu a tak poskytovat důležité vodítko, jak mohlo dojít ke vzniku i na jiné planetě. Srovnáním topografie obou oblastí se daří upřesňovat poznatky o geologických událostech, které se v oblasti Tempe Terra odehrály.\n\nMars má podobně jako Země nebo Měsíc velmi různorodou topografii povrchu, která je závislá ne jeho geologické minulosti. Severní polokoule Marsu mohla být v minulosti z větší části oceánským dnem, což se projevuje v jejím uhlazeném rovinatém povrchu, která je pokryta rovinami vystupujícími okolo 1-2 km nad okolní krajinu, ale ve skutečnosti nacházející se 2 až 3 km pod referenční plochou. Množství kráterů na těchto lávových proudech je zde menší než v jižní části, což ukazuje na její mladší stáří. Současné útvary na povrchu napovídají o složitých procesech při jejím vzniku.\n\nNa jižní polokouli se oproti tomu nachází krajina, které se více podobá Měsíci. Vyskytuje se zde velmi stará vysočina s nespočtem kráterů, které jsou však plošší než ty na Měsíci, jelikož jsou vystavovány silnému působení eroze. Eroze postupně zahlazuje okraje kráterů a zanáší jejich dno sedimenty, což vede i ke zmenšování jejich hloubky. Nad okolní krajinu vystupuje do výšky 1 až 4 kilometrů a nad referenční geoid nejčastěji v rozmezí 3 až 4 km. O jejím stáří vypovídá vysoká hustota kráterů, která se podobá oblastem moří (Mare) na povrchu Měsíce.\n\nPředpokládá se, že rozdělení na jižní a severní část bylo způsobeno dopadem mohutného cizího tělesa na konci akrece planety. Oproti Zemi ale nejsou na Marsu přímé důkazy, že by na povrchu probíhala desková tektonika. Sopečné oblasti se nepohybovaly a zůstaly na místě, což mělo za následek vytvoření rozlehlé vyklenuté oblasti Tharsis včetně obrovských sopek s Olympus Mont v čele.\n\nVyjma množství kráterů se na povrchu vyskytují i písečné duny, které některé krátery vyplňují a jinde tvoří rozsáhlé dunové oblasti. V roce 2007 přinesla americká sonda Mars Odyssey důkazy, které nasvědčují, že se podařilo objevit vstupy do několika jeskyní o vchodové bráně 100 až 250 metrů. Oblasti byly měřeny pomocí infračervených paprsků, které určily teplotu. Z měření vyšlo, že se v noci oblasti okolo vchodů oteplují a ve dne ochlazují. Podobné chování je známo i z pozemských jeskyní. Objevení těchto podzemních oblastí dává šanci, že jednoduchý mikrobiální život mohl na Marsu přežít (pokud někdy vznikl).\n\nNa Marsu se nenachází oceán tekuté vody, podle kterého by se mohla určit hladina nadmořské výšky podobně jako je tomu na Zemi a tak vědci museli tuto hodnotu uměle definovat, aby mohli jednoznačně měřit převýšení útvarů na povrchu. Pro jednoznačné určení se musel použít jiný systém, který se opírá o tlak vzduchu a pomocí kterého se dá vytvořit celkově hladký povrch tzv. \"průměrný gravitační povrch\". Nulová hladina byla určena jako výška, kde se tlak vzduchu rovná 610,5 Pa.\n\nDíky této definici je časté, že na povrchu Marsu dosahují objekty i záporných hodnot.\n\nRovník Marsu je jasně definován rotací planety, ale nultý poledník musel být podobně jako na Zemi určen uměle. O první definici se pokusili němečtí astronomové Wilhelm Beer a Johann Heinrich Mädler již v 19. století, kdy byl tento bod zvolen jako kruhový útvar na povrchu. Takto určený útvar měl velkou nepřesnost a tedy až v roce 1972 díky snímkům sondy Mariner 9 bylo přesně určeno, že nultý poledník prochází malým kráterem Airy-0 na planině Sinus Meridiani.\n\nPojmenování povrchových útvarů Marsu je složitější než v případě Merkuru a Venuše, jelikož názvosloví vznikalo již od prvních pozorování prováděných italským astronomem Giovannim Schieparellim roku 1877. Během pozorování začal pro útvary používat názvy známé z Evropy, Asie a Afriky, které spojoval s mytologickými názvy. V práci, kterou Shieparelli započal, pokračoval i Eugene Antoniadi. Po roce 1973 došlo k podrobnému zmapování povrchu Marsu pomocí sondy Mariner 9, což přineslo velkou revizi názvů a jejich úpravu, na které je postaveno současné názvosloví.\n\nV současnosti jsou k dispozici globální geologické mapy vzniklé na základě fotografií o rozlišení 200 až 100 metrů, dle kterých bylo možno vymapovat základní geologické jednotky v podobě pohoří, planin, údolí a kráterů. Tyto jednotky dostaly svá pojmenování a používají se pro popisování těchto lokalit. Přesné nadmořské výšky jsou známé díky nespočtů laserových altimetrických měření, které prováděla převážně sonda Mars Global Surveyor.\n\nZákladní planiny jsou Acidalia Planitia, Amazonis Planitia, Arcadia Planitia, Argyre Planitia, Chryse Planitia, Daedalia Planum, Elysium Planitia, Hellas Planitia, Isidis Planitia, Meridiani Planum, Planum Australe, Planum Boreum, Utopia Planitia a Vastitas Borealis.\n\nNejvětší a nejznámější pánví na Marsu je Hellas Planitia s průměrem 1600 km a hloubkou 6 km, který vznikl před 4 miliardami let, což jí řadí mezi nejstarší útvary na povrchu planety. Planina vznikla nejspíše během dopadu obrovské planetky o rozměru okolo 2 000 km. Dopad vyvrhl tolik materiálů, že v okolí vytvořil 2 km val sahající až 2 000 km daleko od pánve. Vnitřek pánve je zčásti zanesen sedimenty, což svědčí o tom, že pánev byla původně o několik kilometrů nejspíše hlubší.\n\nTharsis je vyklenutá planina s průměrem okolo 3 500 km, který se nachází poblíž Marsovského rovníku. Vznikla jako projev vulkanismu, kdy se celá oblast vyklenula. V oblasti se nacházejí největší sopky na Marsu respektive i ve sluneční soustavě (Olympus Mons, Arsia Mons, Pavonis Mons a Ascraeus Mons).\n\nValles Marineris je největší údolní soustava, u které jsou okraje od sebe vzdáleny okolo 200 km ale místy až 500 km. Svahy spadávají místy až do hloubky 7 km. Předpokládá se, že vznik je spojen s vodní činností.\n\n\n"}
{"id": "239083", "url": "https://cs.wikipedia.org/wiki?curid=239083", "title": "Dódžó", "text": "Dódžó\n\nDódžó (: 道場), také se často vyskytuje v anglické transkripci, tedy dojo. V japonských bojových uměních je tímto termínem označováno místo (místnost, tělocvična, hala), kde probíhá výuka některého bojového umění.\n\n"}
{"id": "239087", "url": "https://cs.wikipedia.org/wiki?curid=239087", "title": "Petr Kachna", "text": "Petr Kachna\n\nPetr Kachna (1932, Peter Duck) je třetí díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty a Roger Walkerovi) a Amazonky (Nancy a Peggy Blackettovy).\n\nKniha se poněkud vymyká z řady ostatních příběhů cyklu. Dá se dokonce říci, že jde o dílo žánru fantasy. Dětští hrdinové prožijí tentokrát \"„skutečné“\" dobrodružství daleko od Anglie, neboť se vydají spolu s oživlým vysloužilým námořníkem Petrem Kachnou (kterého si jako svého literárního hrdinu stvořila Titty Walkerová o minulých prázdninách v příběhu \"Trosečníci z Vlaštovky\") a se strýčkem Jimem alias kapitánem Flintem ve škuneru \"Divoká kočka\" na širé moře. Protože Petr Kachna ví, kde je uložen poklad, je \"Divoká kočka\" pronásledována plachetnicí \"Zmije\", obsazené piráty v čele s kapitánem Černým Jackem. Ve vzájemném střetnutí, ve kterém jde skutečně o život, naši hrdinové obstojí a loď pirátů se ve strašlivé bouři potopí.\n\n\n"}
{"id": "239089", "url": "https://cs.wikipedia.org/wiki?curid=239089", "title": "Tambor", "text": "Tambor\n\nTambor či tambur označuje vojenského bubeníka. V češtině je toto slovo pokládáno za zastaralé. Mezi příbuzná slova patří tamburína nebo taburet. \n\nSamotné slovo se do českého jazyka dostalo z němčiny a francouzštiny, kde má slovo \"Tambour\" stejný význam. Ve staré francouzštině původně označovalo pouze buben, rozšířený význam v podobě bubeníka dostalo až později. Původně arabské (\"ṭunbūr\") bylo převzato do portugalštiny. Původ slova je zřejmě v perském slově tabir, které označuje kotel nebo tympán.\n\n"}
{"id": "239090", "url": "https://cs.wikipedia.org/wiki?curid=239090", "title": "RCD Espanyol", "text": "RCD Espanyol\n\nReial Club Deportiu Espanyol de Barcelona (Královský španělský sportovní klub Barcelona) je španělský fotbalový klub sídlící v hlavním městě Katalánska Barceloně. Svá domácí utkání hraje na stadionu názvem Estadi Cornellà-El Prat s kapacitou 40 500 diváků, který byl slavnostně otevřen roku 2009. Espanyol byl založen v roce 1900. Největším rivalem je o mnoho slavnější městský soused FC Barcelona. Největšími úspěchy klubu jsou čtyři vítězství ve španělském poháru Copa del Rey (z let 1928/29, 1939/40, 1999/00, 2005/06).\n\nKlub byl založen v roce 1900 Ángelem Rodríguezem,\nstudentem strojírenství Univerzity v Barceloně. Espanyol byl prvním klubem ve španělsku, který exkluzivně informoval o dění v klubu. Klub začínal se žlutýmy dresy. Trenýrky měl každý hráč vlastní, tudíž různých barev. V roce 1910 změni klub barvu dresů na bílomodře pruhovaný podle centrální části loga klubu. Zároveň se přejmenoval na Club Deportivo Español. Později přidal klub do znaku korunu a získal přízvisko Rieal (královský).\n\nZa největší úspěchy lze považovat čtyři vítězství v poháru Copa del Rey, což řadí klub na solidní osmou pozici v počtu trofejí z této soutěže. Dvě ze čtyř prvenství přišli až v tomto tisíciletí, což dokazuje, že momentální postavení klubu je v lepší polovině tabulky Primera División. Ostatně i díky tomu se klub v sezonách 1987/88 a 2006/07 podíval až do finále druhé nejvýznamnější evropské soutěže a sice Poháru UEFA. Ani v jednom neuspěl. V prvním případě narazil ve finále na německý Bayer Leverkusen. V té době se hrálo finále ještě na dva zápasy. První zápas vyhrál Espanyol na domácí půdě dokonce 3:0 a zdálo se, že o vítězi je rozhodnuto. Ovšem v odvetě zvítězil soupeř stejným rozdílem a Espanyol padl 3:2 na penalty.\n\nPři druhé finálové účasti narazil Espanyol na krajana Sevilla FC. Tentokrát se hrálo finále na jeden zápas, který hostilo skotské Glasgow. Zápas i po prodloužení opět skončil nerozhodně (2:2) a opět násedovaly penalty. Stejně jako v prvním případě podlehl Espanyol svému soupeři, tentokrát 1:3.\n\nV polovině ročníku 2008/2009 se Espanyol ocitl v potížích, neboť slabé výsledky ohrožovaly jeho prvoligovou příslušnost. Po Márquezovi (vyhozen v prosinci) a Maném (vyhozen v lednu) se stal trenérem bývalý obránce Espanyolu, 36letý Mauricio Pochettino.\nZáhy mužstvo čelilo svému městskému rivalovi FC Barceloně ve čtvrtfinále španělského poháru. Ve svém prvním zápase Pochettino dovedl Espanyol k domácí remíze 0:0, na konci ledna však v odvetě podlehl na Camp Nou 2:3.\nV únoru měl tým změřit síly s Barcelonou znovu, tentokráte v rámci La Ligy. Espanyol zvítězil 2:1 a na Camp Nou vyhrál po 27 letech díky dvěma brankám, které dal Iván de la Peña.\n\nEspanyol sezonu zakončil uprostřed tabulky na 10. příčce. Na začátku srpna 2009 zasáhla tým zpráva o smrti kapitána Jarqueho (26†), který zemřel náhle na srdeční infarkt.\n\nPochettino se rozhodl vsadit na mladé fotbalisty v klubové akademii (Javi Márquez, Víctor Ruiz),\npodepsal však posilu v podobě japonského středopolaře Nakamury.\nV bráně i nadále působil Kameni, branky stříleli Iván Alonso (6 gólů) a Daniel Osvaldo (7 gólů). Mužstvo dosáhlo v ročníku 2009/10 na jedenáctou příčku, klub se však stabilizoval a z toho těžil další roky.\nV dalším ročníku 2010/11 se zdálo být reálné, že by si klub mohl zajistit evropské poháry. Argentinský manažer znovu sázel zejména na vlastní zdroje, neboť příchozí hráči jako Jesús Dátolo, Ernesto Galán, Sergio García nebo Felipe Mattioni buď nesplnili očekávání nebo byli zranění. Přes góly Osvalda, Luise Garcíi a Callejóna skončil tým těsně za pohárovými příčkami na příčce osmé.\n\nPodzim roku 2011 se Pochettinovi svěřenci pohybovali v první polovině španělské ligové tabulky. Mužstvo posílil hostující slovenský křídelník Vladimír Weiss. S kariérou se rozloučil zraněními zmítaný de la Peña, po Jarqueho skonu kapitán Espanyolu.\nBěhem jarní části se klub propadl na konečné 14. místo, fanoušky tak mohl těšit hostující brazilský záložník Coutinho, jehož výkony a pět branek zaujaly.\n\nČetné letní odchody destabilizovaly mužstvo, které v úvodu následující sezóny La Ligy během 12 zápasů trčelo na spodku ligové tabulky s pouhými dvěma výhrami. Pochettino odešel už v listopadu,\njeho nástupce – mexický trenér Javier Aguirre – zakončil sezónu na opětovném 14. místě.\n\nBěhem ročníku 2019/20 zabředl katalánský celek vedený Abelardem do bojů o záchranu. Opanoval však základní skupinu „H“ Evropské ligy. V zimě tak klub přivedl za rekordní částku 20 milionů eur posilu v podobě útočníka Raúla de Tomáse z Benficy, který se stal historicky nejdražším přestupem Katalánců.\n\n       (1928/29, 1939/40, 1999/00, 2005/06)\n\n"}
{"id": "239091", "url": "https://cs.wikipedia.org/wiki?curid=239091", "title": "Břetislav Rérych", "text": "Břetislav Rérych\n\nBřetislav Rérych (31. července 1872, Polná – 14. října 1936, Polná) byl pedagog, vydavatel vlastivědného sborníku, regionální vlastivědný pracovník, muzejník a historik.\n\nBřetislav Rérych se narodil 31. července 1872 v Polné jako nejmladší ze čtrnácti sourozenců. Po studiích na učitelském ústavu v Kutné Hoře se stal učitelem a dvanáct let působil jako pedagog na různých školách (Radostín, Janovice, Hrbov, Poděbaby a Dobroutov). Do Polné se vrátil v roce 1903. Jeho pedagogická dráha pokračovala na Obecné a měšťanské škole v Polné, kde působil v letech 1903–1933, od roku 1913 jako odborný učitel přírodopisu a kreslení. V letech 1927–1933 školu vedl jako její ředitel. Ale pouhá pedagogická práce jej neuspokojovala. Jeho zájmy měly renesanční rozměr.\n\nStál u zrodu organizace turistů, okrašlovacího spolku, sboru dobrovolných hasičů, bytového družstva. Byl také zdatný kreslíř a příležitostný grafik, nadšený sportovní rybář, myslivec a sokol. Také stál u zrodu Československé církve, do níž vstoupil již v srpnu 1920. Jeho náboženská konverze mu přinesla pochopitelně i řadu nových odpůrců. Nejslavnější kapitolou jeho snažení se stalo polenské muzeum. V roce 1895 byl jedním ze zakladatelů Spolku městského muzea v Polné, v jeho správním výboru pracoval v letech 1896–1936, v letech 1908–1936 působil jako jednatel spolku. Zároveň byl v letech 1900–1936 ředitelem muzea a tvůrcem jeho expozic.\nSpolu s malířem K.L. Klusáčkem inicioval opravy polenského hradu pro potřeby muzea, které bylo slavnostně otevřeno v roce 1926 o polenské pouti. Spolupracoval s předními památkovými odborníky, například se Zdeňkem Wirthem a řadou dalších, po konzultacích budoval v nových prostorách poutavé expozice. Pro řadu ostatních muzejníků z celé republiky se stal při řešení odborných i provozních problémů vyhledávaným konzultantem. Polenské muzeum neslo až v letech 1937-1960 jeho jméno.\n\nZemřel uprostřed práce náhle po krátkém onemocnění 14. října 1936, urna s jeho ostatky je uložena na hřbitově u kostela sv. Kateřiny v Polné.\n\nNapsal přes sto studií a článků, především s vlastivědnou tematikou. Mnoho publikací vyšlo samostatně. V letech 1920–1922 redigoval vlastivědný časopis „Pohoří“, ve kterém otiskoval řadu článků z národopisu a historie polenského regionu. Vydal také řadu publikací k dějinám města Polné a Polenska, např.: „Zkáza města Polné 1863 (1933), Francouzi na Českomoravské vysočině roku 1741 a 1742 (1934), Rodáci a obyvatelé města Polné (1935), Průvodce městským museem v Polné (1937), Osmačtyřicátý rok v Polné“ (1948), aj. V letech 1914–1936 působil Rérych jako kronikář města Polné.\nZaložil také kroniku TJ Sokol Polná a v rámci této činnosti sepsal dějiny Sokola polenského, založil také kroniku obce Janovice. Angažoval se v ochotnickém divadle, od roku 1899 byl členem polenského Spolku divadelních ochotníků „Jiří Poděbradský“, kde režíroval a sám napsal dokonce několik divadelních her s národními či zábavnými motivy např. Dvacet tisíc mil pod Špačkovým rybníkem či libreto Ctirad a Šárka. Pro divadlo navrhoval také kostýmy, dekorace, scény a živé obrazy.\n\n"}
{"id": "239092", "url": "https://cs.wikipedia.org/wiki?curid=239092", "title": "Rounek", "text": "Rounek\n\nRounek (něm. Raunek) je součást obce Vyskytná nad Jihlavou v okrese Jihlava.\n\nNázev se vyvíjel od varianty Rausnek (1398), Ravnek (1437), Rawnek (1498), Rauchnek (1596), Raunek (1654) Neu Raunek a Alt Raunek (1787), Raunek (1843). Původní jméno bylo německého původu a znělo dorf im rühen ecke a znamenalo ves v drsném (chladném či neúrodném) koutě.\n\nPrvní písemnou zmínku o Rounku z roku 1359 obsahuje první jihlavská městská kniha, v níž byla ves Rausnek potvrzena opatovi kláštera želivského. Lze však soudit, že ves byla založena už někdy ve druhé polovině 13. století v souvislosti s blízkým nalezištěm stříbrné rudy. První osadníci přišli z německy hovořících zemí, o čemž svědčí dodnes zachovaný ráz obce tzv. ulicovky. Ještě lépe je patrný na dochované rukopisné katastrální mapě z roku 1780, uložené ve Státním okresním archivu v Jihlavě.\n\nV době založení ves patřila do rozsáhlého majetku Želivského kláštera spravujícího toto území až do první čtvrtiny 15. století, kdy přešlo do držení významného českého rodu Trčků z Lípy. Z roku 1554 se v archivu dochoval soupis držitelů jednotlivých gruntů. Posledním majitelem se v roce 1596 stalo královské město Jihlava. Roku 1787 se začaly rozlišovat dvě místní části Neu Raunek a Alt Raunek.\n\nAž do roku 1945 převládalo v obci německé obyvatelstvo. Mezi významné památky patří zachovalá hornická kutiště z období prvního dolování na Jihlavsku, která se nacházejí na vrchu U sv. Antonína. Vrch je pojmenován podle stejnojmenné barokní kapličky postavené při bývalé cestě z Jihlavy do Pelhřimova. Stavbu financoval a realizoval pelhřimovský pekař Antonín Polesný v roce 1737. Uvnitř kaple, opředené pověstmi, je iluzivní barokní výmalba. Nedaleko vrchu U sv. Antonína jsou zbytky vojenského opevnění zvaného šance, postaveného na okraji lesa během manévrů v roce 1843.\n\nNa katastru obce se nacházejí v současnosti čtyři křížové kameny. Jižní hranici katastru tvořila od počátku řeka Jihlava. V polovině 16. století zde byla vystavena mohutná hráz, odkud byla 1,5 km dlouhým náhonem vedena voda k veliké valše postavené jihlavskými soukeníky. Část hráze je dodnes patrna při lávce vedoucí k Pekelskému mlýnu. Jihozápadní hranici katastru tvoří Hubenovská vodovodní nádrž, reservoár pitné vody pro Jihlavu.\n\nV letech 1869–1880 existovaly Starý Rounek a Nový Rounek, od roku 1900 spadá pod Vyskytnou nad Jihlavou.\n\nRounek leží v okrese Jihlava v Kraji Vysočina. Nachází se 1,5 km jižně od Vyskytné nad Jihlavou, 1,5 km západně od Rantířova a 6,5 km západně od Jihlavy. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 550 metrů. Nejvyšší bod o nadmořské výšce 581 metrů stojí západně od vsi. Rounkem protéká řeka Jihlava. Západní hranici tvoří vodní nádrž Hubenov, jíž protéká Maršovský potok, který se jižně od Rounku vlévá do řeky Jihlavy. Kolem křížku na rozcestí cest mezi Starým a Novým Rounkem rostou dvě památné lípy velkolisté, další čtyři památné lípy velkolisté stojí kolem křížku před Starým Rounkem.\n\nPodle sčítání 1921 zde žilo v 30 domech 188 obyvatel, z nichž bylo 96 žen. 67 obyvatel se hlásilo k československé národnosti, 119 k německé. Žilo zde 187 římských katolíků.\n\nSídlí firma M.V.A.V., spol. s r.o. a umělecké kovářství Drbal. Rounkem prochází silnice III. třídy č. 01948 do Rantířova.\n\n\n\n"}
{"id": "239097", "url": "https://cs.wikipedia.org/wiki?curid=239097", "title": "Charles Gounod", "text": "Charles Gounod\n\nCharles-François Gounod (17. června 1818, Paříž, Francie − 18. října 1893, Saint-Cloud) byl francouzský skladatel, který se proslavil zejména operami \"Faust\" (1859) a \"Romeo a Julie\" (\"Roméo et Juliette\"; 1867).\n\nCharles-François Gounod se narodil 17. června roku 1818 v Paříži jako syn talentovaného malíře (který zemřel, když byly chlapci pouze čtyři roky) a jeho ženy, která byla vynikající klavíristkou. Ta rozpoznala jeho výjimečné schopnosti, když ho učila hrát na klavír, a dala jej k česko-francouzskému skladateli Antonínu Rejchovi (1770 - 1836), k jehož dalším žákům patřili mimo jiné např. Hector Berlioz, Ferenc Liszt nebo César Franck.\n\nPo studiu na pařížské konzervatoři získal v roce 1839 cenu Grand Prix de Rome za svou dramatickou scénu \"Fernand\". Řím udělal na mladého Gounoda veliký dojem; byl hluboce zasažen duchovní hudbou šestnáctého století, především Palestrinou, a stal se hluboce věřícím. Před návratem do Paříže navštívil Vídeň (kde získal objednávku na dvě mše), Berlín a Lipsko. V Lipsku pobýval u rodiny Felixe Mendelssohna-Bartholdyho a postupně si tam zamiloval chorální hudbu Johanna Sebastiana Bacha.\n\nPo návratu do Paříže, kde působil jako varhaník v chrámu Missions Entrangères, zde založil svůj vlastní církevní sbor, který vycházel spíše z Palestriny a Bacha než z jeho doposud oblíbeného Rossiniho. Jednu dobu uvažoval Gounod, že vstoupí do služeb církve a začal studovat teologii. Dokonce se již podepisoval jako \"Abbé Gounod\", ale nakonec se „po pěti letech ticha“ rozhodl, že se vzdá myšlenky stát se knězem a obrátil svou pozornost na světštější záležitosti. Stejně jako většina tehdejších ambiciózních mladých francouzských skladatelů hledal i Gounod úspěch v tvorbě pro operní scény.\n\nDo „černého“ se trefil až na čtvrtý pokus se svou operou \"Faust\" (1859) s námětem Johanna Wolfganga Goetheho, která sklidila neuvěřitelný úspěch a z Gounoda udělala ihned po své premiéře nejznámějšího francouzského skladatele. Poté následovala další, o něco méně úspěšná díla jako \"Mireille\" (1864) a \"Romeo a Julie\" (1867), obě uvedená poprvé v Théâtre-Lyrique v Paříži.\n\nPo vypuknutí francouzsko-pruské války v roce 1870 odvezl Gounod svou rodinu raději do Anglie, kde byli v bezpečí. V Londýně žil celých pět let a nemálo fascinoval tamní viktoriánskou společnost četnými mimomanželskými vztahy. Založil zde nový sbor (později se stal i členem Královské chorální společnosti), který řídil v roce 1871 při slavnostním otevření velké koncertní síně Royal Albert Hall. \n\nPo návratu rodiny do Francie byla v roce 1877 poprvé uvedena jeho velká opera \"Cinq-Mars\", která však postupně zmizela z jevišť. V současnosti je opět hrána. \n\nV posledních letech svého života psal Gounod převážně duchovní skladby, které odpovídaly spíše anglickému vkusu a jimiž si byl schopen vydělat velmi dobré honoráře. Některé z jeho oper, zejména legendární \"Faust\", jsou dodnes známé a oblíbené. Stejně tak i jeho sentimentální písně, které byly ve světě neobyčejně populární. Snad nejznámější z těchto drobných skladeb je zhudebnění modlitby \"Ave Maria\", založené na starší skladbě Johanna Sebastiana Bacha. Rovněž jeho mše a oratoria byly hrány po celé Evropě. Gounodův světový úspěch podtrhlo nakonec udělení Řádu čestné legie v roce 1888.\n\nCharles Gounod zemřel 18. října roku 1893 v Saint-Cloud ve Francii jako bohatý muž. Jako skladatel je stále uznávaný jak ve Francii, tak v celém světě. Byl pohřben na hřbitově Auteuil v rodné Paříži.\n\n\n\n\n\n"}
{"id": "239104", "url": "https://cs.wikipedia.org/wiki?curid=239104", "title": "Seznam pohoří na Marsu", "text": "Seznam pohoří na Marsu\n\nToto je seznam pojmenovaných pohoří na Marsu.\n\n\n\n"}
{"id": "239109", "url": "https://cs.wikipedia.org/wiki?curid=239109", "title": "Zamrzlá loď kapitána Flinta", "text": "Zamrzlá loď kapitána Flinta\n\nZamrzlá loď kapitána Flinta (1933, Winter Holiday) je čtvrtý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty a Roger Walkerovi) a Amazonky (Nancy a Peggy Blackettovy).\n\nKniha s doslovně přeloženým názvem \"Zimní prázdniny\" se odehrává opět u jezera v tzv. Jezerní oblasti (Lake District) v severozápadní Anglii (jezero v knihách je složeno ze skutečných reálií kolem jezer Windermere a Coninston) a jako jediná z celého cyklu v zimě. Ransome nám představuje dva nové hrdiny - sourozence Dicka a Dorotku Callumovy, kteří přijíždějí strávit poslední týden zimních prázdnin na statek u jezera. Tady potkávají Vlaštovky a Amazonky, spřátelí se s nimi a všichni se vžijí do úlohy polárních badatelů, přičemž houseboat strýčka Jima alias kapitána Flinta se změní na loď \"Fram\". Díky příušnicím, kterými onemocní Nancy, je vyhlášena karanténa a zimní prázdniny se protáhnou na několik týdnů, takže děti mohou naplánovat a nakonec podniknout velkou výpravu k \"„Severnímu pólu“\" (tj. do nejvzdálenějšího zálivu jezera, kam tento pól ve své fantazii umístily), který Dick s Dorotkou dobudou na plachetních saních.\n\n\n"}
{"id": "239110", "url": "https://cs.wikipedia.org/wiki?curid=239110", "title": "Roman Konečný", "text": "Roman Konečný\n\nRoman Konečný je slovenský fotbalový obránce, který momentálně působí ve slovenském týmu MFK Skalica.\n\nPůsobil v některých slovenských mládežnických reprezentacích.\n\nV roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile po výhře nad Irskem 2:1 v souboji o 3. místo. 21. července v prvním zápase Slovenska v základní skupině byl u fotbalové demolice Norska v poměru 5:1. V dalším zápase Slovensko rozstřílelo český výběr 5:2, Konečný nastoupil v základní sestavě. Třetí zápas slovenští mladíci prohráli 1:3 se Španělskem a postoupili do výše zmiňovaného souboje o třetí místo proti Irsku, zatímco vítěz skupiny Španělsko se kvalifikovalo rovnou do finále proti Německu.\n\nDíky 3. místu z ME U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech, jehož se také zúčastnil (Slovensko prohrálo v osmifinále 1:2 po prodloužení s Brazílií).\n"}
{"id": "239118", "url": "https://cs.wikipedia.org/wiki?curid=239118", "title": "Saint-Germain-en-Laye", "text": "Saint-Germain-en-Laye\n\nSaint-Germain-en-Laye je francouzské město v západní části metropolitní oblasti Paříže. Leží v departementu Yvelines v regionu Île-de-France. Roku 2009 zde žilo 38 124 obyvatel, plocha území činila 48,27 km².\n\nSousední obce: Maisons-Laffitte, Le Mesnil-le-Roi, Le Pecq, Mareil-Marly, Fourqueux, Chambourcy, Poissy a Achères.\n\nLokalita je doložena četnými archeologickými nálezy již od pravěku, k nejznámějším patří zdejší menhir. Za vlády franských králů merovejské dynastie mezi léty 996 až 1031 zde byl založen klášter benediktinů s kostelem sv. Vincenta, později zasvěcený svatému Germanovi z Paříže, podle něhož a podle přilehlého lesíka místo dostalo své jméno.\nKrálovské město bylo založeno Robertem II. roku 1020, roku 1230 zde král Ludvík Svatý dal zbudovat hrad s kaplí, která byla shodná s jeho pařížskou Sainte Chapelle. Na jeho místě stojí renesanční zámek Saint-Germain-en-Laye, vystavěný pro krále Františka I. po roce 1511 s relikty starších staveb z let 1364-1367.. Barokní úpravy zámku pocházejí ze 17. století. Mimo jiné se zde narodil a dvacet let sídlil Ludvík XIV., jemuž zámek upravil architekt Jules Hardouin Mansart (než si král dal postavit zámek ve Versailles);, narodil se tu i jeho bratr Filip I. Orleánský a během svého exilu zde pobýval anglický král Jakub II. Stuart, který je pohřben ve zdejším kostele.\n\nFrancouzská revoluce město přejmenovala na Montagne-du-Bon-Air, později se však městu vrátil historický název. Roku 1867 zde Napoleon III. zřídil archeologické \"Musée des Antiquités Nationales\", \"Muzeum národních starožitností\". Roku 1919 zde byla uzavřena Saint-Germainská smlouva, která definitivně zpečetila osud Rakouska-Uherska. Za druhé světové války zde byl hlavní stan německé armády na západě.\n\n\n\n\n\"Počet obyvatel\"\n\n\n\n"}
{"id": "239121", "url": "https://cs.wikipedia.org/wiki?curid=239121", "title": "Seznam plání na Marsu", "text": "Seznam plání na Marsu\n\nToto je seznam planin na Marsu. Planiny mohou být pojmenovány „\"planitia\"“ nebo „\"planum\"“, v závislosti na jejich výšce.\n\nPlanitia (množné číslo: planitiae) je latinský název pro planinu.\n\nPlanum (množné číslo: plana) je latinské slovo pro rovinu.\n\nTento článek byl založen pomocí dat z USGS Gazetteer of Planetary Nomenclature.\n"}
{"id": "239123", "url": "https://cs.wikipedia.org/wiki?curid=239123", "title": "Josef Kotas", "text": "Josef Kotas\n\nJosef Kotas (12. září 1891 Slezská Ostrava – 11. července 1966 Ostrava) byl komunistický politik působící na Ostravsku a bývalý starosta Ostravy.\n\nNarodil se v hornické kolonii na Hranečníku ve Slezské Ostravě. Zde v letech 1897–1905 navštěvoval obecnou a potom českou měšťanskou školu. I přes naléhání otce odmítl chodit na německou měšťanku. Ačkoliv se chtěl vyučit stolařem, rodiče jej poslali pracovat na důl Jan Maria. Zde však dlouho nepobyl a od svých patnácti let pracoval jako pomocný dělník v Žofinské huti ve Vítkovických železárnách (VŽ). Pracoval ve dvanáctihodinových směnách. Ve VŽ vydržel Kotas dva roky. Už v roce 1906 zorganizoval u příležitosti Svátku práce zastavení práce u vysokých pecí. Hrozilo mu propuštění, ale díky solidaritě ostatních dělníků mohl zůstat. Z práce byl vyhozen o rok později, kdo po předchozím konfliktu napadl svého mistra. Ihned však našel práci jako horník na jámě Trojice ve Slezské Ostravě. Zde také vstoupil do Unie horníků rakouských a Dělnické tělocvičné jednoty Lassalle. Od roku 1909 byl také členem Českoslovanské sociální demokracie.\n\nOd roku 1912 do roku 1915 absolvoval základní vojenskou službu v Těšíně, poté byl odeslán na frontu. Sloužil jako četař na ruském a italském bojišti. V září 1918 onemocněl malárií a po vyléčení o rok později nastoupil opět na jámu Trojici. Zde byl zvolen předsedou zdejší odborové organizace. Roku 1927 byl odeslán do SSSR, kde strávil šest měsíců. Vrátil se s přesvědčením, že zlepšení podmínek dělníků je možno dosáhnout jen třídním bojem. V roce 1932 byl z dolu propuštěn, neboť vykázal inženýra, který přesvědčoval stávkující horníky, aby začali pracovat. Poté se stal tajemníkem Mezinárodního všeodborového svazu (pozdějšího Průmyslového svazu rudých odborů). Od roku 1932 byl pověřen vedením nově vzniklého sekretariátu Průmyslového svazu lučebního dělnictva. V letech 1933–1939 vedl i sekretariát Průmyslového svazu horníků.\n\nV roce 1920 byl jedním ze zakladatelů tzv. sociálnědemokratické levice, zárodku pozdější Komunistické strany Československa (KSČ), u jejíhož zrodu v roce 1921 samozřejmě rovněž stál. V letech 1925–1938 byl členem krajského výboru KSČ (KV KSČ), od roku 1929 jeho předsedou. Od roku 1927 do roku 1931 byl členem ústředního výboru KSČ (ÚV KSČ). Jako funkcionář KSČ byl mnohokrát zatčen a vězněn.\n\nDo komunální politiky vstoupil v letech 1925, kdy se stal zastupitelem ve Slezské Ostravě. V roce 1929 byl zvolen poslancem moravskoslezského zemského zastupitelstva v Brně. V roce 1938 byl zvolen starostou Slezské Ostravy, avšak Okresní úřad ve Frýdku odmítl komunistu ve funkci potvrdit.\n\nPo Mnichovské dohodě emigroval v červnu 1939 do Londýna, kde se mu dostalo vřelého přijetí. Až do roku 1942 pracoval jako lesní dělník, poté ho ministerstvo národní obrany pověřilo vedením československého vojenského domova v Londýně. Kromě toho přispíval do exilových novin a vystupoval v rozhlase. Koncem března 1945 odjel s vládní delegací oklikou přes Rumunsko a Maďarsko do Košic.\n\nZ pověření moskevského vedení KSČ se vrátil na Ostravsko, kde organizoval zakládání národních výborů. Po šesti letech, 2. května 1945, se vrátil do rodné Ostravy. V té době zde již prozatímní národní výbor pod vedením Josefa Lampy řídil poválečnou obnovu Ostravy.\n\nVývoj KSČ na Ostravsku po roce 1945 je s Kotasovým jménem úzce spjat. Již 22. května 1945 vystřídal ve funkci předsedy prozatímního národního výboru (pozdějšího Jednotného národního výboru v Ostravě) Josefa Lampu. V dubnu 1946 byla pod jeho vedením zahájena akce „Budujeme Ostravu“, ve které Ostravané formou bezplatných brigád pomáhali obnovovat poškozené a zničené budovy. Od roku 1945 až do roku 1951 zastával funkci předsedy KV KSČ v Ostravě. V roce 1951 bylo Kotasovo jméno přetřásáno v souvislosti s chystanými monstrprocesy ve straně, což mu v jeho znovuzvolení předsedou zabránilo. Díky podpoře ostravských horníků však z této aféry vyšel prakticky nedotčen. Kotasovi bylo nadále umožněno zastávat významné funkce v tehdejší lidosprávě. Ve své funkci předsedy Jednotného národního výboru v Ostravě, chápaného jako starosty Ostravy, zůstal až do roku 1960.\n\nJosef Kotas patří k nejvýznamnějším poválečným ostravským politikům. Za jeho působení ve funkci předsedy JNV v Ostravě mezi léty 1945–1960 prošla Ostrava nejradikálnější přeměnou ve své historii. Bylo dokonce rozhodnuto o zbourání větší části historického jádra Ostravy, avšak tato myšlenka naštěstí nebyla realizována. S Kotasovým jménem je spojena řada známých ostravských staveb, jako jsou sídliště v Hrabůvce, Porubě a Zábřehu, zimní stadion, sportovní hala Tatran, tenisové dvorce v Komenského sadech, Most pionýrů přes Ostravici, ústřední hřbitov na Slezské Ostravě a zoologická zahrada ve Stromovce. Za svou činnost obdržel Josef Kotas Řád Klementa Gottwalda, Řád republiky, Řád rudého praporu práce, Cenu města Ostravy apod. Kromě už zbouraného zimního stadionu je po něm pojmenována i ulice na sídlišti Hrabůvka.\n\n"}
{"id": "239124", "url": "https://cs.wikipedia.org/wiki?curid=239124", "title": "Jan Rosický", "text": "Jan Rosický\n\nJan Rosický (17. prosince 1845, Humpolec – 2. dubna 1910, Omaha) byl českoamerický novinář a prozaik.\n\nJan Rosický se narodil 17. prosince 1845 do rodiny pekaře z Humpolce. Na místní evangelické škole byl jeho učitelem jeden z nejvýznamnějších českých pedagogů Jan Sluníčko. Gymnázium začal studovat v Pelhřimově, pokračoval pak na reálce v Praze, ale pro nedostatek financí studia nedokončil. V té době nastala krize v Humpolci tradičního soukenictví, a tak v patnácti letech, navíc po požáru rodného domu, odešel hledat existenci za oceán. Až do svých dvaceti let pracoval na farmě ve Wisconsinu, potom odešel do Milwaukee a odtud jeho cesta vedla do Chicaga.\n\nČeská menšina v Chicagu vedla bohatý spolkový život, do kterého se Jan aktivně zapojoval. Vstoupil do Sokola, Hlaholu i Slovanské lípy, hrál také krajanské divadlo. V té době začal přispívat i do krajanských časopisů a seznámil se s Josefem Václavem Sládkem, kterému asistoval při redigování jeho chicagských \"Národních novin\". To byl první krok na cestě stát se významným čechoamerickým novinářem a vydavatelem. Po požáru Chicaga 1871, kdy znovu přišel o majetek, odešel do San Franciska a z Kalifornie pak do Omahy v Nebrasce, kde se oženil a trvale usadil.\n\nV Omaze zřídil \"Českou národní tiskárnu\", ve které vydával řadu českých novin a časopisů. Byly to například \"Pokrok Západu\", \"Kwěty americké\" nebo časopis \"Hospodář\", který vychází dodnes. Tento podnik začal vydávat také světovou beletrii. Firma funguje pod názvem Automatic Printing Co. Omaha dodnes. Jako přední čechoamerický nakladatel byl v písemném kontaktu s Vojtou Náprstkem. Do Prahy mu posílal cenné přírůstky do jeho Krajanské knihovny, která je dodnes jedním z velmi zajímavých sbírkových fondů Náprstkova muzea.\n\nJan Rosický zemřel 2. dubna 1910 a jeho ostatky byly uloženy na českém hřbitově v Omaze.\n\n"}
{"id": "239125", "url": "https://cs.wikipedia.org/wiki?curid=239125", "title": "Fosfan", "text": "Fosfan\n\nFosfan je hydrid fosforu o vzorci PH. Jeho molekula má tvar pyramidy s úhlem HPH = 93,5°. Čistý fosfan není samozápalný, vzněcuje se však díky přítomnosti stop difosfanu PH nebo par bílého fosforu P. Zapálen se oxiduje vzduchem a může tvořit výbušné směsi. Je velmi jedovatý. Na rozdíl od amoniaku NH není v kapalném stavu disociován a je jen nepatrně rozpustný ve vodě. Roztoky nejsou ani kyselé ani zásadité. Reaguje však s některými kyselinami za vzniku fosfoniových solí.\n\nPH + HI ⇒ PHI\n\nFosfan je též silným redukčním činidlem a reaguje s roztoky mnoha kovových iontů za vzniku fosfidů. V zásaditém roztoku probíhá reakce:\n\nP + 3 HO + 3 e ⇒ PH + 3 OH.\n\nČistý plyn je bez zápachu, typický zápach technického fosfanu po rybině nebo česneku je způsoben nečistotami.\n\nHlavní vstupní cestou do organismu je vdechování plynného fosfanu. Při požití kovových fosfidů (zejména hliníku a zinku) dochází v trávicím traktu k hydrolýze a uvolnění fosfanu. Vdechování plynu způsobuje silné podráždění plic, jejich edém, srdeční dysfunkci, excitaci CNS, kóma, případně smrt. Objevují se také zažívací potíže, poškození ledvin a leukopenie.\n\nPo požití fosfidů se objevuje podráždění vedoucí až k hemorrhagii, oběhový kolaps, neuropsychiatrické potíže, selhání dýchacích funkcí a ledvin. Později se může objevit poškození jater. Byla publikována řada zpráv o vysoké mortalitě (nad 50 %) u otrav fosfidy v Indii. Fosfid zinku se dříve všeobecně používal jako rodenticid. Nyní je jeho použití dle zákona o rostlinolékařské péči omezeno na profesionální použití. Nákup je podmíněn odbornou způsobilostí pro 2. nebo 3. stupeň odborné způsobilosti pro nakládání s přípravky na ochranu rostlin podle § 86, 86a a 86b zákona č.326/2004 Sb., o rostlinolékařské péči .\n\nK smrti při otravě dochází obvykle do čtyř dnů, ale může k ní dojít za jeden nebo dva týdny. Posmrtné analýzy ukázaly infiltraci a nekrózu srdečního svalu, plicní edém a poškození malých cév.\n\nChronická expozice způsobuje bolesti zubů, otok až nekrózu čelistí, slabost, ztrátu váhy, anémii a samovolné zlomeniny.\n\nFosfan se z těla vylučuje jednak nezměněný ve vydechovaném vzduchu, a dále také močí v podobě fosfornanů a fosforitanů. Oxidace fosfanu v těle je pomalá. Fosfan denaturuje oxyhemoglobin a inhibuje řadu enzymů.\n\nByly zaznamenány případy smrtelných otrav již při koncentraci fosfanu 1,2 mg/m. Při požití fosfidu zinku nastala smrt již u dávky 4,5 g, naopak bylo hlášeno přežití i u dávky 50 g.\n\nU králíků se při koncentraci 70 mg/m po dobu 10 minut neobjevily žádné příznaky, ovšem expozice koncentraci 140 mg/m byla smrtelná během 2,5–3 hodin a při koncentraci 700 mg/m nastala smrt za 25–30 minut. Při podávání fosfidu zinku potkanům uhynulo 1 z 12 zvířat při 200 mg/kg a při 500 mg/kg 10 z 12 zvířat. Dávka 100 mg/kg a méně nebyla smrtelná, nicméně byl pozorován úbytek hemoglobinu a červených krvinek.\n"}
{"id": "239126", "url": "https://cs.wikipedia.org/wiki?curid=239126", "title": "Svatava (řeka)", "text": "Svatava (řeka)\n\nSvatava ( nebo také \"Zwotau \") je řeka, z části na česko-německém pomezí. Její délka je 41 km, z toho na území Čech zhruba 30,3 km. Plocha povodí měří 291,3 km², v jiném zdroji se uvádí plocha povodí 295 km². Plocha povodí na území Česka činí 239,8 km².\n\nPramení asi 3 km jižně od saského městečka Schöneck v nadmořské výšce 715 m. Za pramen řeky je v Německu považován potok \"Zwotawasser\", místními obyvateli zvaný \"Kleine Zwota\" (Malá Svatava). Protéká lesem zhruba na jih a před vesnicí Oberzwota se stáčí východním směrem. Protéká postupně podél místních částí města Klingenthal Zechenbach a Zwota až do Klingenthalu. Ve městě přijímá z levé strany přítok Brunndöbra. Dále pak směřuje na jihovýchod k zaniklé obci Hraničná a v délce 1,5 km mezi hraničními znaky 13-13/15 tvoří hranici mezi Českem a Německem. V úseku státní hranice přibírá zprava Hraniční potok, pramenící na české straně Krušných hor, poté zleva potok Hraničná (Quittenbach), pramenící na německém území. Zde již mění své jméno na Svatavu. Protéká městem Kraslice, kde zleva přijímá Bublavský potok a Stříbrný a zprava Kamenný potok. Zhruba 1 km pod nádražím Rotava v tzv. Anenském údolí se zleva připojuje největší přítok - říčka Rotava. Řeka dále protéká údolím pod vesnicí Studenec do Oloví, kde zleva přibírá Novohorský potok. Pokračuje k vesnici Hřebeny a v údolí hluboko pod hradem Hartenberk přibírá zleva Hluboký potok, zprava Dolinský potok. Přes Luh nad Svatavou pokračuje do Svatavy, kde se do řeky zleva vlévá Lomnický potok. V Sokolově, blízko nádraží, se vlévá zleva do Ohře na říčním kilometru 197,0 v nadmořské výšce 388,15 m. \n\n\nPrůměrné měsíční průtoky Svatavy (m³/s) ve stanici Svatava v roce 2016:\n\nHlásné profily:\n\nJazykovědci se domnívají, že název jí dali Slované, kteří osídlili tuto oblast v 7. až 8. století. Naši předkové ji nazývali \"Sveta\" – \"Svatá\". Ve 12. a 13. století si němečtí kolonisté přizpůsobili název svému jazyku a nazvali ji \"Zwodau\". Zajímavostí je, že podle Svatavy byl pojmenovaný jeden pár rychlíků jezdící mezi Prahou a Chebem.\n\nSbírá vodu z okolí Kraslic, Krušných hor, přírodního parku Přebuz a z přírodního parku Leopoldovy Hamry. Jedinými většími městy jsou Klingenthal a Kraslice. Tok kopíruje železniční trať a silnice, kolem dokola jsou lesy.\n\nDno řeky je převážně kamenité, k nám přináší řeka písek. Břehy jsou porostlé olšemi, vrbami, kapradinami. Při tání sněhu se hladina vysoko zvedá, řeka se rozlévá. V Kraslicích mají vysoké nábřeží.\n\nPobřežní niva je rozmanitá, problémem je však invazní křídlatka hrotolistá a netýkavka Royleova. Řeka slouží zvířatům jako napajedlo, žijí zde srnci, divoká prasata, jeleni, kuny, zajíci, lišky, veverky. Řeka je domovem řadě ptáků: kachna divoká, skorec vodní, ledňáček říční, volavka popelavá, brhlík lesní.\n\nŘeka je rybářský sportovní revír, proto jsou zde ryby pravidelně vysazovány, loví se po celém toku. Klingenthal a Kraslice jsou města s tradicí výroby hudebních nástrojů, v Oloví je sklárna, jinak jsou zde jen malá, spíše rekreační sídla. Města mají čističky odpadních vod, avšak v blízkosti Kraslic je skládka komunálního odpadu. Do Svatavy přitéká také voda z výsypek sokolovských povrchových dolů.\n\nNásledky starých hutních aktivit jsou silná znečištění řek olovem a arzénem. Úsek Ohře mezi soutokem se Svatavou a Nechranickou přehradou je takto silně znečišťován nejen olovem a arzenem, ale i řadou dalších prvků, např. mědí, zinkem, beryliem, uranem, cínem, kobaltem, selenem, antimonem a wolframem. Koncentrace většiny z nich byly v Ohři, Svatavě nebo v ostrovské Bystřici rekordní.\n\n"}
{"id": "239127", "url": "https://cs.wikipedia.org/wiki?curid=239127", "title": "Kamarádi táborových ohňů", "text": "Kamarádi táborových ohňů\n\nKamarádi táborových ohňů je česká trampská a country skupina, byla založena v roce 1963 jakožto muzikantské trio ve složení \"František Hacker\" (zpěv a kytara), \"Vladislav Morava\" (zpěv a kytara), a \"František Turek\" (zpěv a banjo). Jako host v letech 1965 až 1968 hrával s KTO Jiří Fallada na kontrabas, napsal také texty k písním „River Boat“ a „Nelly Bly“, ve stejné době občas za Františka Turka zaskakoval Ivan Mládek. Od roku 1967 ve skupině hostují Petr Třebický a František Friedrich. V roce 1970 odchází František Turek a do skupiny přichází Petr Třebický (pětistrunné banjo), Václav Vebr (basová kytara), František Friedrich (pedálová steel kytara) a Zdeněk Skarlandt (dvanáctistrunná kytara), skupina spolupracuje hlavně s textařem Ronaldem Krausem, který také produkuje jejich LP. Od roku 1972 skupina úzce spolupracovala se zpěvákem Waldemarem Matuškou a jeho ženou, zpěvačkou Olgou Blechovou, v roce 1974 přichází hráč na bicí Miroslav Žižka. V roce 1975 skupina poprvé jede na turné do Spojených států amerických, kdy vystupuje v Nashvillu v Grand Ole Opry v show Billa Monroa. V roce 1981 emigroval Vladislav Morava. V roce 1986 při turné ve  Spojených státech amerických emigruje Waldemar Matuška se svojí ženou Olgou. Skupina po návratu dostává zákaz vystupování, podmínka pro povolení nových vystoupení je nový program pod vedením renomovaného režiséra, skupině s novým programem pomáhá režisér Zdeněk Podskalský, přichází zpěvačka Dana Fišerová-Hackerová a hráč na harmoniku Miloslav Totter. V roce 1992 odchází Dana Fišerová-Hackerová. Od roku 1993 skupina znovu spolupracuje s Waldemarem Matuškou pří jeho koncertech. V roce 2006 odchází Miloslav Totter a vrací se Dana Fišerová-Hackerová. Od roku 2010 hraje jako stálý host na harmoniku Jean Valajanis. V roce 2013 skupina slaví 50 let, zemřel František Friedrich. V prosinci 2016 náhle zemřel Václav Vebr . V roce 2017 se stal novým členem Tomáš Faruzel (basová kytara). V roce 2019 zemřel Zdeněk Skarlandt, do skupiny přišel Jan Zvonař. \n\n\n\n\n\n\n\n"}
{"id": "239131", "url": "https://cs.wikipedia.org/wiki?curid=239131", "title": "Petrské náměstí", "text": "Petrské náměstí\n\nPetrské náměstí se nachází v Praze, v části Nového Města spadající do městské části Praha 1. Jedná se o relativně malé náměstí, jež tvoří přirozené centrum této severní části historického jádra Prahy.\n\nSvůj současný název nese teprve od roku 1894 podle kostela sv. Petra. Ten se však nachází dále od náměstí v Petrské ulici; ještě před zavedením oficiálního názvu se totiž „U sv. Petra“ říkalo oblasti mnohem rozsáhlejší, jednalo se o tzv. Petrskou čtvrť.\n\nPozději vznikly na náměstí tři školy, \"Truhlářská\", \"Klimentská\" a \"Lodecká\" (třetí zmíněná byla zrušena v roce 1994). Na počátku 21. století bylo náměstí rekonstruováno; z parkoviště v jeho středu se stala pěší zóna s lavičkami. Původní popelnice a kontejnery zde byly nahrazeny systémem, kdy je celá nádoba na odpadky umístěna pod úrovní terénu. Náměstí bylo také nově osázeno stromy, konkrétně pěti platany.\n\nBývalá Petrská čtvrť je spolu s dnes již téměř neexistující čtvrtí Na Františku považována za důležitý inspirační zdroj tajemných Stínadel z románů Jaroslava Foglara. Zdokumentovány jsou rovněž několikagenerační agresivní války, které mezi chlapci z Františku a z okolí Petrského náměstí každoročně propukaly přibližně v letech 1880–1950, které byly zřejmě důležitou inspirací potyček románových Vontů.\n\n"}
{"id": "239133", "url": "https://cs.wikipedia.org/wiki?curid=239133", "title": "Klub Lysek", "text": "Klub Lysek\n\nKlub Lysek (1934, Coot Club) je pátý díl románového cyklu anglického spisovatele Arthura Ransoma o prázdninových dobrodružstvích několika dětských skupin.\n\nKniha je z hlediska celého cyklu poněkud netypická, protože v ní na rozdíl od většiny knih nevystupují Vlaštovky a Amazonky. Hrdiny příběhu jsou sourozenci Dick a Dorotka Callumovi, kteří se čtenářům poprvé představili v příběhu \"Zamrzlá loď kapitána Flinta\". Ti přijíždějí strávit velikonoční prázdniny do povodí řek Yare a Bure v Norfolku na východě Anglie a mají velkou chuť naučit se po vzoru Amazonek a Vlaštovek plachtit. Hned po příjezdu potkávají námořníka Toma Dudgeona, který s dvojčaty Levkou a Pravkou a několika dalšími dětmi založil \"Klub Lysek\". Ten má za cíl chránit hnízdící lysky a další ptáky, a to zejména před tzv. \"Hrubiány\", což je bezohledná skupina mladých hejsků, tvořících posádku motorového člunu \"Margoletta\". Na pozadí různých napínavých příhod vysvětluje Ransome rozdíl mezi plavbou na jezeře a plavbou na frekventovaných řekách a říčních kanálech.\n\n\n"}
{"id": "239136", "url": "https://cs.wikipedia.org/wiki?curid=239136", "title": "Chebská pánev", "text": "Chebská pánev\n\nChebská pánev je geomorfologický celek v jihozápadní části Podkrušnohorské oblasti. Chebská pánev nemá z hlediska českého geomorfologického členění žádný podcelek ani okrsek.\n\nVznik podkrušnohorských pánví v severozápadních Čechách souvisí s odezvou alpinských horotvorných procesů. Po vyklenutí došlo v oslabené severozápadní části Českého masivu k tektonickému kolapsu – vzniku poklesové zóny SV-JZ směru, kterou označujeme jako oherský rift. Některé zlomy, zvláště tzv. litoměřický zlom při jihovýchodním okraji prolomu, měly hlubinný dosah až do svrchní části zemského pláště a právě podél nich došlo k oživení vulkanické činnosti v areálu riftu od bavorské Horní Falce přes Doupovské hory a České středohoří až do Lužice. Příčné tektonické struktury a vulkanická centra rozdělují rift na dílčí úseky – od západu k východu to jsou: Chebská pánev, Sokolovská pánev, Doupovské hory, Mostecká (severočeská) pánev, České středohoří a na severovýchodě Žitavská pánev.\n\nSeverní část Chebské pánve je vyplněna terciérními sedimenty kolísavé mocnosti s maximální hloubkou asi 300 m na svém východním okraji. Podloží severní části Chebské pánve tvoří většinou pokleslé kry smrčinského plutonu; v části jižní se uplatňují zejména fylity. Sedimentace spodního jílovito-písčitého souvrství je překryta na větší části pánve uhelnou slojí a mocným komplexem souvrství cyprisového jílovce. Cyprisové souvrství lokálně není vyvinuto. Nejmladšími terciérními sedimenty jsou jíly a písky svrchního souvrství s četnými ložisky kaolinových jílů a písků využívaných v keramickém a stavebním průmyslu. Největší akumulace rozsáhlých povrchových lomů je při východním okraji, mezi Skalnou a Plesnou (Nová Ves, Velký Luh, Vackovec apod.)\n\nVe stavbě pánve se projevují tektonické linie několika směrů: SZ-JV (především v centrálním poruchovém pásmu v oblasti Soosu), VSV-ZJZ a S-J. V oblasti dochází k intenzivním, plošně rozsáhlým přírodním únikům a výronům oxidu uhličitého. Tyto projevy lze pozorovat jednak v údolní nivě potoku Plesná (Hartoušovské mofety a Bublák) a jednak v přírodní rezervaci Soos jako prameny (Císařský, Věra), ale také jako suché výrony CO v bahenních kráterech mofetového typu. Nejznámějšími vývěry jsou však minerální prameny Františkových Lázní využívané v balneoterapii.\n\nNejmladší sedimenty jsou kvartérní – mezi ty nejznámější patří ložiska slatiny, využívaná k lázeňským účelům (např. Františkovy Lázně, Vackovec apod.)\n\nLitostratigraficky se chebská pánev člení na 5 základních jednotek – souvrství.\nK souvrství patří málo prozkoumané výskyty sedimentů s eocénní ﬂórou. Souvrství tvoří písčité a slídnaté jíly a jemnozrnné jílovité písky o mocnosti 10 – 20 m, místy s uhelnou příměsí. Mezi obcemi Velký Luh a Nový Kostel byly v podloží sedimentů zjištěny vrtem sklovité tufity, které připouštějí možnost maarového původu depresí. Makroﬂóra souvrství obsahuje zkameněliny vymřelých dřevin příbuzných ambroním, myrtám, vavřínům a skořicovníkům.\n\nLeží na zvětralých granitech a svorech a je oligocénního až miocénního stáří. V pánvi je rozšířeno značně nesouvisle. Vyplňuje deprese a tektonické příkopy na úpatích fosilních hřbetů. Dosahuje mocnosti od několika metrů do 40 – 50 m, místy až 75 m. Souvrství je tvořeno převážně štěrky, písky, a písčitými jíly. V menší míře jsou zastoupeny slepence, pískovce a málo mocné uhelné jíly až uhlí, které se podobají sloji Josef v sokolovské pánvi.\n\nVyplňuje asi dvě třetiny plochy pánve a podle magnetostratigraﬁckých měření je staré 23,2 – 21,3 mil. let. Uhelné sloje byly v letech 1870 – 1946 předmětem hlubinné i povrchové těžby uhlí, převážně v pochlovické části pánve.\n\nNasedá na hlavní slojové souvrství a místy přesahuje hranice jeho rozšíření. Jeho stáří je přibližně 21,3 – 17 mil. let. Jeho mocnost u mariánskolázeňského zlomu je až 170 m. Ve spodní části souvrství byly na několika místech zjištěny stromatolity. Jemně vrstevnaté zelenošedé jílovce jsou prokládány vrstvami jílů a bitumenních jílovců s vložkami pelokarbonátů. Z nadloží hlavní sloje pocházejí četné nálezy fauny, ze savců byli nalezeni především hlodavci. Významný je však nález mastodonta druhu Gomphoterium angustidens.\nJe pliocénní stáří s pravděpodobným přesahem do pleistocénu. Ukládalo se po asi 12 mil. let trvajícím hiátu (období přerušení sedimentace). Leží diskordantně na povrchu sedimentů cyprisového souvrství, místy i na starších souvrstvích při okraji pánve. Paleomagneticky zjištěné stáří je 4,7 – 1,4 mil. let. Maximální mocnost souvrství dosahuje u jihovýchodního okraje pánve (mariánskolázeňský zlom) přes 100 m. Okraje souvrství po obvodu pánve svědčí o jeho původně podstatně větším plošném rozšíření. Nejlépe prozkoumané jsou Vonšovské vrstvy, ve kterých se vyskytují keramické suroviny. V okolí Skalné jsou mocné až 8 m a tvoří je převážně kaolinické jíly. K zajímavostem patří nálezy vltavínů v pískovně Dřenice v Novoveských vrstvách.\n\nOblast byla zasažena vulkanickou činností v terciéru a představuje starší vulkanickou fázi Chebské pánve. Její centra jsou u Slapan jižně od Chebu, u Horních Loman poblíž Františkových Lázní, u Skalné a Nebanic.\n\nNejmladší vulkanickou fází byly sopečná exploze v pliocénu a pleistocénu, zastoupené zejména Komorní hůrkou. Ta spolu s Železnou hůrkou patří k vůbec nejmladším sopkám v České republice. Železná hůrka již ovšem leží těsně za hranicí chebské pánve v geomorfologickém celku Smrčiny. Někteří geologové a seismologové v souvislosti se lokálními projevy zemětřesení mluví o doznívání sopečné činnosti, která se jednou může i opakovat.\nV této otázce však nejsou geologové a seismologové jednotní, mnozí se domnívají, že otřesy jsou způsobeny posunem horninových bloků podél hluboce uloženého geologického zlomu.\n\nChebská pánev se nachází uprostřed seizmicky aktivní oblasti s epicentry historických zemětřesení. Zemětřesné roje jsou pozorovány od roku 1198. Tvoří je větší počet malých otřesů během období řádově týdnů až měsíců. Více než 90 % současných zemětřesení se vyskytuje v ohniskové zóně mezi Vackovcem a Počátkami, která protíná mariánskolázeňský zlom u Nového Kostela. Zajímavostí je, že během seizmické aktivity dochází i ke změnám hladiny vod v některých studních.\nRovněž minerální prameny mohou měnit svoji vydatnost a obsah minerálních látek i oxidu uhličitého.\nNejmohutnější otřesy ve 20. století byly zaznamenány v prosinci 1985. Nejsilnější otřes měl magnitudo 4,7. Centrum zemětřesení se nacházelo pod obcí Nový Kostel. Silný seizmický otřes, druhý nejsilnější otřes v západních Čechách za posledních sto let, byl v květnu 2014.\n\nChebská pánev je rozlehlým systémem s akumulacemi prostých a minerálních vod s různým stupněm samostatnosti. Výjimečné postavení mají minerální prameny ve Františkových Lázních a blízkém okolí. Speciﬁcké je využití kyselek k pitným účelům.\nZvláštní hydrochemickou pozici má minerální pramen Glauber IV pro svou mimořádně vysokou mineralizaci (až 24 g.l). Nejteplejším přírodním výskytem uhličité vody v Chebské pánvi je Císařský pramen v národní přírodní rezervaci Soos, s teplotou přibližně 17 °C. Většina pramenů uhličitých vod a část mělce jímaných pramenů je vázána na hydrodynamickou zónu podzemních vod, malá část na systém napjatých artéských vod pánevní struktury. Oxid uhličitý má v celé pánvi hlubinný původ, jen podmínky výstupu k povrchu jsou odlišné.\nHlavním inﬁltračním územím františkolázeňských pramenů je přiléhající část smrčinského žulového plutonu. Obavy z ohrožení minerálních vod Františkových Lázní vedly k opakovanému vyhlašování ochranných pásem. Podzemní vody sycené oxidem uhličitým se však vyskytují v rozsáhlých územích Chebské pánve i jejího okolí. Výskyty představují jednu z největších akumulací uhličitých vod v České republice. V chebské pánvi a jejím bezprostředním okolí bylo zjištěno více než sto vývěrů proplyněných minerálních vod. Kromě minerálních pramenů je vodárensky významný odběr podzemní vody v okolí Nebanic.\nZ úpravny vody Nebanice je dodávána pitná voda nebanickým skupinovým vodovodem pro obyvatele Chebu a značnou část obyvatel chebského okresu.\n\nV chebské pánvi se začalo s těžbou uhlí v polovině 19. století. Uhlí se dobývalo hlubinně i lomově a bylo vesměs dopravováno do briketáren k dalšímu zpracování. Většího významu nabyla těžba od 70. let 19. století v souvislosti s dokončením stavby železniční trati Cheb-Chomutov. V roce 1871 (jiný zdroj uvádí rok 1876) byla založena Kynšperská báňská společnost (Königsberger Bergbaugesellschaft). Hlavní dolová činnost se soustředila na nový důl Boží požehnání (Segengottes) u Dolních Pochlovic, jehož otvírka byla ukončena v roce 1880. Těžené uhlí mělo poměrně nízkou výhřevnost a vyšší obsah vody. Na druhé straně mělo vysoký obsah bitumenu a proto se dobře hodilo pro briketování. Již v roce 1880 byla nedaleko dolu Boží požehnání postavena první kynšperská briketárna. Ta byla druhou briketárnou nejen v Čechách, ale i tehdejším Rakousko-Uhersku (první česká briketárna byla v Křemýži u Bíliny, ta však brzy zanikla). Kynšperská briketárna byla dlouho největší a jedinou v Čechách. Druhá briketárna s větším výkonem byla postavena v roce 1890. Kynšperské brikety byly velmi žádány nejen u nás, ale i v zahraničí. Většina produkce šla na vývoz. Odbyt v Rakousko-Uhersku činil 42 %, odbyt do zahraničí 58 %.\n\nKromě uhlí se v Chebské pánvi těží, resp. těžily žáruvzdorné a nežárovzdorné jíly, štěrkopísky, písky, bazaltiody (olivinický nefelinit v Libé) a cihlářské suroviny. Dříve se zde těžil kaolin, vápenec, pyrit a diatomity.\n\nOblast Chebské pánve je chráněna jako CHOPAV (přirozená akumulace vod) nařízením vlády ČSR č. 85/1981 Sb., ochrana zřídelní struktury Františkovy Lázně pak pokrývá prakticky celou pánev. Celkem 3 pásma ochrany odstupňované dle blízkosti zdroje a chráněné Nařízení vlády č. 152 z roku 1992 Sb. Ochranu však mají zabezpečenou také ložiska nerostných surovin (hnědé uhlí, jíly, kaolin), přičemž koexistenci ochrany vod a nerostů řeší podmínky stanovených ochranných pásem Františkových Lázní.\n\n"}
{"id": "239137", "url": "https://cs.wikipedia.org/wiki?curid=239137", "title": "Grande Ruine", "text": "Grande Ruine\n\nGrande Ruine (\"francouzsky\" La Grande Ruine) je masiv v severní části Dauphineských Alp (Národní park Ecrins) v jihovýchodní Francii. Grande Ruine má dva vrcholy Pointe Brewoort (3765 m) a severní Pic Maitre (3726 m). Navštěvovaný je především hlavní vrchol. Masiv obklopují čtyři ledovce: Glacier du Clot Cavales, Glacier de la Grande Ruine, Glacier Agneaux (tím vede výstupová trasa) a Glacier de la Casse Déserte.\n\nZákladním opěrným bodem je parkoviště v oblasti Villar d'Arene ve spodní části doliny Romanche. Odtud podél řeky Romanche dlouho (6 km) až pod stěnu, kde vpravo odbočuje cesta vedoucí na chatu Refuge Adele Planchard (3169 m). K chatě je cesta po skále místy zajištěná řetězy. Problém zde může být s tekoucí vodou a kluzkými plotnami.\n\n\nOd chaty sestupuje na ledovec Agneaux a jím poměrně strmě dosahuje jeho horní části ohrožené padajícími kameny z vrcholu Maitre. Nástup na skalní hřeben je klíčovým místem (stupeň II. UIAA, pomocné fixní lano). Po hřebeni již lehčeji na vrchol. Z vrcholu Pointe Brewoort rozled na Barre des Ecrins (4102 m), La Meije (3983 m), La Rateau (3809 m) na severu Mont Blanc a Gran Paradiso. Severozápadní obzor ovládá Monte Viso v Kottických Alpách. \"Délka\" : Adéle Planchard - Pointe Brewoort (3 hod.) - sestup (1,5 hod.) Celkem 4,5 hod.\n\n"}
{"id": "239138", "url": "https://cs.wikipedia.org/wiki?curid=239138", "title": "Holubí pošta (román)", "text": "Holubí pošta (román)\n\nHolubí pošta (1936, Pigeon Post) je šestý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky a Amazonky, a jejich přátel.\n\nV knize vystupují všichni doposud autorem představení hrdinové: Vlaštovky (John, Zuzana, Titty, Roger a Bridget Walkerovi), Amazonky (Nancy a Peggy Blackettovy) a sourozenci Dick a Dorotka Callumovi. Jedná se však tentokrát o příběh suchozemský. Naši hrdinové opouštějí vodu a vydávají se do hor hledat v opuštěných štolách naleziště zlata, přičemž spojení mezi jejich stanovým táborem a domovem jim zajišťuje holubí pošta. Táboří ve zdánlivě vyschlém kraji, kde se Titty podaří najít vodní pramen s pomocí proutkaření a pro zpracování zlata se snaží postavit vysokou pec. Příběh je i trochu detektivní, protože po vřesovišti se pohybuje podezřelá osoba, o které se nakonec dovídáme ,že je přítelem kapitána Flinta.\n\nRomán patří k nejlepším z celého cyklu a Arthur Ransome za něj po zásluze získal jako první anglickou prestižní cenu za dětskou literaturu Carnegie Medal.\n\n\n"}
{"id": "239141", "url": "https://cs.wikipedia.org/wiki?curid=239141", "title": "Střela (Strakonice)", "text": "Střela (Strakonice)\n\nStřela je vesnice, místní část města Strakonice v okrese Strakonice. Nachází se necelé 4 km západním směrem od Strakonic; protéká jí potok Kolčavka, který ve vsi napájí \"Střelský rybník\" a o několik set metrů dále ústí zleva do řeky Otavy. Ve východním výběžku katastrálního území Střela se nachází též stará osada Virt, která je samostatnou evidenční částí města a rozděluje místní část Střela na dvě části. Vsí prochází silnice I/22 spojující Strakonice a Horažďovice. V roce 2011 zde trvale žilo 46 obyvatel.\n\nPrvním majitelem střely byl v roce 1242 Martin ze Střely, ale první písemná zmínka o hradu s poplužním dvorem pochází až z roku 1318. Na místě zbořeného hradu postavili v roce 1720 jeho majitelé jezuité z Klatov zámek v barokním slohu. Jedná se o jednopatrovou budovu s půdorysem ve tvaru písmene D a pozdně barokním průčelím. Uvnitř jsou zachovány unikátní parkety. Později byla na zámku zvláštní škola s internátem a nakonec okresní archiv. Dnes patří zámek Střela s parkem opět do soukromého vlastnictví.\n\nNad vesnicí stojí stejnojmenný zámek se zříceninou hradu z počátku 14. století. K zámku přiléhá barokní zámecká kaple a část zříceniny hradu. Zámek a sýpka pod ním jsou chráněny jako Kulturní památky ČR.\n"}
{"id": "239142", "url": "https://cs.wikipedia.org/wiki?curid=239142", "title": "Střela (hrad)", "text": "Střela (hrad)\n\nStřela je zřícenina hradu, jehož předhradí bylo přestavěno na barokní zámek nad stejnojmennou vesnicí asi čtyři kilometry západně od Strakonic. Stojí na levém břehu Otavy na osamělém návrší v nadmořské výšce 425 m. Zámek je chráněn jako kulturní památka.\n\nHrad vybudovali na návrší nad Otavou příslušníci rodu Bavorů ze Strakonic. První písemná zmínka o Střele pochází z roku 1242, ale není jisté, zda se týká přímo hradu. Za první spolehlivou zmínku o hradu a přilehlém dvoře je považována listina z roku 1318, kdy patřil Blehovi ze Střely. Jeho potomci hrad vlastnili až do konce čtrnáctého století. Roku 1393 je uváděn jako nový majitel Mikuláš z Landštejna a Borotína a pánům z Landštejna patřil až do druhé poloviny patnáctého století. Synové Mikuláše z Landštejna stáli během husitských válek na straně husitů. Po Landštejnech panství v roce 1464 získal Lev z Rožmitálu a za jeho synů byl hrad přestavěn. Dalším majitelem se stal na konci patnáctého století Půta Švihovský z Rýzmberka, od jehož synů hrad roku 1514 koupil Václav Kraselovský z Kraselova, který pravděpodobně zahájil renesanční přestavbu. Když v roce 1544 zemřel, přešel hrad na Václava z Leskovce. Jeho potomci ho vyměnili s Boubínskými z Újezda za Dub. Za nich byl hrad během stavovského povstání vypleněn vojskem Martina de Hoeff-Huerty a majetek Boubínských za účast na povstání propadl koruně.\n\nZabavené panství v roce 1623 koupili Libštejnští z Kolovrat. Před koncem třicetileté války (roku 1645) však hrad vypálilo švédské vojsko. Václav Libštejnský z Kolovrat potom střelské panství odkázal Jezuitům. Od roku 1661 ho spravovala klatovská jezuitská kolej, která poškozený hrad nechala přestavit na barokní zámek. Po zrušení řádu v roce 1773 zámek připadl studijnímu fondu, od kterého jej roku 1777 koupil vrchnostenský správce Josef Kraus ze Strakonic. Většinu devatenáctého století patřil potomkům Erasma Obsta, kteří ho nechali celkově opravit. Mezi lety 1889 a 1945 se zde vystřídalo několik majitelů a ve druhé polovině dvacátého století v zámku sídlila internátní zvláštní škola.\n\nPůvodní hrad byl dvoudílný. Tvořilo ho výše položené hradní jádro obehnané valem a širokým příkopem a níže položené předhradí, jehož podoba byla výrazně změněna výstavbou barokního zámku. Starší přístupová cesta vede z východu a ústí na terasu, která je podepřená mohutnou zdí. Je možné, že tato zeď byla součástí předhradí. Z hradního jádra se dochovala podstatná část obvodové hradby, která je výsledkem složitějšího stavebního vývoje. Podle dochovaných zbytků a historických kreseb tvořilo zástavbu jádra několik palácových křídel a čtverhranná obytná věž. Středověkého původu je zřejmě také studna a snad i sklepy vysekané ve skále. Typologicky patřilo jádro mezi tzv. blokové dispozice.\n\nBěhem barokní přestavby byla zasypána část příkopu v čele jádra a na jeho místě jezuité postavili barokní kapli svatého Jana Křtitele. Zámek s kaplí má půdorys písmena „D“. Ostatní zámecká křídla uzavírají dvůr lemovaný arkádami. Vstup do zámku vede klenutým průjezdem ve východním křídle.\n\nZámek a zbytky hradu jsou dobře dostupné z vesnice pod hradem, ale nejsou volně přístupné. Okolo zámku vede červeně značená turistická trasa ze Strakonic do Katovic.\n\n\n"}
{"id": "239146", "url": "https://cs.wikipedia.org/wiki?curid=239146", "title": "Web Map Service", "text": "Web Map Service\n\nWeb Map Service (dále jen WMS) znamená v překladu webová mapová služba. Jedná se o standard vyvinutý a dále rozšiřovaný Open Geospatial Consortium (OGC). Služba pracující na principu klient-server umožňuje sdílení geografické informace ve formě rastrových map v prostředí Internetu.\nVýsledkem požadavku např. GIS softwaru na WMS server jsou primárně obrazová data v nejrůznějších formátech (JPEG, TIFF, PNG, aj.), které zobrazují tematické geografické informace (tematickou mapu - vrstvu), nebo mohou být výsledkem překrytu více vrstev (mapová kompozice). Skutečnost, že je obrázek georeferencován umožní jeho správnou prezentaci. Georeferencováním v tomto případě můžeme chápat jako jednoznačně daný referenční souřadnicový systém a souřadnicový obdélník (box), který obsahuje požadovaný obrázek, v tomto systému.\n\nZákladním principem WMS jsou vzájemné interakce a to stroj-stroj a stroj-člověk. V nejvyšším vrcholu této komunikace je mapový server. Pokud podporuje WMS službu můžeme hovořit o WMS serveru. V jeho úložišti jsou uskladněna georeferencovaná data (GeoTIFF, SHP, databázová data, aj.), v nastavení jsou popsány možnosti WMS serveru a v databázi jsou uloženy atributové informace o geografických objektech (objekty u nichž je známa poloha v souřadnicovém referenčním systému a dále k nim existují atributy). Nejčastěji se pro označení souřadnicového referenčního systému (CRS - Coordinate Reference System) využívá dataset EPSG.\nKlient je potom software, který komunikuje se serverem za účelem získání informací. K této komunikaci využívá Hyper Text Transfer Protocol (HTTPs), resp. jeho metody dotazů, jimiž jsou GET a POST. Klient si poté zpracuje informace, které mu server zpřístupnil. Jedná se o rastrová data.\nTyto informace pomocí definovaného uživatelského rozhraní zpřístupní uživateli. Jedná se o interakci člověk-stroj (resp. uživatel-klient).\n\n\nU dotazu GetMap a GetFeatureInfo vyžaduje specifikace (záleží dle použité verze WMS) ještě další povinné parametry, které mapovému serveru řeknou podrobnější informace o daném dotazu.\n\nPrvní oficiální dokument popisu WMS (verze 1.0.0) vydalo OGC dne 19 května 2000. V současné době je nejrozšířenější verze 1.1.1 z roku 2002. Protože OGC je jen tvůrcem, správcem a inovátorem tohoto standardu, tak není organizací, jež by ho prohlásila za normu. Jako mezinárodní norma byl standard WMS přijat úřadem International Organization for Standardization (ISO) pod označením ISO 19128 Geographic Information: Web Map Service v roce 2005.\n\n\n\n\"základní informace\"\nČeské \"WMS servery\"\n\n\"WMS klienti\"\n\nOtevřený software\n\n\"software - WMS server\"\n\"WMS seznamy serverů\"\n"}
{"id": "239148", "url": "https://cs.wikipedia.org/wiki?curid=239148", "title": "Giorgio Agamben", "text": "Giorgio Agamben\n\nGiorgio Agamben (* 22. dubna 1942, Řím) je současný italský filosof, v současnosti profesor estetiky při Univerzitě v Benátkách.\n\nVe svých četných studiích se zabývá především vztahem mezi filosofií a politikou. Giorgio Agamben si vydobyl celosvětový věhlas mimo jiné pojednáním \"Homo sacer. Suverénní moc a pouhý život.\" (It. Homo sacer. Il potere sovrano e la nuda vita.\" (1995), v němž se z historického pohledu zabývá politickým převzetím moci nad jednotlivcem. V mnoha ohledech často reaguje na filosofii Michela Foucaulta.\n\n\n"}
{"id": "239155", "url": "https://cs.wikipedia.org/wiki?curid=239155", "title": "Abdul Rahmán Árif", "text": "Abdul Rahmán Árif\n\nAbdul Rahmán Árif ( , též Abd ar-Rahmán Árif, 14. dubna 1916 Bagdád – 24. srpna 2007 Ammán, Jordánsko) byl irácký politik, prezident Iráku v letech 1966 až 1968, r. 1967 současně irácký premiér, mladší bratr iráckého prezidenta Abdula Saláma Árifa.\n\nÁrif pocházel ze střední vrstvy a měl čtyři sourozence. Ve 30. letech vystudoval vojenskou školu a věnoval se dráze důstojníka. Jako důstojník irácké armády podpororoval vojenský převrat, který svrhl v roce 1958 monarchii. Posléze byl aktivním účastníkem dalšího vojenského puče, který přivedl roku 1963 k moci Árifova bratra Abdula Saláma. Ten svého bratra jmenoval velitelem irácké armády. Když Abdul Salám Árif zahynul 13. dubna 1966 při pádu helikoptéry, který zřejmě byl sabotáží, stal se úřadujícím prezidentem Abd ar-Rahmán al-Bazzáz. Již o tři dny později, 16. dubna 1966 však Revoluční vojenská rada jmenovala do čela státu Abdula Rahmána Árifa, který Bazzáze potvrdil ve funkci premiéra.\n\nA. R. Árif se stal vojenským diktátorem. Pokračoval v bratrově politice, jeho zaměření však bylo výrazně nacionálnější. Doba Árifovy vlády byla neklidná, on sám nebyl schopen pevně držet moc ve svých rukou, v zemi se často konaly demonstrace požadující svobodné volby. 10. května 1967 se Aríf postavil do čela nově jmenované vlády, aby se pokusil vyvést ze slepé uličky jednání s Kurdy, ale jeho snaha nebyla úspěšná.\n\nV noci na 17. července 1968 ho v době, kdy spal, jeho vlastní spolupracovníci společně se členy strany Baas (tzv. \"Arabské revoluční hnutí\") pod vedením Ahmeda Hassana al-Bakra svrhli. Jako hotovou věc mu to telefonicky oznámil ministr obrany Hardan al-Tikrítí. Árif odletěl do Londýna, aby nakonec získal na jedenáct let azyl v Turecku.\n\nDo země se Árif vrátil v roce 1979, když se dostal k moci Saddám Husajn, ale zůstal již mimo veřejný život a politiku. Husajn mu pak jedenkrát povolil opustit zemi, aby Árif mohl vykonat svatou pouť do Mekky (hadždž). Poté, co byl po americké invazi odstraněn roku 2003 Saddám Husajn, opustil Árif zemi natrvalo a od r. 2004 žil v jordánském Ammanu, kde také ve vojenské nemocnici (\"King Hussein Medical Center\") zemřel. Zanechal po sobě manželku, dva syny a tři dcery.\n\nÁrifova sestra Sabiha zahynula v roce 2004 poblíž svého domu v Bagdádu, když byla zasažena při explozi bomby letící střepinou skla.\n\n"}
{"id": "239157", "url": "https://cs.wikipedia.org/wiki?curid=239157", "title": "Projekt pro nové americké století", "text": "Projekt pro nové americké století\n\nProjekt pro nové americké století (\" \", zkráceně \"\") je think tank amerických neokonzervativců se sídlem ve Washington, D.C., který byl založen na jaře roku 1997 jako vzdělávací nezisková organizace Williamem Kristolem a Robertem Kaganem. Řada lidí z tohoto ideologického prostředí PNAC se později rekrutovala do vlády sestavené po následujících prezidentských volbách. Cílem PNAC je „povýšit americkou globální vůdčí úlohu“.\n\nPro PNAC je zásadní, že „americká vůdčí úloha je dobrá pro Ameriku a dobrá pro svět“, a též podpora „reganovské politiky vojenské síly a morální čistoty“. PNAC vynaložil velký vliv na špičky americké vlády v administrativě prezidenta George W. Bushe a silně ovlivnil její rozvoj vojenské a zahraniční politiky, zejména v souvislosti s národní bezpečností.\n\nPNAC vznikl na jaře (uváděno datum 3. června) 1997. Jeden z klíčových členů, Richard Perle, je současně členem jiného think tanku – Institute for Advanced Strategic and Political Studies – který v té době existuje necelý rok a s PNAC sdílí odpovědi na otázky Blízkého východu, zejména situace v Iráku.\n\nPNAC vznikl jako iniciativa organizací New Citizenship Project a organizace s názvem 501(c)(3) a za podpory několika nadací. 26. ledna 1998 poslalo PNAC otevřený dopis prezidentovi Billu Clintonovi, ve kterém jeho členové explicitně volali po pozemní vojenské operaci Spojených států, jejímž cílem bude sesadit z moci Saddáma Husseina. Důvod změny režimu v Iráku mělo být hájení zájmů během krize s odzbrojováním Iráku v letech 1997–2000. Dopis postoupili i dvěma republikánským kongresmanům. 16. listopadu téhož roku Irák vyhnal ze své země zbraňové inspektory Spojených národů a William Kristol v časopise \"The Weekly Standard\", kde působil jako redaktor, znovu vyslovil pro změnu režimu v Iráku, a to prostřednictvím vytrvalého bombardování nebo kampaně, v níž by byly angažovány strategické střely.\n\nPNAC podpořil prezidentský výnos \"Iraq Liberation Act\" (výnos o osvobození Iráku), který podepsal prezident Clinton.\n\nV září 2000 publikovalo PNAC ambiciózní ale též kontroverzní 90stránkovou zprávu \"Rebuilding America's Defenses: Strategies, Forces, and Resources For a New Century\" (\"Přestavba obrany Ameriky: strategie, síly a zdroje pro nové století\").\n\nTato zpráva se snaží hledat východiska, jak Spojené státy udržet v pozici jediné světové supervelmoci, využívající privilegií tohoto statutu, dominující ostatním státům politicky, ekonomicky, ale hlavně vojensky, využívaje k tomu svoji bezprecedentně silnou armádu, mj. stavěním vojenských základen v cizích zemích, usilováním o udržení jaderného arzenálu nebo dominanci na orbitě Země.\n\nCíle \"Rebuilding America's Defences\" se docela pozoruhodně shodují s poselstvím knihy Zbigniewa Brzezinského \"Velká šachovnice\" (\"The Grand Chessboard\"). Zavádí i pojmy, které se později ujaly (např. Homeland Security, nepřátelské/„darebácké“ státy) stejně jako ideologii, která byla později použita (např. argumentace preemptivního úderu, použitá jako hlavní část tzv. Bushovy doktríny).\n\nV průběhu let 2000–2001 publikovali členové PNAC články podporující invazi Spojených států do Iráku. Na svých stránkách se vyjádřila, že ponechat Saddáma Husseina u moci je vzdání se terorismu.\n\nPůsobení členů PNAC, kteří přešli do klíčových pozic Bushovy vlády, zajistil její bezproblémovou a úzkou spolupráci s touto zájmovou skupinou a plány na invazi do Iráku a svržení Saddáma Hussajna začaly být připravovány již od prvního bezpečnostního zasedání, které se konalo na konci ledna 2001.\n\n20. září 2001 poslali prezidentu Bushovi dopis, ve kterém obhajovali rozhodnou snahu zbavit Saddáma Hussajna moci v Iráku nebo změnu režimu.\n\n[tak, jak je uvádí současná verze jejich domovské stránky:]\n\n\n\n\nPoté, co se po amerických volbách z roku 2000 stal George W. Bush prezidentem, bylo mnoho členů nebo signatářů PNAC jmenováno do klíčových pozic Bushovy administrativy:\n"}
{"id": "239160", "url": "https://cs.wikipedia.org/wiki?curid=239160", "title": "Národní park Bavorský les", "text": "Národní park Bavorský les\n\nNationalpark Bayerischer Wald (česky Národní park Bavorský les) byl vyhlášen 7. října 1970 a po svém rozšíření v roce 1997 má rozlohu 24 250 ha. Společně s Národním parkem Šumava, se kterým sousedí na severu a východě, tvoří jeden z největších (932,8 km²) bilaterálních národních parků Střední Evropy. Sídlem správy NP je město Grafenau ležící asi 10 km od hranice parku.\n\nNationalpark Bayerischer Wald se původně rozkládal na ploše 13 100 ha v oblasti mezi Roklanem a Luzným. V roce 1997 bylo území NP rozšířeno o oblast severozápadně od Roklanu přes Falkenstein až k Bayerisch Eisensteinu. Uvnitř území NP leží pouze čtyři obce – Waldhäuser, Guglöd, Neuhütte a Zwieslerwaldhaus. Na území NP se nachází také jedno ze tří ledovcových jezer Bavorského lesa – Roklanské. Nejvyšším bodem národního parku je Roklan (1453 m). Národní park leží na východě Bavorska v zemských okresech Regen a Freyung-Grafenau.\n\nVíce než 90 % plochy NP pokrývá les – především horský smíšený smrkovo-bukovo-jedlový les ve výškách 750–1200 m n. m., ale také rašelinné a podmáčené smrčiny v údolních polohách a horské smrčiny ve vrcholových partiích. Jen malými ostrovy v tomto lesním moři jsou kamenná moře, skalní hradby či horské pastviny (tzv. Schachten). Značná část plochy parku (v současnosti asi čtvrtina a počítá se s rozšířením) byla ponechána jako přírodní laboratoř vývoje lesa, kde člověk do vývoje lesních společenstvech přímo nezasahuje. Horský les se tak vyrovnává s větrnými polomy či napadením kůrovcem přirozenou obnovou odumřelého lesa. Nejcennějším a nejstarším lesním chráněným územím NP je pralesovitý zbytek horského smíšeného lesa na svazích Roklanu (jezerní stěna), chráněný od roku 1914 či Mittelsteighütte, a Höllbachgespräng v masivu Falkensteinu. Na území NP se nacházejí také rašeliniště – nejrozsáhlejším z nich je Grosser Filz - Klosterfilz u Riedlhütte na jižním okraji NP, dalšími významnými rašeliništi jsou Zwieselter Filz a Latschenfilz navazující na Modravské slatě.\n\nPři jižním okraji NP u obce Neuschönau se nachází středisko Hans-Eisenmann-Haus, k němuž patří i rozsáhlý areál malých obor pro zvěř – Tierfreigelände. Jsou zde soustředěny druhy zvířat, které na území NP žijí anebo žily v minulosti – zubr, vlk, medvěd, rys, kočka divoká, vydra, bobr, další běžnější druhy lesní zvěře – prase divoké, jelen, ptáci (tetřev hlušec, dravci – sokol stěhovavý, pěvci, čáp černý, sovy – výr velký, puštík).\n\n\n"}
{"id": "239167", "url": "https://cs.wikipedia.org/wiki?curid=239167", "title": "Dagobah", "text": "Dagobah\n\nDagobah je jméno fiktivní planety ve světě Star Wars. Její neobydlený povrch je pokrytý souvislými pralesy a močály. Tato planeta je přesto plná života, nalezneme zde nejrůznější živočišné a rostlinné druhy. Planetu se lidé pokoušeli několikrát neúspěšně kolonizovat. Jedná se o svět kam se ukryl Mistr Yoda po III. epizodě, zde také v V. Epizodě cvičí Luka Skywalkera v používání Síly. Ten ho však neuposlechne a vydá se před koncem výcviku zachránit své přátele. V závěru trilogie zde Mistr Yoda umírá stářím ve věku 900 let. Měl více než 700 padawanů, z toho se minimálně jeden odvrátil k temné straně síly.\n"}
{"id": "239168", "url": "https://cs.wikipedia.org/wiki?curid=239168", "title": "Geonosis", "text": "Geonosis\n\nGeonosis je jméno fiktivní planety ve světě Star Wars. Její povrch je pokrytý souvislou pouští s vysokým obsahem železa. Domovskou rasou jsou zde Geonosané. Budovy jsou stavěné jako velké dómy v jeskyních, připomínající obrovské domovy termitů. Žije zde řada nebezpečných tvorů, kteří jsou někdy odchytávání pro boje v arénách. Planeta má prstence tvořené asteroidy, poté co jeden jeho měsíc rozbila kometa, na orbitě krouží také řada trosek. \n\nPrůmysl je specializován na výrobu droidů. Několik obrovských továren dodávalo ozbrojené síly pro Darth Sidiouse. Vynalezli se zde super bitevní droidi a také zde byly navrženy plány na Hvězdu smrti. Po porážce separatistů v bitvě o Geonosis (první bitva klonových válek) utekl Hrabě Dooku s plány na Coruscant, kde zůstaly v bezpečí. Planetu pak obsadila Galaktická republika.\n"}
{"id": "239169", "url": "https://cs.wikipedia.org/wiki?curid=239169", "title": "Koordinační chemie", "text": "Koordinační chemie\n\nKomplexní neboli koordinační chemie je obor chemie zabývající se komplexními (koordinačními) sloučeninami - komplexy. Ačkoliv neexistuje jednoznačná definice komplexů, tak se v základním pojetí považuje za komplex částice, která obsahuje centrální atom (Lewisovou kyselinou) a na něj komplexně vázané ligandy (Lewisovy báze). Komplexní částice většinou obsahují kation nebo anion, ale existují i elektroneutrální komplexní částice. Komplexní sloučeniny mohou být jednojaderné (s jedním centrálním atmem), i vícejaderné.\n\nKomplexní sloučeniny jsou známé již od počátků chemie, např. pruská modř. Jejich struktura byla, ale dlouhou dobu neznámá. Zásadní objevy v této oblasti učinil zakladatel koordinační chemie Alfred Werner, který byl za práci v této oblasti oceněn Nobelovou cenou za chemii roku (1913) za návrh oktaedrické struktury komplexů přechodných kovů.\n\nAlfred Werner vyvrátil zažitou představu, kterou vytvořili organičtí chemici. Ti se domnívali, že koordinačně vázané skupiny či atomy, vytváří pevnou kovalentní vazbu. Vazebné číslo atomu bylo podle nich číslo skupiny, ve které se atom nacházel. Jako nejznámější příklad se uvádí kobaltité komplexy s koordinačně vázaným amoniakem. Podle organiků se na kobalt vázal amoniak kovalentní vazbou a dokonce několik amoniakových skupin za sebou. Problém spočíval v problematice izomerie. Některé kobaltité komplexy s amoniakem mají izomery, některé však ne. Organici nedokázali přesvědčivě vysvětlit proč některé sloučeniny izomery nemají, některé mají a proč jich je zrovna takový počet.\n\nAlfred Werner vytvořil svou teorii údajně na základě svého snu a po probuzení ji za jedno dopoledne zpracoval. Založil ji na čistém sdílení elektronových párů. Poté zkoumal možné izomery komplexů s 6 ligandy a na základě svých pokusů zjistil, že jsou oktaedrické. Jak se i dnes ukazuje měl Werner ve většině případech pravdu. Jeho teorie je v podstatě používána až dodnes. I dnes je pro některé chemiky stále pozoruhodné s jakou vytrvalostí připravoval a zkoumal komplexní sloučeniny a pouze na základě svých poznatků určoval jejich strukturu, a to i bez dnešních moderních analytických metod. Strukturu oktaedrických komplexů určil na základě svých pokusů. Při připravování nových komplexních sloučenin totiž zkoumal geometrické izomery komplexů se 6 ligandy. Rovnoměrné rozložení 6 ligandů mohlo být ve tvaru hexagonu, trigonálního prizmatu nebo oktaedru. Werner si spočítal množství izomerů pro tyto možné varianty. Při svých pokusech se mu vždy podařilo získat maximálně 2 izomery dané sloučeniny a jelikož maximálně 2 izomery jsou možné pouze pro strukturu oktaedru, tak na tomto základě usoudil, že všechny koordinační sloučeniny se 6 ligandy jsou oktaedrické. Dnes se již ví, že to není úplná pravda, protože se podařilo připravit několik trigonálně prizmatických komplexů, ale v podstatě měl Werner pravdu.\n\nCentrální atom je Lewisova kyselina, protože obsahuje volné orbitaly. Slouží jako akceptor (příjemce) elektronových párů od ligandů. Komplexy lze tedy za určitých okolností považovat za Lewisovy soli. Centrální atomy jsou nejčastěji d-prvky (přechodné kovy), existují i komplexy s s-prvky a p-prvky (např. Na[AlF]). Běžné komplexy obsahují pouze jeden centrální atom (jsou tzv. jednojaderné), ale existují i komplexy s více centrálními atomy (dvoujaderné, polyjaderné). V takovýchto vícejaderných komplexech mohou být centrálních atomy vázány spolu buď prostřednictvím ligandu (tzv. můstkový ligand) nebo přímo vazbou kov - kov. Komplexy, které obsahují tři nebo více centrálních atomů vázaných přímo vazbou kov – kov, se nazývají klastry (cluster=hnízdo).\n\nLigandy v komplexech vystupují nejčastěji jako Lewisovy báze, což jsou částice, které obsahují záporný náboj nebo alespoň volný elektronový pár. Velmi vzácně může být ligandem i kationt. Tato situace nastává například u hydrazinu, který přijal pouze jeden kation vodíku a díky toho má stále ještě jeden volný elektronový pár. Volný elektronový pár je v ligandu obvykle lokalizován na elektronegativním atomu (halogen, kyslík nebo dusík). Lze se setkat i s ligandy, které nemají žádný záporný náboj nebo volný elektronový pár a přesto tvoří komplexy. Tyto komplexy obsahují vhodný systém π-elektronů. Takovými ligandy jsou například benzen nebo ethyn.\n\nLigandy se dělí podle své denticity. Podle počtu koordinačně kovalentních vazeb, které jsou schopny s centrálním atomem vytvořit. Ligandy se tedy dělí na jednovazné, dvojvazné, více vazné (monodentátní, bidentátní, polydentátní). Většinou je počet donorových atomů roven vaznosti ligandu. Výjimku tvoří ambidentátní ligandy. Tyto ligandy obsahují více donorových atomů, ale mohou se vázat pouze na centrální atom jedním z nich. Jako příklad slouží thiokyanatanový a izothiokyanatanový anion. Vícevazné ligandy, které se vážou na centrální atom více donorovými atomy, tvoří v struktuře cyklická uspořádání – tzv. chelátové kruhy. Takovým komplexům se říká cheláty. Tyto komplexy se mohou dále členit na speciální skupiny. Podle tvaru na podandy (lineární polyethery), koronandy neboli \"crowny\" (cyklické polyethery) a kryptandy (polycyklické polyethery). Komplexy s těmito ligandy se označují jako podáty, koronáty a kryptáty.\n\nKoordinační sféra je soubor ligandů vázaných na centrální atom. Pokud jsou všechny ligandy vázané na centrální atom stejné, tak se tato sféra označuje jako homogenní. Pokud jsou na centrálním atomu různé druhy ligandů, tak se sféra označuje jako heterogenní. Koordinační číslo je množství vazeb mezi centrálním atomem a ligandy. Toto číslo je rovno počtu ligandů pouze v případě, že všechny ligandy jsou jednovazné.\n\nKoordinační vazba neboli koordinačně-kovalentní vazba je vazba vznikající v komplexních sloučeninách. V počátcích koordinační chemie bylo předpokládáno, že tato vazba vzniká mezi centrálním atomem (akceptorem elektronováho páru) a ligandy (donorem elektronového páru), čili že jde o sdílení elektronových párů a tedy tvorbu kovalentní vazby mezi centrálním atomem a ligandy. V úplných počátcích teorie koordinační vazby se navíc předpokládalo, že ligandy doplňují atomu přechodného kovu tolik elektronů, aby dosáhl stabilní konfigurace následujícího vzácného plynu - to by znamenalo, že pro každý atom je počet ligandů konstantní. Později byla tato teorie doplněna o možnost hybridizace atomu. Zhruba ve stejné době vytvořili fyzici teorii, která vysvětlovala magnetické a i spektrální vlastnosti (barevnost) komplexů. Pro chemiky bylo ovšem nepřijatelné, že se v této teorii vysvětlovala koordinační vazba pouze čistým elektrostatickým přitahováním mezi centrálním atomem a ligandy. Další teorie sjednotila dvě předchozí a vytvořila nefelauxetickou řadu, v níž byly ligandy seřazeny podle rostoucích schopností tvořit kovalentní charakter vazby. Doposud poslední, avšak nejsložitější teorií, dokonale popisuje všechny vlastnosti koordinačních sloučenin. Pro běžné používání je však nepraktická, jelikož je velmi složitá. V dnešní době se ale díky moderním počítačům používá stále častěji.\n\n\n"}
{"id": "239170", "url": "https://cs.wikipedia.org/wiki?curid=239170", "title": "Hoth (planeta)", "text": "Hoth (planeta)\n\nHoth je jméno fiktivní planety ve světě Star Wars. Její neobydlený povrch je pokrytý pouze ledem a sněhem. Není zaznamenán na některých mapách. Vyskytuje se zde jen několik živočišných druhů-tauntauny a wampy. Na začátku V. Epizody se zde ukryjí Rebelové, ovšem Impérium jejich základnu objeví a odehraje se zde bitva, ze které musejí hlavní postavy uniknout.\n"}
{"id": "239179", "url": "https://cs.wikipedia.org/wiki?curid=239179", "title": "Kvalita (šachy)", "text": "Kvalita (šachy)\n\nKvalita v kontextu šachové hry znamená rozdíl mezi hodnotou věže a hodnotou lehké figury, tedy buď střelce nebo jezdce. Jestliže například jeden z hráčů ztratí věž a jeho oponent pouze jezdce, říká se, že druhý hráč „získal kvalitu“ a má „o kvalitu více“. Hodnota kvality obvykle leží mezi jedním a dvěma pěšci, silně však závisí na postavení. Už Siegbert Tarrasch uváděl, že v zahájení je rozdíl síly mezi věží a lehkou figurou prakticky nulový a převaha věže nad lehkou figurou se uplatňuje tím více, čím méně figur na šachovnici zbývá.\n"}
{"id": "239184", "url": "https://cs.wikipedia.org/wiki?curid=239184", "title": "Kamino", "text": "Kamino\n\nKamino je jméno fiktivní planety ve světě Star Wars, jež byla představena ve filmu . Patří mezi nejodlehlejší planety ve známém vesmíru světa Star Wars a je domovem Kaminoanů, rasy klonovačů, kteří z této činnosti udělali svou hlavní činnost jejich hospodářství.\n\nJejí povrch tvoří pouze moře, tudíž se dá tento svět považovat za typicky oceánickou planetu. Oceán je občas přerušován vrcholky hor, tvořící malé ostrůvky. Klima planety je hodně vlhké a dusné, povrch je bičován nekonečnými hustými dešti a je z vesmíru zakryt hustými bouřkovými mračny.\n\nCelá soustava Kamino se nachází v odlehlých a zapomenutých končinách mimo hlavní Galaxii na jižním okraji trpasličí galaxie Rishi Maze, jež obíhá Galaxii podobně jako v reálném světě např. Velké Magellanovo mračno Mléčnou dráhu.\n\nNa původně zmrzlém světě kolem roku 19 000 BBY skončila poslední doba ledová, což mělo za následek zaplavení všech kontinentů až po vrcholky hor vodou a změnu klimatu do podoby, která se uchovala až do doby Klonových válek. Kaminoani tuto změnu přežili jen díky svým vyspělým znalostem genetiky. Planeta byla Republikou objevena někdy v pátém tisíciletí BBY a po zničení Ossusu sem Jediové ukryli několik artefaktů, zachráněných před Exarem Kunem. Přesto tato planeta nevešla do velké známosti.\n\nVše se změnilo v letech těsně před vypuknutím Klonových válek. V roce 32 BBY Kamino navštívil bez vědomí Rady Jediů mistr Sifo-Dyas, aby pro Republiku objednal armádu klonů. Hrabě Dooku pak mistra Sifo-Dyase zavraždil a najal Mandaloriana Jango Fetta, aby posloužil jako předloha pro klony. Tento lovec odměn si oblíbil kaminoanské šipky, které ho o deset let později prozradily při jeho pokusu o atentát na senátorku Amidalu. Přestože hrabě Dooku vymazal z jedijských archivů v chrámu všechny informace o Kaminu, dokázal mistr Obi-Wan Kenobi původ otrávené šipky vystopovat a přímo na planetě si prohlédl již téměř dokončenou armádu klonů.\n\nMistr Yoda pak před bitvou o Geonosis vyzvedl první část klonů a započaly tak Klonové války. Separatisté brzy objevili zdroj klonů a ještě v témže roce zaútočili na Kamino, avšak klonoví vojáci svůj \"domov\" ubránili ve všech případech. Na konci války po vzniku Impéria se Kamino stalo jeho součástí a z klonových vojáků se stali Stormtroopeři.\n\nAčkoliv to pro planetu znamenalo nadále nemalý příjem do planetární kasy, byli Kaminoané s nadvládou Impéria a jejím policejním státem nespokojeni. Proto tajně vytvořili skupinu klonů, navenek stejnou jako Jango Fett, ale nyní s myslí naprogramovanou nikoliv k věrnosti \"Republice\" (Impériu), ale ke Kaminu. Když byl za deset let jejích růst dokončen, měli tito noví kloni přepadnout stormtroopery a osvobodit Kamino z područí Impéria, ale spiknutí bylo prozrazeno. Darth Vader vyslal svou 501. legii a Bobu Fetta, aby vzpouru klonů potlačili. Přestože klonoví stormtroopeři si vedli proti sice silným, ale v reálném boji nezkušeným rebelským klonům nadmíru dobře, rozhodl po bitvě císař Palpatine o tom, že noví stormtroopeři budou tvořeni z klonů více různých lidí a doplnění o neklonové rekruty.\n\nV roce 1 BBY se na planetě na nějakou dobu usadil Darth Vader, aby se pokusil o nemožné: naklonovat na Sílu citlivého Starkillera a vylepšit ho. Avšak první podařený výtvor klona Starkillera Vaderovi utekl a Vader opět najal Bobu Fetta, aby ho přilákal zpět na planetu. Vader mezitím dokončil klonování perfektní verze dalšího Starkillera, s nímž byl konečně spokojený. Uprchlý Starkiller se na Kamino nakonec vrátil, ale k překvapení Impéria spolu s několika fregatami Aliance rebelů, které obsadily hlavní město Kamina. Klon Starkillera pak v bitvě porazil Vadera a uvěznil ho. Aliance Rebelů se však i přes toto vítězství musela z Kamina stáhnout, neboť nebyla dost silná na odražení protiútoku Impéria.\n\nNa konci Galaktické občanské války a po porážce Impéria se Kamino opět dostalo do izolace. S pádem Impéria zkolabovala i kaminoanská ekonomika, neboť neměl kdo odebírat další klony.\n\n\n"}
{"id": "239185", "url": "https://cs.wikipedia.org/wiki?curid=239185", "title": "Humberto Maturana", "text": "Humberto Maturana\n\nHumberto Maturana (14. září 1928 Santiago de Chile) je chilský molekulární biolog, jehož práce zasahuje i do oblasti kognitivní vědy, konstruktivistické epistemologie a filosofie. Jím vytvořený pojem autopoiesis a „autopoietický systém“, což je oddělený systém, který se udržuje jako struktura a jehož chování se touto strukturou také řídí, se používá i ve společenských vědách.\n\nPo maturitě roku 1947 studoval Maturana na Chilské univerzitě medicinu a biologii, roku 1954 přijel jako stipendista do Londýna studovat neurobiologii a roku 1958 obhájil doktorát na Harvardově univerzitě v USA. Na univerzitě v Chile se věnoval neurologii, „biologii poznávání“, roli jazyka a lásky v lidském životě.\nRoku 2000 založil \"Instituto de formacion matriztica\", kde se se svými spolupracovníky zabývá biologií poznání a lásky, a to i s ohledem na psychologickou a praktickou pomoc, tzv. „ontologický trénink“.\n\n\n"}
{"id": "239189", "url": "https://cs.wikipedia.org/wiki?curid=239189", "title": "Biggles ve Španělsku", "text": "Biggles ve Španělsku\n\nBiggles ve Španělsku (v originále \"Biggles in Spain\"), je dobrodružná kniha spisovatele W. E. Johnse, jež byla poprvé vydána roku 1939. Biggles ve Španělsku je v pořadí 17. knihou ze série o dobrodruhovi a válečném pilotovi během 1. světové a 2. světové války jménem James Bigglesworth, zkráceně Biggles.\n\nU Bigglese se objeví příznaky zimnice, kterou kdysi dostal v tropech, a tak mu lékař doporučí klid a odpočinek na palubě lodi. Biggles se proto vydá spolu s Gingerem a Algym nákladní lodí do Řecka. Poblíž Španělska je však jejich loď napadena letounem, bombardována a potopena.\n\nOni tři se zachránili, a rozhodli se doplavat ke břehům Španělska, kde právě zuří občanská válka. Když se ocitají před sochou Kryštofa Kolumba, zjišťují že jsou v Barceloně, která byla právě před několika minutami bombardována letadly generála Franca. Bigglesovi se podařilo vyměnit nějaké peníze za španělské pesety a okamžitě si koupili boty, o které přišli když se dostali do moře.\n\nPoté se trojice dostává do obyčejné hospody, kde Biggles pozná muže, který vypadá jako Dicky Frazer, někdo koho kdysi znal. Biggles si je tím jistý, ale muž to popírá. Po chvíli zjišťují, že další muž který seděl v hospodě byl zavražděn aniž by si toho někdo všimnul. Biggles si myslí, že to udělal prodejce losů, kterého před chvílí odehnali. V tu chvíli se Frazer přizná že je to skutečně on, a že má u sebe velice důležitý dopis, který musí být doručen britskému ministerstvu zahraničí. Hrbáče, který před chvílí vraždil identifikuje jako Goudiniho, který se nesmí dopisu zmocnit. Frazer tajně předává dopis Bigglesovi, a ten se svými druhy prchá zadním vchodem.\n\nV uličce u zadního vchodu však na ně čeká několik mužů s revolvery. Trojice byla však zachráněna neznámým mužem, který je ve svém automobilu odvezl za zvuku střelby daleko do hotelu Valencia. Zavedl je do jednoho z jeho pokojů, namířil na ně pistoli a požadoval dopis.\n\nMuž podle svých slov sledoval Frazera z Říma do Barcelony, a viděl, jak Biggles od Frazera dopis přijal. Když se podaří Bigglesovi při dalším náletu uprchnout do koupelny a zamknout se tam, vyjme dopis z obálky, zmuchlá ho do kuličky a vyhodí ho oknem na prázdné prostranství. Poté před cizincem předstírá, že hází dopis oknem vrátnému, ale to je už jen prázdná obálka. Cizinec zamkne trojici v pokoji a jde ven pro dopis. U svého vozu je však zastřelen Goudinim.\n\nGoudini našel Bigglese a ostatní zamčené v hotelovém pokoji. Žádný dopis u sebe však neměli. Vyšlo najevo, že Goudini pracuje pro výzvědnou službu. Goudini dal všechny tři poslat do vězení.\n\nVe cele Biggles zjistil, že vězení je ve stejném objektu jako kasárna Guardia Civil, civilní gardy. Přes okénko se domluvil s jedním americkým legionářem, který mu později přinesl pilník. Podařilo se jim přepilovat mříž, a v uniformách legionářu se dostat z objektu. Šli pro dopis. Byla to však past nastražená Goudinim. Nechal je utéct, a poté je sledoval. Biggles byl obklíčen. Hodil však dopis Gingerovi, který s ním utíkal jako o život.\n\nGinger v uniformě legionáře se dostává do davu dalších legionářů. Tam se setkává s angličanem Fredem Summersem, který mu vysvětluje, že vojska generála Franca prorazili linie, takže půjdou na frontu. Ginger nemá na výběr, protože ho hledá Goudini, takže raději zůstává zde. Dostává se do zákopů u řeky Ebro, přes kterou se Franco snaží přejít.\n\nGinger má dopis u sebe v zákopech. Při střelbě sleduje letoun, který pilotuje odvážný irský pilot jménem Jock McLannock. Ten je při jednom z bojů sestřelen. Ginger se odváží vylézt ze zákopů, a jít McLannockovi na pomoc. Oznamuje mu, že je také výborný pilot. McLannock slibuje, že se podívá, zda by mohl být Ginger převelen k letectvu, což by byla jeho naděje na útěk.\n\nZanedlouho dostává Ginger od McLannocka letadlo, a přímo v boji mu předvede co dokáže. Řekne mu však kdo doopravdy je, a ten ho nejprve považuje za ohavného špióna. Ginger mu vysvětlí celý jejich příběh. McLannock chápe jeho situaci, a oznamuje mu, že se z novin dozvěděl, že Biggles a Algy byli dopadeni a brzy budou popraveni. Ginger uschová dopis u McLannocka, a plánuje Bigglese najít.\n\nJock Gingerovi půjčí zbraň a automobil. Ginger se vydává zpět do Barcelony, kde chce, zatím bez plánu, osvobodit Bigglese a Algyho. U sochy Kryštofa Kolumba se však setkává s Goudinim, který je zde úplně sám.\n\nGinger zajme Goudiniho, a odveze ho mimo město. Donutí ho, aby napsal rozkaz, který by propustil Bigglese a Algyho. Poté ho Goudini nečekaně napadne, a Ginger ho v sebeobraně zabije.\n\nGinger použije dopis, a podaří se mu osvobodit své přátele. Zamíří k McLannockovu letišti, ale na místě zjišťuje, že Jock už tady není. Byl prý sestřelen nad nepřátelským územím.\n\nNa letišti se jim podaří scizit bombardér typu Caproni. Ginger však letí stíhačkou spolu se svou letkou, které nyní velí američan Cy Harkwell. Rozhodli se, že s bombardérem překročí bojové linie a přistanou na Francově území. Tam můžou pátrat po McLannockovi a dopisu.\n\nNad Francovým územím jsou však napadeni italskými stíhačkami. Podaří se jim je porazit, ale Ginger na chvíli ztratí z dohledu Caproniho. Když ho znovu objeví, ten na něj začne střílet. Chyba- Ginger sleduje úplně jiný Caproni. Je sestřelen, ale včas se mu podaří vyskočit s padákem.\n\nMezitím se Bigglesovi podařilo přistát poblíž místa, kde spadl Gingerův letoun, ale také na místo, kde se právě soustřeďovali italské vojenské jednotky. Byli zajati a odvezeni před italské důstojníky, kteří věděli, co je Biggles i ostatní zač. Také Bigglesovi řekli, že Goudini byl jejich špičkový agent v Barceloně.\n\nGingerovi se podaří před vojáky skrýt. Po cestě sleduje ukradenou motorkou vůz, ve kterém je převážen Biggles a Algy. Po cestě také narazí na zajatce, kteří musejí pracovat na silnici. Mezi nimi je i Fred Summers. Ginger ho vezme sebou, a sledují auto až do zajateckého tábora, kde je podle Summerse i Jock McLannock. Gingera napadne jediná možnost jak se dostat dovnitř- vmísit se mezi zajatce.\n\nV táboře se mu podařilo kontaktovat McLannocka, který měl dopis stále schovaný u sebe. Ginger rozdělil úkoly a naplánoval akci. Večer se jim podařilo najít Bigglese a Algyho a utéct z tábora.\n\nZamířili k nejbližšímu letišti, kde se jim podařilo ukrást další bombardér Caproni. Ve vzduchu byli však napadeni pěti italskými stíhačkami. Byli však už blízko francouzského území. Bigglesovi se podařilo přistát s poškozeným letadlem, už na francouzské půdě- v bezpečí.\n\nV Paříži Biggles vyřídil úřední formality, a už za několik dnů byli v Londýně. Tam Biggles předal tak důležitý dopis ministerstvu zahraničí.\n\n\n"}
{"id": "239191", "url": "https://cs.wikipedia.org/wiki?curid=239191", "title": "Marie Terezie Bourbonská", "text": "Marie Terezie Bourbonská\n\nMarie Terezie Šarlota (19. prosince 1778 – 19. října 1851) byla dcerou francouzského krále Ludvíka XVI. a jeho manželky Marie Antoinetty.\n\nMadame Royale, jak se jí říkalo, byla prvním potomkem francouzského královského páru a jediným, který přežil Francouzskou revoluci.\n\nRoku 1799 byla provdána za svého bratrance vévodu z Angoulême Ludvíka Antonína Bourbonského (1775–1844). Na 20 minut se dokonce stala francouzskou královnou, než její manžel abdikoval.\n\nPoté společně se svým tchánem Karlem, manželem a jeho synovcem Jindřichem odcestovala do Rakouského císařství. V letech 1832–1836 pobývala i na Pražském hradě.\n\n"}
{"id": "239194", "url": "https://cs.wikipedia.org/wiki?curid=239194", "title": "Brecon Beacons", "text": "Brecon Beacons\n\nBrecon Beacons (, v překladu Brekonské strážní věže) leží v jihovýchodním Walesu. Nejvyšším vrcholem hor je Pen y Fan (886 m).\n\nBrecon Beacons se rozkládá kolem městečka Brecon asi 70 km severně od Cardiffu v jižním Walesu. Oblast směrem na západ Brecon Beacons je známá jako Fforest Fawr (\"Velký prales\"), a byl vyhlášen organizací UNESCO jako geopark v roce 2005.\n\nPohoří se topograficky dá rozdělit do tří skupin. Black mountain na západě, Central Brecon Beacons, kde se nalézá i nejvyšší vrchol a Black mountains na východě.\n\nNejvyššími vrcholy jsou:\n\nNárodní park zde byl vyhlášen v roce 1957, jako poslední ze tří Waleských parků (Národní park Snowdonia je nejstarší, vyhlášen byl v roce 1951). Park zaujímá plochu 1344 km². Chrání rozsáhlé listnaté lesy, dlouhá údolí, velká vřesoviště, jezera, vodopády, bohatou floru. Z fauny zde dominují hlavně draví ptáci. Park je známý také svými vodopády, včetně 27 metrů vysokého Henrhyd Waterfall a vodopády Ystradfellte. Známé jsou také zdejší jeskyně jako Ogof Ffynnon Ddu.\n\n22. května 2005 byla otevřena cesta přetínající celý park Brecon Beacons v délce 100 mil. Cesta se jmenuje \"Beacons Way\" a jde z Abergavenny přes Crickhowell. Na konci jsou vesnice Bethlehem a Carmarthenshire. Populární aktivity v parku zahrnují turistiku, cyklistiku, jízdu na koni, plavbu, windsurfing, kanoistiku, rybolov, horolezectví a jeskyňářství.\n\n"}
{"id": "239200", "url": "https://cs.wikipedia.org/wiki?curid=239200", "title": "Psykisk Testbild", "text": "Psykisk Testbild\n\nPsykisk Testbild je první EP / demo švédské metalové kapely Meshuggah. Ačkoliv je album známo jako Psykisk Testbild (česky - Sociologický obrázkový test), tento název ale není nikde na desce včetně obalu uveden.\n\n\n"}
{"id": "239205", "url": "https://cs.wikipedia.org/wiki?curid=239205", "title": "Kadidlová stezka", "text": "Kadidlová stezka\n\nKadidlová stezka (či Kadidlová cesta, hebr. דרך הבשמים) je jednou z starověkých cest, které sloužily zejména Nabatejcům k transportu zboží z Asie do Evropy. Většinu zboží tvořilo koření, parfémy, sůl (ve starověku měla velmi vysokou cenu kvůli její schopnosti konzervovat jídlo) a také asfalt, který sloužil k utěsňování lodí, a kadidlo, po kterém stezka dostala své jméno.\n\nRoku 2005 byla Kadidlová stezka zapsána na seznam světového dědictví UNESCO.\n\nZ Asie bylo zboží převáženo na lodích do přístavů v oblasti dnešního Jemenu, odkud stezka vycházela a vedla přes pouště v Saúdské Arábii do Jordánska, kde se rozdělovala na dvě základní větve. Jedna vedla přes Negev do tehdy velkého přístavu v Gaze. Odtud pak bylo zboží převáženo na lodích do Evropy. Druhá větev pak vedla přes Damašek k pobřeží moře v Libanonu.\n\nNabatejcům, kteří spojení mezi přístavy v Jemenu a na pobřeží Středozemního moře zprostředkovávali a střežili, plynuly z této činnosti nemalé příjmy, takže mohla v poušti okolo stezky vznikat bohatá nabatejská města, jako např. Petra.\n\nSíť obchodních cest zahrnovala ve starověku také Královskou stezku, „Mořskou stezku“ (Via Maris) či Solnou stezku.\n\n"}
{"id": "239209", "url": "https://cs.wikipedia.org/wiki?curid=239209", "title": "WMS", "text": "WMS\n\nZkratka ze tří písmen W, M a S může mít více významů:\n\n\n\n"}
{"id": "239212", "url": "https://cs.wikipedia.org/wiki?curid=239212", "title": "Korzár (rozcestník)", "text": "Korzár (rozcestník)\n\nKorzár může být :\n"}
{"id": "239216", "url": "https://cs.wikipedia.org/wiki?curid=239216", "title": "Lepidozamie", "text": "Lepidozamie\n\nLepidozamie (\"Lepidozamia\") je rod cykasů z čeledi zamiovité. Zahrnuje 2 druhy pocházející z Austrálie. Jsou známy i 2 fosilní druhy. Jméno je odvozeno od řeckého slova , které značí \"šupinatý\", a označuje šupinatou strukturu stonku a základu listů.\n\nLepidozamie pocházejí z dešťových pralesů ve východním Queenslandu a východním Novém Jižním Walesu, v oblastech, kde prakticky nedochází k lesním požárům. Rozšiřují se pouze semeny, která jsou požírána divokými prasaty a hlodavci a šířena trusem. Opylovány jsou pouze broukem rodu \"Tranes\", který žije a množí se v samčích šišticích a přemisťuje se do samičích šištic v době jejich zrání.\n\n\nDruh \"Lepidozamia peroffskyana\" byl poprvé popsán podle stromu rostoucího v botanické zahradě v Petrohradu v roce 1857 ruským botanikem, hrabětem von Peroffskym. Výškou dosahuje 7 metrů, s průměrem kmene až 40 cm. Denní teploty u obou rostlin se v létě pohybují kolem 30 °C.\n\nDruh \"Lepidozamia hopei\" je znám jako vůbec největší cykas na světě s výškou 17-20 m. Tyto cykasy bývají obvykle nevětvené, vysoké s kmeny pokrytými zaschlými stonky starých listů. Snadno se pěstují jako ozdobné rostliny pro své krásné listy. Jsou relativně odolné chladu.\n\n\n"}
{"id": "239217", "url": "https://cs.wikipedia.org/wiki?curid=239217", "title": "Stangerie", "text": "Stangerie\n\nStangerie (\"Stangeria\") je rod rostlin z čeledi stangeriovitých (\"Stangeriaceae\"), třídy cykasů (\"Cycadopsida\"). Rod obsahuje jediný žijící druh stangerii plstnatou (\"Stangeria eriopus\") – endemický cykas z jižní Afriky. Druh je nejblíže příbuzný australskému rodu bowenie (\"Bowenia\"), se kterým tvoří čeleď stangeriovité. Je považován za prehistorickou rostlinu, z jehož předka se vyvinula celá řada dalších cykasů (bowenie (\"Bowenia\"), čigua (\"Chigua\"), zamie (\"Zamia\") a pravděpodobně i další zamiovité (\"Zamiaceae\")).\n\nRodové jméno rostliny pochází od Dr. Maxe Stangera, který z Jižní Afriky zaslal první popsanou stangerii do botanické zahrady v londýnské Chelsea.\n\nKmeny jsou zcela podzemní. Kořen má tvar řepy, s korálovitými kořeny typickými pro cykasy.\n\nTypickými rysy rodu jsou:\n\n\nStangerie je dle některých odhadů živým chybějícím článkem mezi cykasy. Dle R. Buckleye se předek stangerií postupně vyvinul i v rody bowenie a čigua a z předků čigua poté do Zamií a dalších rostlin. Africká stangerie se pravděpodobně vyvinula z cykasu, který žil na celém někdejším kontinentu Pangea, jak napovídá i existence jejích předchůdců po celém světě, například \"Eostangeria ruzinciniana\" v Bulharsku, \"Eostangeria saxonica\" v Německu a \"Eostangeria pseudopteris\" v Oregonu.\n\nJediný žijící druh se zdá být příbuzný s fosíliemi po celém světě.\n\n\n"}
{"id": "239228", "url": "https://cs.wikipedia.org/wiki?curid=239228", "title": "Písecká pahorkatina", "text": "Písecká pahorkatina\n\nPísecká pahorkatina je geomorfologický podcelek západní části Táborské pahorkatiny. Rozkládá se na ploše 1 146 km² v severní části jižních Čech.\n\nPísecká pahorkatina má členitý, erozně denudační reliéf. Ten je rozčleněný hluboce zaříznutými až kaňonovitými údolími Otavy, Vltavy, Lužnice a jejich přítoků (Židova strouha, Smutná, Lomnice, Hrejkovický potok) a na západě a východě také tektonickými poruchami. Střední výška oblasti je 443 m, nejvyšším bodem Písecké pahorkatiny a Píseckých hor je Velký Mehelník se 633 m. Převažujícími horninami jsou granity středočeského a moldanubického plutonu, metamorfované horniny moldanubika s četnými vložkami, místně se zde vyskytují i senonské a neogénní sedimenty. \n\nPísecká pahorkatina se dále dělí na šest okrsků:\n"}
{"id": "239229", "url": "https://cs.wikipedia.org/wiki?curid=239229", "title": "Dientener Berge", "text": "Dientener Berge\n\nDientener Berge malé vápencové je pohoří ležící ve spolkové republice Salcbursko v Rakousku. Pohoří je z velké části zalesněné, jen nejvyšší polohy mají podobu alpinských holí a luk. Vrcholy jsou zde zelené a zaoblené a tak skýtají možnosti pro turistiku a v zimě pro lyžování.\n\nDientener Berge zaujímají polohu 250 km² mezi masivy Berchtesgadenských Alp na severu a Vysokých Taur na jihu. Od Kitzbühelských Alp na západě je dělí údolí řeky Saalach v němž leží např. známé Zellské jezero (Zeller See). Východní hranici tvoří tok řeky Salzach.\n\nÚdolí Dientnertal rozděluje pohoří do severu k jihu na zhruba dvě stejné poloviny. V západní části se nalézá nejvyšší vrchol pohoří Hundstein (2 117 m). Dalšími významnými vrcholy této části hor jsou Hochkasern (2 017 m) a Schwalbenwand (2 011 m).\nNa východě je turisticky dosažitelný vrchol Schneebergkreuz (1 938 m) a další tři vrcholy dosahující výška přes 1 800 m. Geograficky se do hor Dientener Berge ještě počítá vrchol Hochkeil (1 782 m) ležící na severu již v údolí Mühlbachtal.\n\nSeverní část pohoří Dientener Berge je vybudována z velké vrstvy triasového vápence. Jižní část hor byla vytvořena z mnoha flyšových vrstev již v prvohorách. V těchto vrstvách se vyskytují např. měď, hořčík, tuha.\n"}
{"id": "239232", "url": "https://cs.wikipedia.org/wiki?curid=239232", "title": "Mosambický metical", "text": "Mosambický metical\n\nMosambický metical (množné číslo \"meticais\") je zákonným platidlem afrického státu Mosambik. Jedna setina meticalu se nazývá „centavo“.\n\nPůvodní Metical byl v oběhu od roku 1980, kdy nahradil dosud používané mosambické escudo ve směnném poměru \"1 escudo = 1 metical\". ISO 4217 kód této národní měny byl MZM. Mosambické ekonomice se ale příliš nedařilo a metical prodělal období vysoké inflace, proto se vláda Mosambiku rozhodla v roce 2006 provést měnovou reformu. Výměna starého meticalu (MZM) za nový (MZN) proběhla v poměru \"1000 starých meticalů = 1 nový metical\". Současný kód meticalu je tedy MZN. Oběžné peníze starého meticalu bylo možné až do konce roku 2012 vyměnit u mosambické národní banky za nový metical.\n\n\n\n"}
{"id": "239235", "url": "https://cs.wikipedia.org/wiki?curid=239235", "title": "Emi Koussi", "text": "Emi Koussi\n\nEmi Koussi je rozlehlý, neaktivní štítový vulkán, který se nachází v jihovýchodní části pohoří Tibesti v severním Čadu. S výškou 3415 m je nejen nejvyšším vrcholem pohoří, ale i nejvyšším vrcholem Čadu a celé oblasti Sahary. Základna vulkánu měří asi 60 x 80 km.\n\nVrchol sopky tvoří dvě do sebe vložené kaldery o rozměrech 12×15 km. Uvnitř se nacházejí bazaltové lávové dómy a krátery. Poslední období aktivity zde vytvořilo tři maary a početné lávové proudy.\n\n"}
{"id": "239250", "url": "https://cs.wikipedia.org/wiki?curid=239250", "title": "Liou Siang", "text": "Liou Siang\n\nLiou Siang (čínsky: 刘翔; pinyin: Liú Xiáng; * 13. července 1983, Šanghaj, Čína) je čínský atlet, překážkář. Liou Siang v současnosti drží olympijský rekord v běhu na 110 metrů překážek časem 12,91 s., který zaběhl na LOH 2004 v Aténách \na je také mistrem světa z Ósaky z roku 2007 (čas 12,88 s).\n\nV kariéře zaběhl již mnohokrát pod stále ještě magickou bariéru 13 sekund a v historii jen on, Američané David Oliver a Aries Merritt a Dayron Robles z Kuby zaběhli pod 12,90 s. Na olympiádě v Pekingu neuspěl kvůli nedoléčenému zranění achillovy šlachy.\n\n"}
{"id": "239252", "url": "https://cs.wikipedia.org/wiki?curid=239252", "title": "Steropés", "text": "Steropés\n\nSteropés je podle řeckých bájí jeden ze tří Kyklopů. Jeho jméno znamená „blesk“. Jedná se o obry s jedním okem uprostřed čela. Podle Hésioda jsou tři, kromě Steropa ještě Argés a Brontés. Jejich otcem je bůh nebe Uranos a matkou bohyně země Gaia. Steropés se svými bratry pomohl Diovi, když povstal proti svému otci Kronovi: zhotovili mu hromy a blesky, s jejichž pomocí zvítězil.\n\n\n"}
{"id": "239253", "url": "https://cs.wikipedia.org/wiki?curid=239253", "title": "Enneagram", "text": "Enneagram\n\nEnneagram osobnosti, většinou nazývaný jednoduše enneagram. Slovo enneagram pochází z řeckého ennea, což znamená devět a grammos, což znamená body Enneagram je dynamická typologie, prastaré učení o typech, popisující devět různých charakterů. Hlavní myšlenka enneagramu se opírá o zásadu, že každý člověk má nějaký hlavní, ústřední rys, který se podobá ose, kolem které se soustřeďuje celý život osobnosti. Tato \"fixace\" se vztahuje k obrannému mechanismu, který jsme si utvořili v dětství. Toto lpění – častěji nevědomé – se projevuje v našich zvycích a omezuje naše nazírání na svět. Žádný z těchto typů (základních, enneagramových) není horší ani lepší než ostatní. Jde tedy o nalezení svého typu, studium vlastní automatiky, opakujících se základních životních témat; studium stínů, skrytých motorů a mechanik vlastního charakteru; studium vašich partnerů ve vztazích a v práci se zaměřením na to, jak mohu pozorovat svět jejich očima.\n\nKritici však oponují (např. Jiří Heřt), že jde o pseudovědeckou metodu bez reálného vztahu ke skutečnosti, kterou současná psychologie nepoužívá.\n\n„Historie vzniku enneagramu je do té míry neznámá, že snadno svádí ke spekulacím.“ Existují úvahy, že teorie enneagramu pochází již ze starověkého Řecka, tyto úvahy však nejsou dokázány. Pravděpodobně se jedná o syntézu starších tradic (Sedm smrtelných hříchů, Kabala, Súfismus, Křesťanští mystikové), za otce současného modelu můžeme považovat Georgije Ivanoviče Gurdžijeva, na něj navázali kupříkladu Oscar Ichazo a Claudio Naranjo, Helen Palmer, David Daniels, Richard Rohr. Enneagram je dynamický model, užívaný podle svých protagonistů na poli psychologie – v oblasti pracovní a obchodní sféry, psychoterapie, vzdělávání a výchovy, spirituální práce, medicíny. Můžeme se také setkat s tezí, že jde o metodu bez vědeckého základu, vzorkem amerických odborníků byla hodnocena jako zdiskreditovaná. Model posud není využívaný k psychologické diagnostice. Helen Palmer (psychiatr, Standfordská univerzita, USA), Terry Saracino se zabývají výzkumem, který by tuto možnost přinesl. V příloze knihy najdeme popis prvního z nich, kde autoři studie zjišťují rozdíly mezi osobnostmi různých enneagramových typů na základě MBTI a Minnesota Multiphasic Personality Inventroy (MMPI).. Zmínka o vůbec prvním empirickém výzkumu enneagramu je z roku 1983 (Wagner, Walker). Byli vyhodnocovány výsledky 390 zástupců jednotlivých enneagramových typů v testu MBTI a Millonově illinoiském dotazníku, ten určuje osobnostní strukturu projevující se prostřednictvím 8 osobnostních stylů. Millonův popis tvoří dle Wagnera paralelu s pojetím vytváření fixací ega v typologii enneagramu. Ve studii byl rovněž použit Wagnerův enneagramový katalog osobností se 135 položkami pro určení ennea-typu, který respondenti vyplňovali před a po enneagramovém výcviku. \n\nJednička (\"perfekcionista, reformátor, kritik\")\n\nJedničky jsou idealisté, snažící se udělat ze světa lepší místo pro život. Jsou tvrdé jak na sebe, tak na ostatní, a těžko nesou jak svou vlastní, tak cizí nedokonalost. Díky jejich smyslu pro povinnost se na ně dá spolehnout.\nDvojka (\"pomocníci, dárci, ošetřovatelé\")\n\nDvojky se neustále snaží pomáhat ostatním, chtějí být nepostradatelné pro druhé, neustále se snaží všem vyhovět. Dokáží však být v této potřebě až egoistické, a dokonce jsou schopné okolní svět i vydírat, pokud si od nich nechce nechat pomoct.\nTrojka (\"sportovci, vítězové\")\n\nTrojky jsou hnány touhou po úspěchu, za který jsou schopny mnoho obětovat. Rády si vytyčují cíle, za kterými pak jdou, jejich hlavní motivací je však touha po uznání. Jsou schopny dostat se do jakékoliv role, relativně často lžou a přetvařují se, rády se vidí v nějakých rolích.\nČtyřka (\"romantik, individualista, umělec\")\n\nČtyřky jsou tvořivé, nápadité a umělecky založené. Právě ony mají úspěchy v malířství, tanci, literatuře či jiných uměleckých směrech. Mohou propadat melancholii a depresím a uzavírat se do sebe. Snaží se být originální pomalu za každou cenu, snadno se pro něco nadchnou, mají rády auru tajemna a síly, jež se vymykají lidské kontrole a chápání. Nerady se nechávají svazovat.\nPětka (\"pozorovatelé, objevitelé, přemýšliví\")\n\nPětky jsou všímavé a přemýšlivé vůči svému okolí. Dokáží naslouchat a vyhodnocovat, jsou racionální, dříve myslí, než jednají. Snaží se kontrolovat své emoce, a proto je pro ně někdy těžké vyjádřit své city. Touží objevovat nové věci a poté si je třídit a škatulkovat, jejich racionalita jim však nepomáhá v jejich soukromém životě, proto v této oblasti často trpí.\nŠestka (\"loajalista\")\n\nHlavní vlastností šestek je stabilita a věrnost a jejich základním kamenem úrazu je strach. Hodně se bojí a hodně se nechají strachem ovlivňovat. Mohou být místy až paranoidní. Potřebují oporu a vedení.\nSedmička (\"požitkář, dobrodruh, nadšenec\")\n\nSedmičky vidí svět tak, jak ho vidět chtějí. Zavírají oči před realitou, kvůli čemuž se stávají povrchní. Umí si užívat života, ale mohou propadat alkoholu či jiným neřestem.\nOsmička (\"vůdce, ochránce\")\n\nOsmičky jsou přirození vůdci, ochraňující slabší, jsou obdařené velkou vnitřní energií, jež je žene dopředu. Mají problémy s autoritami a obecně se často dostávají do konfliktů, také bývají tvrdohlavé a nenechají si vymluvit své názory.\nDevítka (\"ochránce, vyjednávač\")\n\nDevítky vynikají svou empatičností, vnímavostí a klidem. Nejsou moc průbojné a svým okolím jsou snadno přehlédnutelné. Nebývají moc otevřené a mívají problémy bavit se např. o tabuizovaných tématech nebo sexualitě.\n\nI když osobnost člověka je nejvíce dána jedním typem, ovlivňuje ji i všech osm ostatních typů enneagramu. Jednak ji ovlivňují dva sousední typy, obvykle nazývány křídla (například jednička má nejvíc společného s dvojkou a devítkou). Z těchto křídel může či nemusí být jedno dominantní. Tento aspekt teorie enneagramu vypracoval mj. Claudio Naranjo. Dalšími podstatnými aspekty modelu enneagramu jsou bod stresu a bod klidu, kdy typ přebírá znaky jiného typu, proto je model považován za dynamický. Každý typ osobnosti sestává ze tří způsobů – převažujícího způsobu, který převládá za obvyklých okolností a který se nazývá vašim typem osobnosti; způsob, který působí, když přecházíte k akci (nebo jste pod tlakem) a způsob, který vstupuje do hry v bezpečných nestresových situacích.\n\nS každým typem je spojován pojem emoční a mentální fixace. Emoční fixace je pravděpodobně inspirována Sedmi smrtelnými hříchy. Vzhledem k tomu, že typů v enneagramu je devět, byly přidány ještě dva: Strach a Klam. Člověk nejvíce podléhá hříchu, s nímž je spojen jeho typ.\n\n\nTypologie enneagramu je podle Jiřího Heřta metodou pseudovědeckou, odvozenou bez dostatečného výzkumu a hledající vztahy mezi lidmi na základě iracionálních pravidel, jako taková nemá souvislost s vědecky podloženými typy osobnosti, jako je například MBTI, teorie Big Five apod. Za šíření znalostí o enneagramu a posuzování osobnosti esoterikou také dostala společnost ENNEA ČR anticenu Bludný balvan 2004.\n\nČesky\n\nAnglicky\n\n"}
{"id": "239254", "url": "https://cs.wikipedia.org/wiki?curid=239254", "title": "Bryan Clay", "text": "Bryan Clay\n\nBryan Clay (* 3. ledna 1980, Austin, Texas, USA) je bývalý americký desetibojař havajského původu. V roce 2005 se stal mistrem světa v Helsinkách výkonem 8732 bodů, o rok dříve získal stříbrnou medaili na olympijských hrách v Aténách. Zde ho dokázal porazit jen český desetibojař Roman Šebrle v jednom z nejkvalitnějších vícebojů historie. Clayův osobní rekord z kvalifikace na olympijské hry v Pekingu má hodnotu 8832 bodů, čímž je dosud šestým mužem v pořadí výkonů v historii této disciplíny. Jeho předností je velmi rychlý sprint (o.r. na 60 m 6,65 s a na 100 m 10,35 s), hod diskem (55,87 m - desetibojařský světový rekord), hod oštěpem (72,00 m) i překážky (60 m 7,74 s a 110 m 13,74 s).\n\nKvůli zranění musel odstoupit při mistrovství světa v Ósace v roce 2007. Dne 9. března 2008 se stal poprvé halovým mistrem světa v sedmiboji na HMS ve Valencii výkonem 6371 bodů (osobní rekord), přestože krátce před startem byl nemocný.\n\nNejvětší úspěch přišel na Olympijských hrách 2008 v Pekingu, kde získal zlatou olympijskou medaili výkonem 8791 bodů.\n\n\nSoučet OR v desetiboji: 9333 bodů\n\n"}
{"id": "239256", "url": "https://cs.wikipedia.org/wiki?curid=239256", "title": "Vichy", "text": "Vichy\n\nVichy je francouzské město v departementu Allier v Auvergne-Rhône-Alpes. Patří mezi významné lázně s horkými i studenými prameny.\n\nV období druhé světové války odtud vláda maršála Philippa Pétaina formálně vládla celé Francii.\n\nVichy leží na březích řeky Allier.\n\n\"Počet obyvatel\"\n\nVe Vichy vyvěrá 12 pramenů, ale pouze šest z nich je využíváno pro léčebné účely.\nVody se využívá také k výrobě kosmetiky.\n\n\n\nVe Vichy se tradičně koná Galeův pohár, soutěž juniorských tenisových reprezentací.\n\n\n\n"}
{"id": "239257", "url": "https://cs.wikipedia.org/wiki?curid=239257", "title": "Mistrovství Velké Británie Shellsport Group 8 1976", "text": "Mistrovství Velké Británie Shellsport Group 8 1976\n\nMistrovství Velké Británie Shellsport Group 8 bylo vypsané pro vozy Formule 1, Formule 5000, Formule 2 a Formule Atlantic. V prvním ročníku zvítězil David Purley, který měl jisté zkušenosti ze světového šampionátu F1. V jednom ze 13 závodů zvítězil i Alan Jones, budoucí mistr světa. V šampionátu uspěly i dvě ženy, pravidelně bodující Divina Gallica a Lella Lombardi.\nBoduje prvních 10 jezdců podle klíče:\n"}
{"id": "239262", "url": "https://cs.wikipedia.org/wiki?curid=239262", "title": "Jean-Baptiste Bessières", "text": "Jean-Baptiste Bessières\n\nJean Baptiste Bessières (6. srpna 1768 v Prayssacu (Francie) — 1. května 1813 Rippach u Lützenu, dnes SRN), vévoda z Istrie. Byl francouzský maršál doby prvního císařství.\n\nBessières byl synem chirurga, který sídlil v jihofrancouzském malém městečku Praysacu (dnes cca 2500 obyv.) a žil v skromných majetkových poměrech. Jean-Baptiste byl tichý poslušný, zbožný chlapec a byl určen též k dráze chirurga. Vystudoval na slavné lékařské fakultě v Montpelier, ale musel si pak na živobytí přivydělávat i bradýřstvím a vlásenkářstvím. Nadšen revolučními myšlenkami vstoupil roku 1790 jako prostý voják (spolu se svým celoživotním přítelem, pozdějším maršálem Muratem) do konstituční gardy Ludvíka XVI. Po rozpuštění královské gardy (1792) vstoupil do armády a sloužil pak v Pyrenejích a roku 1794 byl povýšen na kapitána. Jeho hvězdná hodina udeřila, když potkal generála Bonaparte v roce 1796 a účastnil se jeho prvního italského tažení. Zde se vyznamenal a upozornil na sebe svého vrchního velitele, který mu svěřil vytvoření a velení jezdecké gardové jednotky. S generálem Bonaparte se v hodnosti plukovníka účastnil i egyptského tažení v letech 1798-1799. Při kampani se vyznamenal zejména v bojí u St. Jean d’ Acre (21. března – 21. května 1799) a v pozemní bitvě u Abukiru (25. července 1799). S Bonapartem se vrátil do Francie a při převratu 18. brumaire (9. listopadu 1799) stál pevně na jeho straně. V bitvě u Marenga (14. června 1800) zazářil spolu s generálem Kellermannem provedením jezdeckého útoku, kterým přinutil Rakušany k ústupu. Jako poslední z budoucích císařských maršálů byl povýšen roku 1800 do hodnosti brigádního generála a pak 13. září 1802 na divizního generála. Konečně 19. května 1804 byl jmenován maršálem císařství. Po návratu z Egypta navázal v rodném Prayssacu známost se svou příbuznou Marie-Jeanne Lapeyriere, krásnou, oduševnělou praktikující katoličkou a mezi oběma vzniklo pevné citové pouto, které vydrželo až do Bessieresovy smrti (svatba 1801).\n\nV tažení 1805 proti Rakousku a Rusku i v taženích 1806-1807 proti Prusku a Rusku velel gardové kavalerii. V bitvě u Slavkova (2. prosince 1805) spolu s generálem Rappem vedl slavný útok proti jízdní gardě velkoknížete Konstantina. V bitvě u Jeny (14. října 1806) vedl se zdarem jezdecký sbor. Byl mimořádným vyslancem císaře Napoleona roku 1808 při účasti na svatbě Jeroma krále vestfálskéhgo s princeznou Kateřinou Württemberskou ve Stuttgartu. V květnu 1809 byl povýšen do šlechtického stavu s titulem vévoda z Istrie. V letech 1808-1809 velel ve Španělsku I. sboru a byl úspěšný. Ve spolupráci s generálem Lassalem zvítězil v bitvě u Medina del Rio Seco (14. července 1808). Ve válce roku 1809 proti Rakousku velel reservnímu jízdnímu sboru, na jehož čele vítězně bojoval u Landshutu (20. dubna 1809) a Eckmühlu (Eggmühlu, 21.a 22. dubna 1809). V bitvách u Aspern (Esslingen 21.a 22. května 1809) a u Wagramu (5. a 6. července 1809) vedl nejvýznamnějšé jezdecké útoky a u Wagramu byl raněn. Po Schönbrunnském míru (14. října 1809) byl Bessieres pověřen vrchním velením v Holandsku, kde předtím kapitulovaly anglické jednotky zablokované na ostrově Walcheren. Roku 1811 byl maršál Bessieres guvernérem Kastilie a Leonu, ale roku 1812 následoval Napoleona v čele silného jezdeckého sboru na ruské tažení. Na ústupu z Moskvy osvědčil statečnost a chladnokrevnost. Vyznamenal se především obranou hlavního stanu v bojích u Malojaroslavce (24. a 25. října 1812) při útoku 8000 kozáků. V německém tažení roku 1813 se stal vrchním velitelem celého francouzského jezdectva. Když mezi Weissenfelsem a Lützenem u vesnice Rippach l. května 1813 byla jeho jednotka ostřelována Wintzingrodeovou artilerií popojel maršál Bessieres poněkud kupředu na svém koni, aby nepřátelskou baterii lépe identifikoval. Dělová koule dopadla na pole před ním. Odrazila se od země a zasáhla maršála do hrudníku, který zcela roztříštila. Maršál zemřel téměř okamžitě. Maršál Bessieres je pohřben v kryptě pařížské Invalidovny a jeho jméno je vyryto na Vítězném oblouku. Je málo známo, že maršál Bessieres byl jako jeden z mála Napoleonových maršálů hluboce věřícím aktivním křesťanem a svým přesvědčením se nikdy netajil. Jeho synovi odkázal Napoleon I. na Svaté Heleně 100 000 franků. Roku 1845 postavilo jeho rodné město Prayssac na náměstí maršálovu sochu, která je ozdobou náměstí dodnes.\n\nMaršál Bessieres byl velmi rozvážný velitel, čestný, slušný člověk, který postupem času se vypracoval mezi nejuznávanější jezdecké celebrity Velké armády. Nesmírně statečný, dobrý taktik bez integrujících strategických ambicí. Zůstal celý život skromný, bez touhy po penězích, absolutně věrný svému veliteli a vzoru Napoleonovi. Císař si Bessierese vážil a jeho smrtí byl zarmoucen. Po jeho smrti Napoleon prohlásil \"„Bessieres a vecu comme Bayard et il est mort comme Turenne”\" (Bessieres žil jako Bayard a zemřel jako Turenne).\n\n\n"}
{"id": "239265", "url": "https://cs.wikipedia.org/wiki?curid=239265", "title": "Giovanni Falcone", "text": "Giovanni Falcone\n\nGiovanni Salvatore Augusto Falcone (18. května 1939, Palermo – 23. května 1992, Capaci) byl italský prokurátor, který se specializoval na vyšetřování a odhalování zločinů Cosy Nostry. Byl jednou z vůdčích postav boje proti organizovanému zločinu v Itálii. Zemřel ve věku 53 let poté, co byl na něj spáchán atentát. \n\nNarodil se v Palermu nedlouho před vypuknutím druhé světové války. Jeho otec se jmenoval Arturo Falcone a byl ředitel chemické laboratoře, matka se jmenovala Luisa Bentivegna.\n\nPřestože krátce navštěvoval námořní akademii, jeho hlavním zájmem byla práva, která začal ve stejné době také studovat.\n\nV soudnictví pracovala také Falconeho budoucí žena Francesca Morvillo.\n\nJako vyšší soudní úředník se brzy zaměřil na odhalování a usvědčování pachatelů organizovaného zločinu, konkrétně členů Cosy Nostry. On a jeho kolega Paolo Borsellino se stali symboly boje proti mafii. V průběhu rozsáhlých soudních procesů usvědčili desítky mafiánů.\n\nNa přelomu 70. a 80. let měla mafie na svědomí zabití předních představitelů státu, ať už se jednalo o politiky, policisty či soudce. \n\n10. února 1986 začal velký soudní proces se členy Cosy Nostry, který trval až do 16. prosince 1987. Celkem bylo obviněno 475 mafiánů, odsouzeno bylo více než 300 osob. Klíčovým svědkem byl mafián Tommaso Buscetta.\n\nČasto cestoval, zejména mezi Římem a Palermem. Protože se bál o svůj život, dbal důsledně na bezpečnostní opatření, která mu pomáhala udržovat jeho pobyt a cesty v tajnosti. Nikdo z jeho okolí neměl dopředu vědět, jaké jsou jeho nejbližší plány, měnil je na poslední chvíli. Pokud někam letěl, vždy to bylo pouze s letadlem tajných služeb. O jeho cestách věděl dopředu jen úzký počet lidí z Ministerstva spravedlnosti. \n\nV sobotu 23. května 1992 v 17:48 přistálo na palermském letišti (Punta Raisi) letadlo tajných služeb, letící z Říma (Ciampino), na jehož palubě byl prokurátor Falcone, jeho žena a jejich ochranka. Na místě již byly připravené tři obrněné vozy. Šéfem eskorty byl policista Arnaldo La Barbera. \n\nPrvní vůz, Fiat Croma hnědé barvy, řídil policista Vito Schifani, vedle něj seděl Antonio Montinaro a za nimi Rocco De Cillo. Druhý vůz, Fiat Croma bílé barvy, byl řízen samotným Falconem. Vedle něj byla jeho žena a za nimi tělesný strážce Giuseppe Costanza (pracoval pro Falconeho od roku 1984). Konvoj uzavíral Fiat Croma modré barvy, ve kterém byli policisté Paolo Capuzzo, Gaspare Cervello a Angelo Corbo. Auta jela z palermského letiště bez puštěných sirén po dálnici rychlostí 160 km/h.\n\nV místě 38°10′58″N, 13°14′41″E (Capaci), byla pod vozovkou, blíže ke kraji, umístěna v kanalizační rouře výbušnina (tolit), zhruba 300–400 kg. Nálož byla v 17:59 hod, v době, kdy tudy konvoj projížděl, dálkově odpálena. (Později se zjistilo, že tam byla umístěna lidmi převlečenými za pracovníky silniční služby. Odkud však měli informaci o trase jízdy a typech vozů, ve kterých konvoj jel, zda to bylo z Ministerstva spravedlnosti, z letiště či odjinud, se nepodařilo vypátrat.)\n\nPo odpálení trhaviny následovala obrovská exploze, která poškodila dálnici v délce zhruba 100 metrů a vytvořila v ní osmimetrový kráter.\n\nVšichni tři policisté z prvního vozu byli na místě mrtví. Giovanni Falcone, který jel za nimi, ještě po výbuchu žil, byl však v kritickém stavu a zemřel dvě hodiny na to, při převozu do nemocnice. Jeho žena Francesca (46 let) zemřela v nemocnici kolem 23. hodiny. Tělesný strážce Giuseppe Costanza byl vážně zraněn, ale atentát přežil. Všichni tři policisté z druhého vozu byli na místě mrtví.Výbuch dále zranil asi 20 lidí, kteří tudy v té době projížděli.\n\nPo jeho smrti se v Itálii zvedla vlna odporu proti mafii, byly organizovány protestní akce a spontánně vznikaly spolky, které měly donutit vládu k ostřejším protimafiánským opatřením.\n\nPomyslné žezlo v boji proti mafii převzal jeho přítel Paolo Borsellino. Dne 19. července 1992 byl Paolo Borsellino zavražděn a svého kolegu přežil jen o necelé dva měsíce.\n\nNa památku soudců Falconeho a Borsellina bylo letiště v Palermu pojmenováno \"Falcone-Borsellino Airport\". Na dálnici v místě, kde došlo k atentátu je v každém jízdním pruhu památník se jmény obětí tohoto atentátu. \n\nV lednu roku 1993 zadržela policie mafiánského bosse Riinu, který se několik let skrýval. Byl odsouzen na doživotí, mimo jiné i za vraždu Falconeho a Borsellina (jejich smrt měla být odplata za mafiánské procesy a také výstraha pro další, kteří by se do nich chtěli pouštět). \n\nV květnu roku 1996 byl zatčen další mafián, který má vraždu Falconeho na svědomí – Giovanni Brusca.\n\nV prosinci 1999 pak probíhal nový proces s lidmi odpovědnými za vraždu soudce Borsellina. Mezi odsouzenými byl i Bernardo Provenzano (ten se však skrýval, byl odsouzen v nepřítomnosti).\n\nNěkteří odsouzení byli pak v roce 2002 propuštěni z vězení za to, že budou svědčit proti dalším mafiánům.\n\nŽivot Giovanniho Falcone a jeho práce pro justici je zachycena ve filmu \"Falcone\" z roku 1999.\n\n"}
{"id": "239267", "url": "https://cs.wikipedia.org/wiki?curid=239267", "title": "Jean-Baptiste Isabey", "text": "Jean-Baptiste Isabey\n\nJean-Baptiste Isabey (11. dubna 1767, Nancy – 18. dubna 1855, Paříž) byl francouzský malíř doby klasicismu a realismu, nejslavnější evropský miniaturista.\n\nJean-Baptiste Isabey začal svou kariéru malíře jako devatenáctiletý. Po několika lekcích u malíře Jeana Girardeta a poté u Jeana-Baptiste Claudota pracoval u dvorního malíře miniaturisty Marie Antoinetty Francoise Dumonta. Stal se jedním z žáků tehdy již slavného Jaquease Louise Davida a pracoval ve Versailles na portrétech vévodů Angoulemského a de Berry. Stal se dvorním malířem Napoleona Prvního, kterého doprovázel na cestách a taženích a důležité události zvěčňoval svým štětcem. Po Napoleonově pádu se stal malířem Bourbonů a během vídeňského kongresu v letech 1814–1815 portrétoval téměř všechny významné představitele politiky a moci tehdejší Evropy. Již předtím, roku 1812 navštívil v doprovodu císařovny Marie Luisy Prahu a příležitostně portrétoval některé české aristokraty . Po návratu Napoleona z Elby mu Isabey složil slib věrnosti, přesto se po restauraci Bourbonů stal jejich oblíbeným portrétistou, dokonce se podílel na výzdobě obřadu korunovace Karla X. roku 1825. Červencová monarchie mu zajistila další četné zakázky. Napoleon III. mu přidělil vysokou penzi a jmenoval jej důstojníkem Čestné legie.\nJeho díla vynikají něžností a líbivostí, portréty jsou fyziognomicky naprosto věrné. Největší slávu sklidil svými miniaturami, které jsou řazeny mezi nejlepší v dějinách tohoto umění. Za mistrovské dílo malby na porcelánu je pokládán mj. podnos zdobený podle kresby Charlese Percierse, kde uprostřed je Napoleon I. v ornátu a okolo busty maršálů a generálů, kteří veleli jeho vojsku roku 1805. Také portréty účastníků Vídeňského kongresu jsou proslulé. Slavné litografické dílo je \"“Voyage pittoresque et romantique dans l’ ancienne France”\" (Malebná a romantická cesta starou Francií).\n\nJeho syn Eugene Isabey (1804-1886) byl též malířem, žákem svého otce a proslul zejména jako grafik, litograf a malíř akvarelů.\n\n\n"}
{"id": "239269", "url": "https://cs.wikipedia.org/wiki?curid=239269", "title": "Meteor (meteorologie)", "text": "Meteor (meteorologie)\n\nMeteor (z řečtiny meteóros tj. na nebi se vyskytující) je v meteorologii jakýkoliv jev v atmosféře nebo na zemském povrchu mimo oblaků.\nJelikož je tento pojem příliš široký, došlo k rozdělení těchto jevů podle jejich fyzikálních vlastností na hydrometeory (déšť), fotometeory (duha), elektrometeory (blesk, atd.) a litometeory (prachová bouře, atd.)\n"}
{"id": "239283", "url": "https://cs.wikipedia.org/wiki?curid=239283", "title": "35. pěší pluk", "text": "35. pěší pluk\n\n35. pěší pluk je nejslavnější plzeňská vojenská jednotka, mezi lidmi všeobecně známá jako pětatřicátníci. Vojensky je znám jako císařsko-královský pěší pluk č. 35, posléze je za ČSR přejmenován na 35. pěší pluk a od roku 1920, po sloučení s 35. československým střeleckým plukem italských legií, jako pěší pluk 35. Od roku 1923 nesl čestný název „Foligno“.\n\nKdyž na konci 17. století ohrožovali Evropu Turci, vzniklo v Rakousku mnoho nových vojenských jednotek. 8. ledna 1683 byl založen i plzeňský 35. pěší pluk. Místo pro jeho kasárny vybral osobně císař Leopold I. při své návštěvě Plzně.\n\nKdyž byla Evropa v poslední čtvrtině 17. století ohrožena náporem tureckých nájezdníků, vznikalo na jejím území mnoho nových vojenských útvarů. Nejinak tomu bylo i v habsburské monarchii, jejíž součástí bylo i České království. Tak se stalo, že 8. ledna 1683 byl českým a uherským králem a římským císařem Leopoldem I. založen legendární plzeňský 35. pěší pluk. Ten pomáhal habsburské monarchii a pozdějšímu Rakousku-Uhersku psát dějiny válek bezmála 270 let. Místo pro jeho kasárna vybral při návštěvě Plzně osobně císař Leopold I...\n\nHistorie 35. pěšího pluku je opravdu bohatá. Již v roce svého založení zasáhl do obrany Vídně, kdy byla v podstatě rozdrcena turecká vojska a byl tak zamezen postup Turků dále do Evropy. V roce 1707 dobyli vojáci Neapol. Roku 1737 vydal císař Karel VI. první cvičební řád. Poté se pěchota začíná dělit na těžkou (řadovou z rakouských erbovních zemí) a lehkou (doplňovanou z Uher). Plzeňský pluk byl řadovým plukem a roku 1769 obdržel své řadové číslo 35. Nechyběl v bojích u Lovosic 1756, u Prahy v roce 1757 a v bitvě u Saragossy. Roku 1771 byl 35. pěšímu pluku oficiálně přidělen odvodní okrsek Plzeňský kraj a štábní stanice v Plzni. Roku 1789 se 35. ppl. znovu účastnil tažení proti Turecku (spolu s Ruskem pod velením maršála Ernsta Gideona Laudona) a od 14. září také obléhání Bělehradu (monarchie zároveň válčila proti Prusku v Čechách). 30. září se Pětatřicátníci účastnili přímého dobytí srbské části města v sestavě polního zbrojmistra hraběte Clerfayta.\n\nOd roku 1792 nesl 35. ppl. název Brentano a ač posádkou v Plzni, jeho doplňovacím okresem se kromě Plzeňska stal i haličský Tarnopol. Pochopitelně ani v napoleonských válkách (1792–1815) nemohl 35. ppl. zůstat stranou. Roku 1793 se podílel na první porážce francouzských revolučních vojsk v rakouském Nizozemí u Neerwinden. Mimo jiné absolvoval roku 1809 bitvu u Aspern-Essling (dnes část Vídně), kde se po celé řadě neúspěchů podařilo armádě arcivévody Karla ve dvoudenním střetnutí porazit a téměř zničit samotného Napoleona. Pronásledování zbytků ustupujícího nepřítele zabránila jen únava.\n\nPlzeňský regiment byl přítomen v Bitvě národů u Lipska, jejíž operační plán vypracoval pozdější polní maršál hrabě Radecký, a jejíž průběh řídil kníže Karel Filip Schwarzenberg jako vrchní velitel spojeneckých vojsk. 35. regiment se aktivně účastnil krvavé bitvy u Solferina roku 1859 a v Prusko-rakouské válce v létě roku 1866 byl zařazen v sestavě Severní armády v I. sboru v brigádě gmj. von Abeleho, spolu se 72. ppl. Bojoval spolu s Jizerskou skupinou u Mnichova Hradiště a Jičína. V samotné bitvě u Sadové tvořili „hoši jako květ“ zálohu a v samém závěru jako součást zadního voje statečně a efektivně kryli ustupující rakouskou armádu.\n\n14. prosince 1912 odjela část 35. ppl. na bosenskou hranici, kde panoval neklid z balkánské války, zatímco sociální demokraté uspořádali při této příležitosti v plzeňských ulicích bouřlivé demonstrace proti válce.\n\nUniformy Pětatřicátníků bylo možné zahlédnout ve všech významných bitvách, kterých se Rakousko-Uhersko zúčastnilo. Heslo na plukovním praporu – VYTRVÁME, DOKUD NEZVÍTĚZÍME – vedlo vojáky nejen vpřed, ale také z bitev zpátky domů.\n\nV létě 1914 se Pětatřicátníci účastní 1. světové války a to na ruské frontě, v roce 1915 se vyznamenávají násilným přechodem řeky Dněstr. V roce 1916 je část pluku nasazena na italské frontě. 2-3. 7. 1917 byly 35. ppl s 75. ppl v sestavě 37. brigády 19. pěší divize (polní podmaršálek Eduard Böltz) IX. sboru, poráženy u Zborova od čs. legionářské brigády. 35. ppl. ztratil 1800 mužů, neboť německé zálohy nenastoupily včas. Po bitvě zbývalo z 35. ppl. pouhých 50 Němců a 476 Čechů. Následně bylo porážky obou pluků zneužito k očerňování Čechů a k jejich nařčení ze zrady. Vyšetřování chování českých pluků u Zborova skončilo 11. 10. 1917 očištěním jejich cti. To již byl pluk doplněn a nasazen na italské frontě. Jeho III. prapor samostatně a hrdinsky bránil strategicky důležitou železniční trať do Terstu v prostoru Tolmeinu a byl později využit spolu s prapory berounského III/88 a píseckého IV/11 regimentu k výstavbě nového pěšího pluku č. 111.\n\nKoncem války byly zbytky 35. ppl. staženy nazpět k Plzni, kde se, poté, kdy je poslední král a císař Karel Habsburský zprostil povinnosti přísahy, účastnily zajišťování nové české státnosti v tradičních zemských hranicích. 6. 11. 1918 se náhradní prapor císařského 35. ppl. (550 mužů) vrátil do Plzně z Hermagoru a již 19. 11. 1918 postoupil oddíl náhradní praporu 35. ppl pod velením plukovníka Viléma Slezáčka po chebské železnici do Plané a Mariánských lázní. Odtud se před sudetoněmeckou přesilou stáhl do Stříbra. 27-29. 11. posílen jednotkami z Klatov a Berouna postoupil proti Žihli, 6. 12. obsadil Blatno, 7. 12. Podbořany, 8. 12. Bečov n. Teplou a znovu Mariánské Lázně. 12. 12. vstoupil odd. 35. ppl. do Karlových Varů. 22–23. 12 dokončil obsazení oblasti až po Ašský výběžek a přispěl k likvidaci provincie Deutschböhmen.\n\nNa základě výnosu italského ministra války z 13. 8. 1918, byl 13. 9. 1918 v Itálii založen 35. ppl. čs. legií Foligno. Tento duální pluk se pak dne 8. 12. 1918 v Padově účastnil i oficiálního zakončení legionářské anabáze. 23. 1. 1919 vedl II. a III. prapor 35. ppl. Foligno pod velením kapitána Julia Aujeského pomocný úder na Těšínsku proti Polákům od Čadce přes Jablunkov k Bystřici. Po přeskupení 26.-27. 1. nastupoval na Těšín. Ve dnech 27. 4.–10. 7. 1919 bojoval v sestavě 6. čs. střelecké divize na Slovensku. Rozpadem Rakouska-Uherska zanikl i císařsko-královský 35. pěší pluk.\n\nJiž příštího roku, Výnosem MNO ze dne 21. 12. 1919, byly s platností od 1. 1. 1920 unifikovány a reorganizovány čs. jednotky. 35. ppl. se dočkal obnovení spojením s 35. ppl. Foligno italských legií a doplněním čerstvými odvedenci. V říjnu 1920 setrvávaly jeho části (tech. rota, I., II. a III. prapor) do ledna 1921 v Levoči, do března 1921 v Lovinobani, pak v Kladně a od 25. 6. 1929 v Kralovicích). 23. 9. 1935 byl III. prapor 35. ppl. přemístěn do Klatov. 2. 2. 1937 následovaly do Klatov tech. rota a rota doprovodných zbraní a 25. 3. 1938 odešlo do Klatov i velitelství pluku, pomocná rota a I.prapor. K 1. 12. 1938 do Klatov z Kralovic přemístěn i II. prapor a v Plzni zůstal jen náhradní prapor.\n\nPoslední bojové nasazení pak proběhlo v září 1938 v rámci 2. plzeňské pěší divize. Se zbytky československé armády byl 31. 7. 1939 oficiálně rozpuštěn i 35. ppl. Mnozí jeho příslušníci však odešli do zahraničí bojovat proti okupantům na straně spojenců.\n\nPo osvobození v roce 1945 byl 35. ppl. v Klatovech obnoven a roku 1948 mu byl vrácen čestný přídomek Foligno. Pluk byl vzápětí přemístěn posádkou do Domažlic až do 1992. Do té doby však prodělal řadu přezbrojení, reorganizací a přejmenování. V padesátých letech 20. století začalo být místo klasického označení vojenských útvarů veřejně uváděno krycí číslování. Život jednotky pokračoval po druhé sv. válce takto:\n\n\nRoku 1993 na tradice 35. ppl oficiálně navázal 21. mechanizovaný prapor České armády. 8. května 2001 propůjčil prezident Václav Havel 21. mech. praporu čestný přídomek Pětatřicátníci. Pětatřicátníci zůstali sídlem ve VÚ Janovice nad Úhlavou. Opět se účastnili bojových misí, například v rámci mezinárodních sil v Bosně a v Kosovu, v místech, kde pětatřicátníci nejednou ve své historii bojovali a umírali. Tento útvar byl však v roce 2004 definitivně zrušen.\n\nOd 1. 1. 2004 navazuje na bohatou historii pětatřicátníků jednotka Aktivní zálohy AČR Plzeňského kraje – 171. pěší rota. 28. 10. 2010 byla jednotka AZ Plzeň na nám. TGM v Plzni oficiálně uznána jako jediný pokračovatel Pětatřicátníků a byl ji předán slavnostní prapor. Nyní čekají ještě na přidělení čestného názvu Pětatřicátníci, o který již mají zažádáno.\n\nOsmansko-habsburské války\nUž v roce svého založení zasáhl významně do bojů při obraně Vídně. Jeho vojáci dobyli v roce 1707 Neapol, později dvakrát Bělehrad, nechyběli v bojích u Saragossy, bitvě u Lovosic a ani v Bitvě národů u Lipska. Uniformy Pětatřicátníků bylo zkrátka možné zahlédnout ve všech významných bitvách, které Habsburská monarchie , Rakousko-Uhersko a Československo vedlo.\n\nDomovem 35. pěšího pluku byla Plzeň. Nebylo by ovšem spravedlivé zapomenout na druhou domovskou základnu, a to v městečku Kralovice v okrese Plzeň-sever. Obnoven byl po válce i v Klatovech, po přejmenování v 50. letech byl pluk přesunut na Domažlicko, v rámci redislokace skončil někdy kolem roku 1994 svoji aktivní službu na Slovensku. Později byla jeho zástava předána bojové jednotce z Janovic nad Úhlavou, která ale byla v roce 2004 zrušena.\n\n\n\n\n\n"}
{"id": "239285", "url": "https://cs.wikipedia.org/wiki?curid=239285", "title": "Marshallův útok", "text": "Marshallův útok\n\nMarshallův útok (ECO C89) je ostrá varianta ve Španělské hře.\nCharakterizují ji tahy:\n\n1. e4 e5 2. Jf3 Jc6 3. Sb5 a6 4. Sa4 Jf6 5. 0–0 Se7 6. Ve1 b5 7. Sb3 0–0 8. c3 d5\n\nTento tah si připravil a použil velmistr F. Marshall na svého soupeře mistra světa J. R. Capablancu, New York 1918 (partie je k nalezení v článku Teoretická novinka).\n\nČerný obětuje pěšce, aby získal náskok ve vývinu a útok na bílého krále.\n\nDebut této varianty se nezdařil, Marshall zvolil pokračování, které dnes není považováno za nejlepší a Capablanca se přesnou hrou ubránil a zvítězil. Postupem času se ale našly jiné možnosti, které hru černého zesílily. Řada teoretiků se snažila Marshallův útok neúspěšně vyvrátit a výsledkem je, že tato varianta je jedna z nejprozkoumanějších v šachové teorii.\n\nVarianta se těší popularitě a dodnes se Marshallův útok objevuje i v partiích vrcholových velmistrů.\nSpoustě hráčům za bílé nevyhovuje a tak volí v 8. tahu raději jiná pokračování než 8. c3, aby se mu vyhnuli.\n\n1. e4 e5 2. Jf3 Jc6 3. Sb5 a6 4. Sa4 Jf6 5.0-0 Se7 6. Ve1 b5 7. Sb3 0-0 8. c3 d5\n\n9. exd5\n\npo 9. d3 je bílý rád za rovnou hru; po 9. d4 má černý pohodlnou pozici\n9… Jxd5\n\npo ostrém 9… e4?! 10. dxc6 exf3 11. d4! dosáhne bílý převahy\n10. Jxe5\n\npřijímá oběť, jiné tahy by byly vzdáním se boje o iniciativu\n10… Jxe5 11. Vxe5 c6\n\nhlavní pokračování\n\n\n12. d4\n\n\n12… Sd6 13. Ve1\n\nMéně častý je ústup 13. Ve2 kde může černý pokračovat klasicky 13… Dh4 s kompenzací nebo 13… Sc7 s nejasnou hrou\n13… Dh4 14. g3 Dh3 15. Se3\n\nhlavní linie klasické varianty;\n15… Sg4 16. Dd3 Vae8\n\nnejlepší, vzácně se objevuje i 17… f5 18.f4\n17. Jd2 Ve6\n\nalternativou je zde 17… f5 18. f4 Kh8 s nejasnou hrou\n18. a4\n\nnejlepší; po jiných tazích je na tom černý velmi dobře\n18… Dh5\n\nalternativami jsou zde\n19. axb5 axb5 20. Df1\n\nmožné je i 20. Je4 Sf5 nebo 20. Jf1 Sf5 obojí s vyrovnanou hrou\n20… Vfe8\n\nnebo 20… Sh3 s nejasnou hrou\n21. Sxd5 Dxd5 díky dvojici střelců a aktivnímu postavení má černý dostatečnou kompenzaci za pěšce\n\n\n"}
{"id": "239291", "url": "https://cs.wikipedia.org/wiki?curid=239291", "title": "Vratislav Gajdoš", "text": "Vratislav Gajdoš\n\nVratislav Gajdoš (* 13. ledna 1986, Nitra) je slovenský fotbalista, záložník, v současnosti působící v OFK Veľký Lapáš.\n\nSvoji fotbalovou kariéru začal v FC Nitra. Mezi jeho další kluby patří: ŠK Slovan Bratislava, FC Artmedia Petržalka, FK Dukla Banská Bystrica, FK Senica a OFK Veľký Lapáš.\n\nV červenci 2013 byl na testech v ázerbájdžánském klubu Ravan Baku FK, ale na angažmá nedošlo.\n"}
{"id": "239292", "url": "https://cs.wikipedia.org/wiki?curid=239292", "title": "Branislav Fodrek", "text": "Branislav Fodrek\n\nBranislav Fodrek (* 5. února 1981, Bratislava) je bývalý slovenský fotbalový záložník a reprezentant. Mimo Slovensko působil na klubové úrovni v Rusku a Maďarsku. Aktivní hráčskou kariéru ukončil v roce 2014.\nPo jejím skončení se začal věnovat trenéřině a footgolfu.\n\nSvoji fotbalovou kariéru začal v FK Rapid Bratislava. Mezi jeho další angažmá patří: ŠK Slovan Bratislava, FC Artmedia Petržalka, FK Saturn Moskevská oblast, Szombathelyi Haladás, DAC 1904 Dunajská Streda. V dresu Artmedie je dvojnásobným mistrem nejvyšší slovenské ligy, jedenkrát vyhrál slovenský fotbalový pohár a Superpohár, zúčastnil se Ligy mistrů UEFA a Poháru UEFA.\n\nVe slovenském reprezentačním A-mužstvu debutoval 30. 11. 2004 na turnaji King's Cup v thajském Bangkoku proti týmu Maďarska (výhra 1:0).\nZa A-mužstvo Slovenska nastoupil v letech 2004–2006 celkem ke čtyřem zápasům, gól nevstřelil. V národním týmu má bilanci 1 výhra a 3 remízy.\n\n"}
{"id": "239293", "url": "https://cs.wikipedia.org/wiki?curid=239293", "title": "Metaxasova linie", "text": "Metaxasova linie\n\nMetaxasova linie byl systém opevnění postavený v letech 1936–1941 Řeckem. Po rozhodnutí řecké vlády o vybudování opevnění na severní hranici s Bulharskem, tisk pojmenoval tuto linii po předsedovi vlády a ministrovi války, od roku 1938 také diktátorovi, generálovi Ioannisi Metaxasovi. Metaxasova linie je do dnešních dnů využívána řeckou armádou.\n\n"}
{"id": "239294", "url": "https://cs.wikipedia.org/wiki?curid=239294", "title": "FK Dinamo Minsk", "text": "FK Dinamo Minsk\n\nFK Dinamo Minsk (, Taraškievičovou běloruštinou ФК Дынама Менск / \"FK Dynama Mensk\", ) je klub běloruské první ligy, sídlící ve městě Minsk. FK Dinamo Minsk patří k předním klubům Běloruska. Klub byl založen roku 1927.\n\n       ( 1982 )\n\n"}
{"id": "239295", "url": "https://cs.wikipedia.org/wiki?curid=239295", "title": "Dinamo Minsk", "text": "Dinamo Minsk\n\nDinamo Minsk je označení různých sportovních klubů:\n"}
{"id": "239297", "url": "https://cs.wikipedia.org/wiki?curid=239297", "title": "Obecně závazná vyhláška obce", "text": "Obecně závazná vyhláška obce\n\nObecně závazná vyhláška obce je v České republice právní předpis vydávaný na základě zmocnění v čl. 104 ods. 3 Ústavy zastupitelstvem obce v její samostatné působnosti. Obecně závazné vyhlášky mohou upravovat jen právní vztahy v mezích samostatné působnosti obce dle § 7 a 10 zákona o obcích, v případě hlavního města Prahy dle § 44 zákona o hlavním městě Praze. Vyhláška musí být v souladu se zákony České republiky a obec nesmí vyhláškou ukládat povinnosti právnickým nebo fyzickým osobám, pokud k tomu není zmocněna zákonem.\n\nVedle obecně závazných vyhlášek, vydávaných zastupitelstvy v samostatné působnosti obcí, vydávají obce v přenesené působnosti (státní správa přenesená na orgány územní samosprávy) nařízení, která schvaluje rada obce. Akty obce v samostatné působnosti, které nemají obecnou platnost, ale týkají se konkrétních osob či právních vztahů, mají formu usnesení, rozhodnutí nebo jiného opatření.\n\nPodle zákona o obcích z roku 1990 se vydávaly obecně závazné vyhlášky i ve věcech přenesené působnosti. Teprve zákon z roku 2000 rozlišil nařízení obce od vyhlášek obce.\n\nObce mají zákonem o obcích (128/2000 Sb., § 10), v případě Prahy zákonem o hlavním městě Praze (131/2000 Sb., § 44), dáno obecné zmocnění, na jehož základě mohou ukládat povinnosti:\n\nŠiroká a vágní zmocnění v zákoně o obcích působí nezřídka výkladové obtíže a mohou se dostávat do kolize s ústavními principy, když obce upravují věci, které řeší nebo by měl řešit zákon. Také proto Ústavní soud zrušil řadu obecních vyhlášek s odůvodněním, že obec překročila svou pravomoc (týkalo se to např. vyhlášek zakazujících konzumaci alkoholických nápojů na veřejných prostranstvích, vyhlášek zakazujících propagaci komunismu, vyhlášek omezujících chov domácích zvířat apod.).\n\nÚstavní soud České republiky nálezem z 8. 3. 2007 Pl. ÚS 69/04 potvrdil právo obcí zakázat na svém území takovou činnost, která ohrožuje život, zdraví, majetek a bezpečnost občanů (př. požívání alkoholu na veřejných prostranstvích).\n\nVyhlášení se (dle § 12 zákona o obcích) provede tak, že se právní předpis obce vyvěsí na úřední desce obecního úřadu po dobu 15 dnů. Dnem vyhlášení právního předpisu obce je první den jeho vyvěšení na úřední desce, účinnosti nabývá patnáctým dnem po dni vyhlášení není-li v ní stanoven jiný počátek účinnosti (pozdější, nebo, vyžaduje-li to naléhavý obecný zájem, i dřívější, ne však dříve než ke dni vyhlášení). Kromě toho může obec uveřejnit právní předpis obce způsobem v místě obvyklým. Mnohé obce zveřejňují své právní předpisy například na internetu, není to však povinné. Obec musí vést evidenci právních předpisů, které vydala – evidence musí obsahovat pořadové číslo předpisu v rámci kalendářního roku, název právního předpisu, datum jeho schválení, datum nabytí jeho platnosti, datum nabytí jeho účinnosti, popřípadě i datum pozbytí jeho platnosti. Vlastní sbírky právních předpisů obce obvykle nevydávají, s výjimkou Prahy, která je zároveň krajem a vztahuje se na ni zvláštní zákon. Právní předpisy obce a jejich evidence musí být každému přístupny u obecního úřadu v obci, která je vydala.\n\nPodle § 12 odst. 6 zákona o obcích zašle obec zašle obecně závaznou vyhlášku obce neprodleně po dni jejího vyhlášení Ministerstvu vnitra (na rozdíl od nařízení, která zasílá krajskému úřadu). Dozor nad samostatnou působností obcí přísluší ministerstvu vnitra od 1. ledna 2003, předtím jej vykonával přednosta okresního úřadu.\n\nPodle § 123 zákona o obcích vyzve ministerstvo vnitra obec k nápravě, pokud obecně závazná vyhláška obce odporuje zákonu. Nezjedná-li obec nápravu do 60 dnů od doručení výzvy, ministerstvo rozhodne o pozastavení účinnosti vyhlášky a zároveň stanoví přiměřenou lhůtu ke zjednání nápravy, přičemž rozhodnutí nabývá účinnosti dnem, kdy je rozhodnutí doručeno obci. V případě zřejmého rozporu obecně závazné vyhlášky obce s lidskými právy a základními svobodami může Ministerstvo vnitra pozastavit účinnost vyhlášky i bez předchozí výzvy ke zjednání nápravy. Ministerstvo zruší rozhodnutí o pozastavení účinnosti neprodleně poté, co obdrží oznámení o zjednání nápravy. Proti rozhodnutí ministerstva může obec podat rozklad.\n\nNení-li ve stanovené lhůtě zjednána náprava, po uplynutí 30 dnů od uplynutí lhůty pro podání rozkladu, v případě podání rozkladu po uplynutí 30 dnů ode dne, kdy nabylo účinností zamítnutí rozkladu, podá ministerstvo Ústavnímu soudu návrh na zrušení vyhlášky. Jestliže Ústavní soud tento návrh odmítne, zamítne nebo řízení zastaví, rozhodnutí Ministerstva vnitra o pozastavení účinnosti obecně závazné vyhlášky obce pozbývá platnosti dnem, kdy rozhodnutí Ústavního soudu nabude právní moci. Shledá-li Ústavní soud, že vyhláška je neústavní či nezákonná, zruší ji. Pravomoc rušit neústavní a nezákonné obecně závazné vyhlášky Ústavnímu soudu dává čl. 87 odst. 1. písm. b) Ústavy České republiky a blíže ji upravuje zákon č. 182/1993 Sb., o Ústavním soudu.\n\nPodnět ústavnímu soudu na zrušení obecně závazné vyhlášky může podat kromě ministerstva vnitra také vláda, skupina nejméně 25 poslanců, skupina nejméně 10 senátorů, podavatel ústavní stížnosti, senát Ústavního soudu v souvislosti s rozhodováním o ústavní stížnosti, v případech meritorního rozhodování o ústavní stížnosti i plénum Ústavního soudu, zastupitelstvo kraje, zastupitelstvo obce, veřejný ochránce práv, věcně příslušný ústřední orgán státní správy nebo ředitel krajského úřadu. Žádné jiné subjekty (například prezident republiky) toto právo nemají. Aktivní legitimace přitom může být považována za omezenou z hlediska role příslušného orgánu, například v usnesení Pl. ÚS. 32/06 dospěl Ústavní soud k názoru, že ministerstvo nemůže návrhem uplatnit jiné námitky ani napadnout jiná ustanovení vyhlášky než ty, které uplatnilo v řízení o pozastavení účinnosti vyhlášky. Také je-li odmítnuta ústavní stížnost, ani souvisejícím návrhem na zrušení vyhlášky se již Ústavní soud nezabývá. Účastníci řízení jsou obvykle dva, obec a navrhovatel. Vedlejším účastníkem se může stát například veřejný ochránce práv, který se svým prohlášením může ve stanovené lhůtě k řízení připojit, což v praxi využil dvakrát, nebo jiný subjekt, který také podal oprávněný návrh v téže věci.\n\nPokud není návrh na zrušení vyhlášky podán v souvislosti s ústavní stížností, může jej oprávněný subjekt podat kdykoliv v době platnosti vyhlášky, t. j. například pro ministerstvo vnitra neplatí žádná lhůta, v jaké by muselo doručenou vyhlášku posoudit.\n\nPodle čl. 87 odst. 3 písm. a) Ústavy by prováděcí zákon mohl zrušení podzákonného předpisu pro rozpor se zákonem delegovat i na Nejvyšší správní soud. V současné době však Nejvyšší správní soud tuto pravomoc nemá a pokud shledá nezákonnost podzákonného předpisu, může rozhodnout pouze o jeho neaplikování v konkrétním případě.\n\nPozastavení platnosti vyhlášky obci nebrání v tom, aby přijala novou vyhlášku v téměř shodném znění. Takto v únoru a červnu 2006 postupovala Plzeň poté, co jí byla ministerstvem vnitra pozastavena účinnost vyhlášky o regulaci prostituce. Poté, co primátor vyjádřil připravenost navrhnout čtvrtou vyhlášku, třetí verzi vyhlášky už ministerstvo nepozastavilo.\n\nTiskový odbor ministerstva k tomu sdělil, že podobné opakované vydávání stejných vyhlášek do té doby ministerstvo zaznamenalo pouze v Jindřichovicích pod Smrkem, kde však nešlo o prostituci. Jindřichovice pod Smrkem pod vedením starosty Petra Pávka opakovaně vydaly vyhlášku, kterou se upravují vztahy mezi úředníky státní správy a místní samosprávou, zakazující nezvaným úředníkům státní správy v rámci úřední činnsti vstupovat na území obce a stanovující výši úhrady za čas, který jim pracovníci obce budou věnovat. Dne 5. září 2003 byla vydána pod číslem 3/2003, její účinnost ministerstvo vnitra pozastavilo rozhodnutím ze 30. října 2003, na což obec 31. října 2003 reagovala zrušením vyhlášky č. 3/2003 a jejím nahrazením novou vyhláškou č. 5/2003 o prakticky shodném obsahu. Když ministerstvo vnitra zahájilo řízení o pozastavení její účinnosti, obec přijala 12. března 2004 již třetí vyhlášku, vyhlášenou pod číslem 1/2004. Ministerstvo na to reagovalo tím, že původní návrh Ústavnímu soudu na zrušení první vyhlášky rozšířilo o další dvě vyhlášky, aniž by předtím pozastavil jejich účinnost, a Ústavní soud tento postup akceptoval, protože trvat ve vztahu k obstrukcím obce na dodržení zákona by bylo požadavkem „nadměrně formálním“. Nálezem Pl. ÚS 49/03 dne 28. dubna 2005 pak Ústavní soud třetí z vyhlášek zrušil.\n\nOd roku 1993 do konce ledna 2009 bylo Ústavnímu soudu podáno 165 návrhů na zrušení obecně závazné vyhlášky obce, přičemž v 93 případech soud rozhodl nálezem: v 61 případech vyhověl návrhu zcela, ve 22 případech vyhověl zčásti, v 10 případech návrh zamítnul. 8 návrhů bylo odmítnuto pro nepříslušnost, 25 bylo pro neoprávněnost navrhovatele, 6 pro nepřípustnost a 1 pro zjevnou neopodstatněnost. 3 řízení byla zastavena kvůli zpětvzetí návrhu a 27 řízení kvůli opravě či zrušení napadené vyhlášky před vynesením nálezu.\n\nStatistika návrhů ústavnímu soudu od roku 1993:\n\nV době nynější právní úpravy dozoru, tedy od 1. ledna 2003 (do konce ledna 2009), bylo Ústavním soudem rozhodnuto o 59 návrzích na zrušení obecně závazné vyhlášky, z toho 53 návrhů podalo ministerstvo vnitra (z toho 40 návrhů za ministra Františka Bublana), 3 návrhy fyzické osoby v souvislosti s ústavní stížností a 3 návrhy dobíhaly z doby, kdy dozorem byli pověřeni přednostové okresních úřadů.\n\n\nNikdy nepodaly návrhy vláda, skupina senátorů, veřejný ochránce práv nebo zastupitelstva obce nebo kraje, ředitel krajského úřad ani věcně příslušný ústřední orgán státní správy.\n\nVeronika Mizerová ve své diplomové práci rozdělila 59 návrhů na zrušení obecních vyhlášek projednávaných Ústavním soudem podle věcného obsahu do 11 skupin, uvedených v pořadí podle počtu případů:\n\nJudikatura v oblasti úpravy záležitostí veřejného pořádku je podle Mizerové v poslední době rozkolísaná a směřuje k rozšiřování prostoru pro obce. Tato oblast je nejkonfliktnější a judikatura Ústavního soudu je v ní nejrozsáhlejší.\n\nV nálezu Pl. ÚS 5/93 se Ústavní soud zabýval otázkou, zda výčet věcných působností v § 14 odst. 1 zákona č. 367/1990 Sb. je pouze demonstrativní, nebo taxativní, a dospěl k názoru, že demonstrativní vyjádření § 14 odst. 2 zákona č. 367/1990 Sb., o obcích lze použít pouze na tu část samostatné působnosti obcí, v rámci které neukládá obec svému občanovi právní povinnost jednostrannými zákazy a příkazy. V nálezu Pl. ÚS 18/94 Ústavní soud konstatoval, že obec nemůže vyhláškou regulovat záležitosti upravené předpisy práva soukromého nebo veřejného, protože vzhledem k ústavnímu zmocnění v čl. 104 odst. 3 Ústavy je normotvorná činnost obcí v samostatné působnosti primární, vytváří tedy originární pramen práva (působnost obce je omezena pouze zákonem). Opačným pohledem je, že vyhlášky jsou vydávány na základě ústavního (čl. 104 odst. 3) a zákonného zmocnění (zákon o obcích) a proto se jedná o pramen práva odvozený, resp. sekundární. V nálezech Pl. ÚS 63/04, Pl. ÚS 57/05 či Pl. ÚS 30/06 se ústavní soud přiklonil k názoru, že obec je v oblasti své věcné působnosti oprávněna originárně právo tvořit a nepotřebuje k tomu výslovné zákonné zmocnění, zatímco nález Pl. ÚS 21/06 je podle Mizerové návratem zpět k tezi z nálezu Pl. ÚS 18/94.\n\nV nálezu Pl. ÚS 63/04 připravovaném soudkyní zpravodajkou Eliškou Wagnerovou byl pro přezkum obecně závazných vyhlášek poprvé použit takzvaný test čtyř kroků, jehož použití je doložitelné i například v nálezu Pl.ÚS 62/04 a nálezu Pl. ÚS 32/05. Ústavní soud při použití této metody postupně posuzuje:\nKromě toho ústavní soud obvyklými interpretačními prostředky zkoumá, zda vyhláška je dostatečně určitá a nerozporná. Podle Mizerové je zavedení testu 4 kroků projevem postupného ústupu Ústavního soudu od teze primárnosti obecní normotvorby.\n\nZa zásadní posun Mizerová považuje nález Pl. ÚS 45/06, v němž se Ústavní soud výslovně distancoval od své omezující doktríny z 90. let, kterou dal do souvislosti s dědictvím předchozích 40 lety totality a nedokonalým vymezením práva obcí na samosprávu, a zdůraznil že ústavní garance obecní samosprávy musely být znovu objevovány a posuzovány. Právo na obecní samosprávu v ústavě nemá zakotven konkrétní obrys, tedy vymezení věcné působnosti, jaké mají obce například v rakouské ústavě, a ani zákony ji před rokem 2000 dostatečně nevymezily tak, jako ji nyní vymezuje § 10 zákona 128/2000 Sb., a proto 90. léta byla charakterizována celou řadou do očí bijícího překračování kompetencí obcí v oblasti trestního práva, svobody projevu atd. s rizikem nepřípustné partikularizace právního řádu České republiky. Na nález Pl. ÚS 45/06 se odvolávalo již dalších nejméně 5 nálezů a jeho linie se drží. Již v nálezu Pl. ÚS 11/02 Ústavní soud konstatoval posun právního prostředí a ustálení obsahu práva na ústavní garanci územní samosprávy a proto opouští dosavadní restriktivní výklad ustanovení čl. 104 odst. 3 Ústavy. Nález konstatuje, že obec je zmocněna přímo ustanovením čl. 104 odst. 3 Ústavy, a proto k vydávání obecně závazných vyhlášek ve vymezené věcné působnosti, jimiž ukládá občanům konkrétní povinnost jednoznačnými zákazy a příkazy, nepotřebuje žádné další explicitní zákonné zmocnění, s výjimkou obecně závazných vyhlášek upravujících ukládání daní a poplatků (s ohledem na čl. 11 odst. 5 Listiny základní práv a svobod).\n\nPojem veřejného pořádku je značně neurčitý, konkrétního obsahu nabývá až reálnou činností orgánů. Ústavní soudce Vlastimil Ševčík jej definoval jako vyvážený stav společenských vztahů respektující vžitá či v místě uznávaná pravidla způsobu života a společenského chování (slušnosti) vycházející z poměrů daného místa a z tam obecně přijímaných zásad a pravidel morálky.\n\nNálezy Pl. ÚS 14/99 a Pl. ÚS 41/04 Ústavní soud zrušil dvě obecní vyhlášky upravující noční klid s poukazem na to, že jeho porušování je postihováno již na základě § 47 odst. 1 písm. b) zákona č. 200/1990 Sb., o přestupcích, a tedy je jeho dodržování pod dozorem orgánu státní správy, nikoliv obce v samostatné působnosti. Při obdobném rozhodování v nálezu Pl. ÚS 69/04 již soud zrušil pouze dvě ustanovení napadené vyhlášky, ale vymezení jednání, které obtěžuje hlukem, a vymezení pojmu noční doba ponechal v platnosti. Ve stejný den vydal Ústavní soud nález Pl. ÚS 42/05, v němž projevil opačný názor, odpovídající dřívějším nálezům, a jinou vyhlášku o nočním klidu zcela zrušil a shledal, že obec neměla výslovné zákonné zmocnění k vydání obecně závazné vyhlášky omezující provozování hostinské činnosti. Nález Pl. ÚS 44/06 opět přiznal obci právo upravit vyhláškou noční klid, přičemž shledal, že pojem noční klid není v žádném právním předpise vymezen a je tedy užitečné, jestliže to obec učiní obecně závaznou vyhláškou, čímž také přispívá k dosažení právní jistoty ve vztahu k přestupkovému zákonu. Ústavní soud ale v tomto případě zrušil ustanovení o odpovědnosti provozovatelů hostinských zařízení za narušování nočního klidu. Nález Pl. ÚS 46/06 opět upřel obcím právo upravovat noční klid, nález Pl. ÚS 35/06 naopak právo obce podpořil s odůvodněním, že zákon o ochraně veřejného zdraví nevylučuje regulaci obecně závaznou vyhláškou v rámci samostatné působnosti obce a sleduje jiné cíle. Ústavní soud konstatoval, že termín noční doba ze zákona o ochraně veřejného zdraví a noční klid podle obecní vyhlášky nejsou totéž a slouží odlišným cílům právních úprav, protože ochrana veřejného zdraví není totožná s ochranou veřejného pořádku a občanského soužití.\n\nVe vztahu k věcné působnosti obecní samosprávy se rozhodování opakovaně zabývalo také pojmem veřejného prostranství a jeho aplikací.\n\nV nálezu Pl. ÚS 50/03 Ústavní soud konstatoval, že zákaz určitých činností se musí vztahovat na „některá“ veřejná prostranství podle § 10 písm. a) zákona č. 128/2000 Sb., o obcích, a tedy činnost nemůže být vykázána z celého území obce a místa musí být co nejpřesněji vymezena, aby o daném místě nevznikly žádné pochybnosti. Podobného pojetí se držel i v nálezech Pl. ÚS 62/04, Pl. ÚS 3/05, Pl. ÚS 4/05. (Toto pojetí pak vedlo k praxi, že obce pro nežádoucí činnosti formálně vymezovaly malé místo někde na okraji obce.) Ústavní soud navíc shledal matoucím, že vyhláška místo pojmu veřejné prostranství užívá pojmu veřejně přístupné místo, přičemž tento pojem dostatečně nekonkretizuje a příklady takových míst z obecného významu pojmu vybočuje. V dalších nálezech zase ústavní soud shledal nadbytečným, když je v obecní vyhlášce uváděn opis zákonné definice veřejného prostranství.\n\nExtrémním způsobem se se zněním zákona a tímto výkladem vypořádal Český Těšín, který v roce 2007 vymezil pro prostituci Strojnickou ulici na okraji města a období od 23 hodin do půlnoci; předchozí vyhláška zakazovala tuto činnost jen před školami, církevními budovami nebo v centru města. Vyhlášku z roku 2001 městu zrušil Ústavní soud.\n\nNález Pl. ÚS 69/04 v souvislosti s nabízením sexuálních služeb shledal, že pokud provozování určité činnosti ohrožuje či zasahuje do základních práv nebo veřejných statků na jakémkoli veřejném prostranství obce, je obec oprávněna ji zakázat na všech svých veřejných prostranstvích. O několik dní později stejné zdůvodnění použil i nález nález Pl. ÚS 10/06. Nález rovněž konstatuje, že vykázání určité činnosti ze „současně zastavěného území obce“ není neurčité. Nález Pl. ÚS 44/06 potvrdil právo obce zakázat nějakou činnost na určitou dobu i bez konkrétního určení místa, a to v souvislosti s nedělním a svátečním klidem.\n\nNálezem Pl. ÚS 38/97 Ústavní soud konstatoval, že problematiku střelných zbraní, střeliva a pyrotechnických výrobků upravuje řada zákonů, které však nezmocňují obec v samostatné působnosti k jakémukoli dalšímu omezování užití z nich uvedených. Rovněž nález Pl. ÚS 5/99 shledal omezující obecní vyhláškou jako neoprávněnou.\n\nNález Pl. ÚS 57/05 se od judikatury odklonil a přiznal obci právo uložit uživateli zábavné pyrotechniky další omezení a povinnosti, které však nesmí být stanoveny v rozporu s kogentními ustanoveními zákona nebo ústavního pořádku, opět s poukazem na to, že účel zákona č. 61/1988 Sb. je jiný než účel obecní vyhlášky, byť předmět úpravy se překrývá. Nález nález Pl. ÚS 21/06 však obecní vyhlášku omezující použití pyrotechniky opět v duchu předchozí judikatury zrušil s poukazem na překročení působnosti obce. Nález Pl. ÚS 2/2000 dokonce zrušení obecní vyhlášky zdůvodňuje překryvem s vyhláškou Českého báňského úřadu, ačkoliv v oblasti samostatné působnosti obce je obec podle zákona o obcích omezena pouze zákony, nikoli vyhláškou.\n\n\n"}
{"id": "239299", "url": "https://cs.wikipedia.org/wiki?curid=239299", "title": "Klášter Chilandar", "text": "Klášter Chilandar\n\nKlášter Chilandar (v srbštině Хиландар/Hilandar, řecky Χιλανδαρίου) je srbský klášter v mnišském státě Svatá hora (Aγιoν Oρoς) na řeckém poloostrově Athosu v Egejském moři. Chilandar je připomínán poprvé v roce 1015 Až do roku 1165 byl klášter opuštěn a pobořen. Roku 1198 byl byzantským císařem dán do správy srbskému caru Štěpánu Nemanjovi. Klášter byl podstatněji rozšířen ve 14. století.\n\nKlášter vyhořel v letech 1722, 1775 a 2004. Poslední požár v březnu 2004, který postihl 55 % celého objektu, si vyžádal nákladnou rekonstrukci areálu ve výši 23,5 milionů €, která trvala celkem pět let.\nV klášteře Chilandar žil také český mnich Sáva Chilandarec, vlastním jménem Slavibor Breüer (1837-1912), který o hoře Athos napsal rozsáhlou monografii \"Kniha o Svaté Hoře Athonské\" (1911), dosud zřejmě nejpodrobnější práci, jaká o Athosu v češtině existuje.\n\n"}
{"id": "239305", "url": "https://cs.wikipedia.org/wiki?curid=239305", "title": "Sutjeska", "text": "Sutjeska\n\nSutjeska (srbsky cyrilicí psáno Сутјеска) je řeka v Bosně a Hercegovině, levostranný přítok Driny.\n\nŘeka Sutjeska pramení v pohoří Volujak nad salašemi Mišejiči v nadmořské výšce 1500 m, na jihozápadním úpatí hory Vlasulja. Na horním toku protéká údolím mezi Volujakem a pohořím Lebršnik, má severozápadní směr. Poté se na několik kilometrů stáčí k severu a u Grabu mění směr na severovýchodní. Zde také vtéká do vápencového kaňonu, který odděluje pohoří Volujak a Maglić na jedné straně a Zelengora na druhé. Ve zničené vesnici Suha začíná vodácký úsek. Nad obcí Tjentište se údolí rozevírá. U Popova mostu se řeka stáčí k východu a vtéká do další soutěsky. Poté se u Bastasi vlévá do Driny. Má celkovou délku 35 km, vodácky sjízdný úsek ze Suhy k ústí do Driny měří 18 km.\n\n\"(L = levý; P = pravý)\"\n\nPodle řeky byl pojmenován národní park, který byl vyhlášen v roce 1962 a zahrnuje kaňon Sutjesky a všechna tři pohoří kolem něj.\n\nZa druhé světové války v roce 1943 na Sutjesce probíhaly nejprudší boje mezi obklíčenými bojovníky národně osvobozenecké armády Jugoslávie pod osobním velením Josipa Broze Tita a šestinásobnou přesilou německo-italské armády. Za cenu těžkých ztrát (12 tisíc bojovníků) se Jugoslávcům podařilo obklíčení prolomit a proniknout na sever do východní Bosny. Pět týdnů trvající bitva u Sutjesky byla největší zkouškou, kterou partyzáni prošli za dobu války.\n"}
{"id": "239307", "url": "https://cs.wikipedia.org/wiki?curid=239307", "title": "Útěk z Planety robotů", "text": "Útěk z Planety robotů\n\nÚtěk z Planety robotů (anglický název: \"Fear of a Bot Planet\") je pátá epizoda první série seriálu \"Futurama\". Poprvé byla vysílána 20. dubna 1999 stanicí FOX.\n\nPosádka Planet Expressu si zajde na blernsball do Madison Cube Garden, ale jsou povoláni zpět do práce, protože dorazila další objednávka. Zásilka má být doručena na planetu Chapek 9 , která je obydlena k lidem nepřátelskými roboty, takže samotnou zásilku má doručit Bender.\n\nKdyž dorazí k planetě, naštvaný Bender je spuštěn pomocí navijáku na povrch. Fry a Leela ale dostanou zprávu od Bendera, který byl roboty zatčen, protože s nimi spolupracuje. Fry a Leela se vydají za ním, protože by ale byli zabiti, převléknou se za roboty.\n\nPoté, co se chvíli schovají v robotím kině, dostanou se na zahájení každodenního honu na lidi, kterém k jejich překvapení zahajuje Bender, který ho zneužije ke svému obohacení.\n\nFry a Leela se s Benderem setkají během honu v opuštěném robopornografickém obchodě, ten ale odmítne jejich návrh, aby co nejrychleji odletěli. Než ale Fry a Leela stačí odejít, objeví je roboti a jsou postaveni před soud za to, že jsou lidé. Poté, co jsou odsouzeni k nudné práci, propadnou se padacími dveřmi, kde potkají pětici Robot Elders (Robotí starší). Robot Elders poručí Benderovi, aby zabil Frye a Leelu, který to ale odmítne udělat.\n\nRobot Elders jim ale odhalí, že lidé jsou jen zástěrka k oklamání robotí populace a odvrácení pozornosti od skutečných problémů. Fry využije toho, že podle robotů mají lidé mnoho speciálních schopností a pohrozí Robotím starším, že je spálí svým dechem, což umožní posádce uprchnout, ale jsou pronásledováni hordou robotů. Když se na navijáku vrací do lodi, Bender si vzpomene, že zapomněl doručit zásilku. Balíček spadne na zem a roboti jsou zasypáni deštěm tolik potřebných matek.\nPostavy, které se v této epizodě poprvé objevily:\n\nV této epizodě se vyskytují následující přístroje z budoucnosti:\n\nV této epizodě se vyskytují následující planety z budoucnosti:\n\nPlaneta Chapek 9 je pojmenována po Karlu Čapkovi, který vymyslel termín \"robot\".\n"}
{"id": "239309", "url": "https://cs.wikipedia.org/wiki?curid=239309", "title": "Národní park Sutjeska", "text": "Národní park Sutjeska\n\nNárodní park Sutjeska je nejstarší národní park v Bosně a Hercegovině.\n\nSutjeska se stala národním parkem v roce 1965, rozprostírá se na území o rozloze 175 km², nejbližším větším městem je Foča. Součástí parku je například prales Perućica, či horský masiv Maglić včetně vrcholu Bosanski Maglić, který je s výškou 2386 m n. m nejvyšším bodem země. Tato část se však již nachází na hranici s Černou Horou. Řeka Sutjeska, podle níž je park pojmenovaný, vyhloubila kaňon přímo jeho středem. Velké části parku jsou relativně odlehlé, bez znatelných lidských zásahů. I proto jeho území za druhé světové války sloužilo také jako útočiště partyzánům.\n"}
{"id": "239311", "url": "https://cs.wikipedia.org/wiki?curid=239311", "title": "Rotary International", "text": "Rotary International\n\nRotary International je mezinárodní sdružení organizací, známých jako \"Rotary klub\", či \"Rotary Club\". Cílem organizace je sdružovat obchodníky a vůdčí osobnosti k poskytování humanitárních služeb, podporovat vysoké etické standardy ve všech povoláních a pomáhat budovat dobrou vůli a mír ve světě. Členové se setkávají obvykle jedenkrát týdně na společnou snídani, oběd nebo večeři, což je společenská událost a příležitost koordinovat činnost klubu k dosažení stanovených cílů.\n\nNejznámějšími hesly Rotary International, které vyjadřují jejich poslání, jsou „\"Služba nad vlastní zájmy\"“ a „\"Nejvíce získává ten, kdo slouží nejlépe\".“\n\nCílem Rotary je podněcování a podpora myšlenky služby jako základní hodnoty společnosti a zvláště pak:\n\nTyto zásady jsou v praxi podrobovány čtyřbodovému testu, který zjišťuje, jestli jsou plánované akce slučitelné s myšlenkou rotariánství. Test byl vytvořen rotariánem a podnikatelem Herbertem J. Taylorem během Velké hospodářské krize jako návod pro obnovení ekonomiky a v roce 1942 byl přijat za jednu z etických norem rotary. Obsahuje následující otázky:\n\n\nPrvní Rotary klub byl založen v 23. února 1905 v Chicagu právníkem Paulem P. Harrisem, který pořádal první schůzku se svými třemi přáteli, kterými byli Silvester Schiele (obchodník s uhlím), Gustave E. Loehr (důlní inženýr) a Hiram E. Shorey (krejčí). Členové si vybrali název \"Rotary\", protože schůzky klubu rotovaly - konaly se týdně, pokaždé v jiné kanceláři jednoho z členů klubu.\n\n\"Americká národní asociace Rotary klubů\" vznikla v roce 1910. V tom samém roce vznikla pobočka ve Winnipegu v Kanadě. Následovalo založení prvního neamerického klubu v roce 1911 v Dublinu v Irsku. Dalšími mezinárodními pobočkami byly kluby založené na Kubě v roce 1916 a v Indii v roce 1920. Název byl v roce 1922 změněn na \"Rotary International\" (RI), protože pobočky byly již na šesti kontinentech. V roce 1925 měl Rotary 20 000 členů ve 200 klubech.\n\nČeskoslovenská pobočka Rotary Clubu vznikla ve 20. letech 20. století.\nMnoho klubů bylo během druhé světové války zrušeno a členové RI sehráli aktivní roli při poskytování pomoci obětem války. RI se zúčastnil též vytvoření mezinárodních organizací UNESCO a Spojených národů.\n\nV Německu nacisté považovali mezinárodní organizaci za zednářskou a tedy neslučitelnou s německým národním hnutím. Mnoho německých Rotary klubů zastavilo svou činnost a někteří jejich členové se stali aktivními v protinacistickém hnutí odporu. Ostatní Rotary kluby, s výjimkou členů židovského původu, přistoupily na nacistické požadavky a spolupracovaly s vládnoucím režimem. V Mnichově byl Thomas Mann, nositel Nobelovy ceny za literaturu, zbaven členství v klubu jako politický nepřítel nacistů. Přes čtyři roky trvalo jednání mezi ústředím v Chicagu a NSDAP. Případ Rotary byl obhajován před stranickým soudem NSDAP: Dr. Grill, guvernér Rotary 73. distriktu, argumentoval, že německý Rotary klub souzní s cíli nacistické vlády. Tato jednání selhala v roce 1938, a nacistická vláda prohlásila členství v NSDAP a Rotary International za neslučitelné. Některé kluby pak provozovaly svou činnost pod názvem „Páteční klub“.\n\nRotary kluby ve východní Evropě byly za komunistického režimu zrušeny v období let 1947 až 1989.\n\nV roce 1989 bylo dovoleno do RI vstupovat ženám a nové kluby byly otevírány v bývalých komunistických zemích. První ruský Rotary klub byl otevřen v roce 1990. Ve stejném roce byl za pomoci rakouského distriktu 1920 obnovena i služba na území Československa, kde byl zřízen RI distrikt 2240, který setrval ve stejné územní formě i po rozpadu federace. V dnešní době sdržuje 79 klubů.\n\nV roce 2006 měl RI přes 1,2 milionu členů ve více než 32 tisících klubech ve 200 zemích po celém světě. Je tak nejrozšířenějším klubem podle počtu poboček a druhým nejrozšířenějším klubem podle celkového počtu členů, hned za Lions Clubs International.\n\nOstatními RI sponzorovanými organizacemi jsou:\n\n"}
{"id": "239322", "url": "https://cs.wikipedia.org/wiki?curid=239322", "title": "Ceratozamie", "text": "Ceratozamie\n\nCeratozamie (\"Ceratozamia\") je rod rostlin z čeledi (\"Zamiaceae\") třídy cykasů. Rod zahrnuje 21 žijících druhů a další fosilní. Všechny ceratozamie až na jednu žijí v horách Mexika, pouze druh \"Ceratozamia robusta\" se vyskytuje i v horách Guatemaly a Belize. Rodový název je odvozen z řečtiny, kde \"ceras\", znamená roh. Toto označení se odkazuje na párové špičaté výrůstky na šupinách (sporofylech) samčích i samičích šišek všech druhů ceratozamií.\n\nCeratozamie jsou dvoudomé rostliny s málokdy se větvícím kmenem, který je buď podzemní, nebo nadzemní. U některých druhů se vytvářejí přízemní nebo kmenové přírůstky. Základy listů jsou obvykle opadavé, nicméně někdy zůstávají na rostlině. Řapíky listů mají často ostny, byť jen malý počet až žádné. Lístky jsou jednoduché, celistvé s rovnoběžnými žilkami a žádnou středovou žilou (tu mají u cykasů jen rody cykas, stangerie a \"Chigua\"). Samčí šišky jsou vztyčené a chlupaté. Samičí šišky mají krátké chlupy. Semena jsou bělavá a eliptická nebo oválná.\n\nVšechny ceratozamie jsou velmi podobné rodu zamie (\"Zamia\"), jsou však od nich dobře odlišitelné díky dvěma špičatým hrotům na šupinách šišek (sporofylech), díky nimž se šišky jeví bodlinaté.\n\nVětšina druhů roste ve výškách kolem 800-1000 m n. m., na stinných svazích ve vlhkých lesích. Tyto lesy sahají od tropického deštného pralesa až k borovicovo-dubovým lesům se střídavými obdobími sucha a dešťů. Rozdíly v místě růstu přispívají k rozdílům ve vzhledu rostlin. Druhy se širokými a jemnými lístky žijí ve vlhkém prostředí a druhy s úzkými a tlustšími lístky v prostředí se střídáním sucha a vlhka.\n\nMnoho z druhů ceratozamií roste ve velmi malých počtech a takřka všechny jsou popsány jako zranitelné, ohrožené nebo kriticky ohrožené na Červeném seznamu IUCN. Velkým problémem pro tyto rostliny je nelegální obchod. Všechny ceratozamie proto spadají na hlavní seznam CITES I pro obchod s kriticky ohroženými rostlinami. Je proto kontrolován obchod s ceratozamiemi i jejich semeny.\n\nNeexistuje žádná oficiální klasifikace rodu, nicméně studie naznačují, že existují dvě rozdílné skupiny v tomto rodu. V poslední době byl popsána a i řada nových druhů, např. \"Ceratozamia huastecorum\" , \"Ceratozamia becerrae\" a další.\n\nPrvní skupina obsahuje sedm druhů s menšími šiškami, širokými lístky, na tloušťku jemnými, které se zmenšují postupně směrem k základně listu. Jedná se o:\n\n\nDruhy v této skupině mají šišky malé i velké. Lístky na listu jsou úzké nicméně na tloušťku silnější až silné, symetrické a nezmenšují se směrem k základně listu. Tato skupina zahrnuje devět rodů:\n\n\nDva druhy jsou fosilní:\n\nStálicí českých sbírek je druh ceratozamie mexická (\"Ceratozamia mexicana\"), jehož vzrostlé exempláře lze nalézt v zahradách v Praze, Brně, Liberci i Olomouci. Sbírkové skleníky v Olomouci vlastní obří pravidelně plodící stromy samic této ceratozamie. Případy umělého opylení v českých zahradách nicméně nejsou publikovány.\nZahrada v Brně představuje i v ČR ojedinělou rostlinu \"Ceratozamia miqueliana\" .\n\n\n\n"}
{"id": "239328", "url": "https://cs.wikipedia.org/wiki?curid=239328", "title": "Evropská (Praha)", "text": "Evropská (Praha)\n\nEvropská třída je jedna z významných ulic v Praze. Prochází přes katastrální území Dejvice, Veleslavín, Vokovice, Liboc a Ruzyně. Začíná v Dejvících na Vítězném náměstí, odkud směřuje na západ a zajišťuje tak spojení centra města s Letištěm Václava Havla Praha.\n\nTřída vychází z Vítězného náměstí v Dejvicích ve směru na západ, protíná Veleslavín, Vokovice a Liboc a končí na Ruzyni. Na své cestě z ní vybočují ulice Gymnasijní, Starodejvická a Na Pískách, míjí náměstí Bořislavka, dále z ní vybočují ulice Horoměřická, Vokovická, Libocká, Vlastina a Drnovská. Ulice končí volným přechodem v ulici K Letišti, v místě mimoúrovňového křížení s Pražským okruhem v oblasti Dlouhá míle.\n\nZhruba ve stejné trase je vedena linka metra A, přímo na ulici se nacházíejí dvě stanice, Bořislavka a Nádraží Veleslavín. Třída má po celé své délce oba jízdní směry odděleny středovým pásem, v němž je od Vítězného náměstí po Divokou Šárku vedena tramvajová trať.\n\nUlice se nachází v místech historické silnice do Velvar, která začínala v místech dnešního Vítězného náměstí a vedla po trase dnešní třídy až po křižovatku s ulicí Horoměřická, odkud pokračovala po trase této ulice směrem na Jenerálku. Zhruba před rokem 1910 nesla část této komunikace v úseku mezi Hadovkou a Bořislavkou pojmenování Veleslavínova. Toto své první pojmenování nesla ulice až do roku 1925, kdy byla ulice prodloužena až k Vítěznému náměstí a spojena s ulicí Dejvickou. Do roku 1932 byla již celá tato nově vzniklá komunikace označována jako Dejvická.\n\nČást této tehdejší Dejvické ulice od Vítězného náměstí k Horoměřické byla v roce 1932 pojmenována jako Velvarská. Roku 1946 došlo k jejímu přejmenování na Žukovova, na počest sovětského vojenského velitele z druhé světové války, Georgije Konstantinoviče Žukova. Toto pojmenování nesla ulice až do roku 1962, kdy byla přejmenována zpět na předchozí pojmenování Velvarská. Tento název si ulice udržela dalších pět let. Ve stejné době došlo k vybudování nové komunikace Na Červeném Vrchu, která propojila Velvarskou ulici s ulicí Kladenskou. Ulice Kladenská v té době nekončila u křižovatky s ulicí Vokovickou, ale pokračovala po trase dnešní Evropské ulice dále směrem na západ.\n\nV roce 1967 došlo k významným stavebním úpravám. Spojením a přestavbou několika ulic již existujících vznikla ulice v dnešní podobě. Spojeny byly stávající ulice Velvarská (úsek od Vítězného náměstí po křižovatku s ulicí Horoměřickou), celá výše zmíněná ulice Na Červeném Vrchu, nově vzniklá komunikace v úseku od křižovatky s ulicí Horoměřická ke křižovatce s ulicí Vokovická (nádraží Praha-Veleslavín), poskytující tak alternativu k již existující paralelní Kladenské ulici, a část ulice Kladenské od Vokovické až k hranicím města. Tato nová komunikace byla pojmenována Leninova, na počest komunistického politika a vůdce bolševické strany Vladimira Iljiče Lenina, a byla do ní přeložena i původní tramvajová trať z Vítězného náměstí do Liboce, která do té doby vedla Kladenskou ulicí.\n\nV roce 1986 bylo vybudováno prodloužení komunikace od jejího tehdejšího konce nacházejícího se u křižovatky s Drnovskou s Letištěm Praha-Ruzyně, respektive ulicí Aviatická. Od roku 1991 nese třída pojmenování Evropská\n\n28. října 2007 proběhla na třídě vojenská přehlídka v souvislosti s oslavami devadesátého výročí vzniku Československa.\nJednalo se o první oficiální vojenskou přehlídku od roku 1985. Ulicí prošly útvary vojska Armády České republiky a záchranářů, nad ulicí proletěly stíhací letouny Vzdušných sil Armády České republiky.\n\nDne 8. července 2012 se krátce před polednem propadla část ulice. Propad vznikl u křižovatky s ulicí Horoměřickou, v místě přímo nad razicím štítem nového úseku linky metra A. V místě propadu vozovky se následně vytvořila až pět metrů hluboká díra. Skutečnost, že propad vozovky zapříčinily probíhající práce na novém metru, společnost Metrostav odmítla s vysvětlením, že „příčinou propadu je pravděpodobně porucha na kanalizační stoce a dlouhodobá intenzivní srážková činnost“. Silnice musela být následně pro veškerou dopravu uzavřena. Není však vyloučeno, že k nehodě přispěla kombinace otřesů v podzemí a dešťů z předešlých dnů, kvůli kterým se začaly ve stejné době například uvolňovat i skalní bloky v nedaleké přírodní rezervaci Divoká Šárka.\n\nDoprava v ulici byla obnovena do týdne. V souvislosti s následnými opravami komunikace byly objeveny nové dutiny pod vozovkou v opačném směru.\n\nPoklesy vozovky o velikosti asi 20 cm se v minulosti na této vozovce vyskytly již několikrát. Jejich oprava byla řešena přiasfaltováním inkriminovaného místa.\n\nVe směru od Vítězného náměstí ke křižovatce s Pražským okruhem:\n\n"}
{"id": "239330", "url": "https://cs.wikipedia.org/wiki?curid=239330", "title": "Společnost vnitřního světla", "text": "Společnost vnitřního světla\n\nSpolečnost vnitřního světla, také nazývaná Bratrstvo vnitřního světla, je britské okultní hnutí, které založila Violet Mary Firthová. Společnost je velmi specificky britská, i když má členy též v zámoří.\n\nŘád založila v Glastonbury roku 1922 Violet Mary Firthová. Nejdříve nesl název \"Lóže křesťanské mystiky Teosofické společnosti\" a v roce 1928 byl přejmenován na \"Bratrstvo vnitřního světla\". Společnost od počátku navazovala na tradici Hermetického řádu Zlatého úsvitu.\nFirthová se v roce 1927 provdala za Thomase Penryho Evanse. Díky němu se dostala ke studiu magie, kabaly, tarotu apod. V roce 1939 se manželé rozvedli. Když ji Evans opustil, Firthová začala zjevně upadat, třebaže nadále pokračovala v bádání o Artušovi a Grálu.\n\nV průběhu let měnila Společnost těžiště svého učení. Hnutí přebralo z teosofie učení o Tajných Mistrech. Dále vychází z ezoterického křesťanství, tarotu, kabaly a i novopohanských prvků. Významnou roli v hnutí hraje keltská mytologie a příběhy z doby Krále Artuše. \n\nHlavním pramenem Společnosti jsou knihy Dion Fortuneové (pseudonym zakladatelky) \"Mystická kabala\" a \"Kosmické učení\". Fortuneová napsala celkem 24 knih, které se staly populární i v mnohých jiných společnostech.\n\n\nViolet Mary Firthová\nTeosofie\nEsoterismus\n\nStránky Společnosti vnitřního světla (anglicky)\n"}
{"id": "239331", "url": "https://cs.wikipedia.org/wiki?curid=239331", "title": "Velká šestka (kniha)", "text": "Velká šestka (kniha)\n\nVelká šestka (1940, The Big Six) je devátý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky a Amazonky, a jejich přátel.\n\nKniha vypráví další příběh Klubu Lysek a je tedy opět z hlediska celého cyklu poněkud netypická, protože v ní (stejně jako v předcházejícím příběhu tohoto klubu) Vlaštovky a Amazonky nevystupují. Sourozenci Dick a Dorotka Callumovi tráví své letní prázdniny ve společnosti svých starých přátel v povodí řek Yare a Bure v Norfolku na východě Anglie. Tu najednou začne někdo na řece odvazovat a pouštět po proudu cizí lodě. A ať je to jakkoli neuvěřitelné, podezření padá právě na Klub Lysek, o kterém si doposud všichni mysleli, že jde o slušné chlapce a děvčata, kteří se snaží chovat jako praví námořníci a chrání vodní ptactvo hnízdící na řece. Kruh stop se však okolo klubu stahuje a již se zdá, že jeho členové budou muset lodí i řeky nadobro zanechat. Děti však zakládají po vzoru Scotland Yardu společnost detektivů a připraví na skutečného pachatele promyšlenou past.\n\n\n"}
{"id": "239333", "url": "https://cs.wikipedia.org/wiki?curid=239333", "title": "Okurka", "text": "Okurka\n\nSlovo okurka má několik významů:\n\n"}
{"id": "239336", "url": "https://cs.wikipedia.org/wiki?curid=239336", "title": "Ceratozamie mexická", "text": "Ceratozamie mexická\n\nCeratozamie mexická (\"Ceratozamia mexicana\") je druh cykasu z čeledi zamiovité (\"Zamiaceae\"). Roste ve vlhkých subtropických a tropických lesích Mexika v nížinách i sušších horských oblastech státu Veracruz.\n\nPrvní exempláře nasbíral Auguste Boniface Ghiesbreght.\n\nPodobně jako všechny cykasy jsou ceratozamie mexické dvoudomé rostliny. Plodí tedy odlišné samčí a samičí šišky.\n\nLístky jsou jednoduché, celistvé s rovnoběžnými žilkami a žádnou středovou žilou (tu mají u cykasů jen rody cykas, stangerie a chigua).\n\nCeratozamie mexická je zapsána na Červeném seznamu IUCN, jedná se o druh ohrožený ztrátou životního prostředí. Všechny ceratozamie navíc spadají na hlavní seznam ohrožených druhů CITES I. Je proto kontrolován obchod s rostlinami i semeny.\n\nJedná se o jeden z nejobvyklejších cykasů v českých sbírkách. Vzrostlé a pravidelně plodící rostliny samic této ceratozamie vlastní Sbírkové skleníky v Olomouci. Blízká zahrada v polském Krakově pravidelně tyto cykasy opyluje. V ČR dosud nebylo jejich opylení publikováno.\n\n"}
{"id": "239342", "url": "https://cs.wikipedia.org/wiki?curid=239342", "title": "Avalový úvěr", "text": "Avalový úvěr\n\nAvalový úvěr je ručitelský úvěr. Představuje poskytnutí záruky klientovi jeho bankou, že závazek bude ve stanovenou dobu uhrazen i v případě, že na účtu klienta nebude dostatek finančních prostředků. Banka vyžaduje tzv. \"avalovou provizi\", její výše je závislá na velikosti a riskantnosti úvěru. Tyto úvěry se poskytují pouze velmi dobrým klientům. \n\nCharakter úvěru je obdobný akceptačnímu úvěru, tj. banka prodává pouze své dobré jméno, nezapůjčuje finanční prostředky. Jde tedy o typ závazkového úvěru. Aval směnky bývá vyznačen doložkou „per aval“, „jako rukojmí“ na líci směnky s udáním osoby, za kterou banka ručení přejímá.\n\nJedná se poskytnutí kreditu banky, kdy banka přebírá ručení za závazky svého klienta ve formě záruky nebo garance – zaručuje se, že vystavená směnka bude bankou uhrazena, pokud dlužník (příjemce úvěru) nezaplatí ve stanoveném termínu.\n\nBanka neposkytuje úvěrem peněžní prostředky, nepřebírá závazek, ale ručí za jeho zaplacení.\n"}
{"id": "239343", "url": "https://cs.wikipedia.org/wiki?curid=239343", "title": "Velká severní?", "text": "Velká severní?\n\nVelká severní? (1947, Great Northern?) je v pořadí dvanáctá (a poslední dokončená) kniha z románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky a Amazonky, a jejich přátel.\n\nVlaštovky, Amazonky a Dick i Dorotka Collumovi se tentokrát plaví s kapitánem Flintem (strýc Amazonek Jim neboli James Turner) na lodi \"Lachtan\" v oblasti souostroví Vnějších Hebrid (po Zamrzlé lodi Kapitána Flinta a Holubí poště je to třetí kniha, kde jsou všichni dětští hrdinové opět spolu). Když přistanou, aby mohli loď vyčistit a připravit k předání původnímu majiteli, dostanou se do knofliktu s jedním místním sběratelem vajec. Na ostrově se totiž objevila potáplice lední (v Anglii také označovaná jako velká severní potáplice), která by zde podle ornitologických knih hnízdit neměla, a bezohledný (a nakonec neúspěšný) sběratel má v úmyslu vzácné ptáky zastřelit a vybrat jim z hnízda vejce.\n\n"}
{"id": "239344", "url": "https://cs.wikipedia.org/wiki?curid=239344", "title": "Violet Mary Firthová", "text": "Violet Mary Firthová\n\nViolet Mary Firthová (6. prosince 1890, Llandudno – 1946, Londýn) známější pod pseudonymem Dion Fortune byla britská okultistka a spisovatelka. Pseudonym si vytvořila z rodinného hesla \"Deo, non fortuna\" (Bůh, ne náhoda).\n\nNarodila se ve Walesu, v městě Llandudno. Ve čtyřech letech měla vizi o Atlantidě. Vize pokračovaly i v pozdějším věku. V mládi se přidala k Teosofické společnosti a začínala se věnovat učení Vznešených Mistrů. Zajímala se také o psychologii a okultismus.\nV jedné z vizí se setkala s Ježíšem a hrabětem Saint-Germainem a poučila se o svých minulých životech.\n\nV roce 1919 se stala členkou Hermetického řádu Zlatého úsvitu. V roce 1922 založila vlastní hnutí s názvem \"Lóže křesťanské mystiky Teosofické společnosti\". Roku 1928 jej přejmenovala na Bratrstvo vnitřního světla (Společnost vnitřního světla). V roce 1927 se Dion Fortune provdala za Thomase Penryho Evanse, velšského okultistu. Ten ji přivedl ke studiu tarotu, kabaly a novopohanství. Manželé se rozvedli v roce 1939 a Dion Fortune to velmi poznamenalo.\n\nNapsala celkem 24 knih, které se staly populárními a které doporučují k četbě mnohá ezoterická i novopohanská hnutí, i když Společnost vnitřního světla zdůrazňuje, že Fortuneová nebyla nikdy čarodějnicí, a novopohanské aspekty jejího díla bagatelizuje. Umírá v roce 1946 na leukemii.\n\n\n"}
{"id": "239351", "url": "https://cs.wikipedia.org/wiki?curid=239351", "title": "Jaroslav Vacek", "text": "Jaroslav Vacek\n\nJaroslav Vacek (10. listopadu 1894 Tábor – 23. srpna 1944 Drážďany), byl československý legionář, vrchní dozorce krajské věznice, vlastenec, funkcionář protinacistického odboje, oběť nacistické okupace (popraven).\n\nNarodil se v rodině sedlářského pomocníka Josefa Vacka a manželky Marie, rozené Rytířové. Po skončení základní školní docházky se v Táboře vyučil truhlářem. V r. 1914 byl povolán do armády, odjel na frontu I. světové války; jako vojín dragounského pluku přeběhl v prosinci 1914 do ruského zajetí a v říjnu 1916 vstoupil v Oděse do československé dobrovolnické jednotky. Prošel mnoha bojovými střety a do vlasti (ČSR) se vrátil jako příslušník 1. jezdeckého pluku Jana Jiskry z Brandýsa dlouhou cestou – transsibiřskou magistrálou a lodí („legionářská cesta“) až v roce 1920.\n\nV ČSR legionář Vacek nastoupil do státní služby, nejprve u Krajského soudu v Kutné Hoře a v roce 1923 jako dozorce vězňů u Krajského soudu v Táboře, zde se stal v roce 1938 vrchním dozorcem krajské věznice. V rodném Táboře se zapojil do společenského života, zejména do aktivit vlasteneckých, protože národní cítění a husitské tradice i táborský patriotismus byly jeho životním vyznáním.\n\nOd začátku okupace republiky se Vacek zapojil do odboje a stál v popředí snah o vytvoření koordinačního centra protinacistického odboje v regionu. V říjnu 1939 se v Písku konala tajná ustavující schůzka jednotného orgánu odboje – Jihočeského národního revolučního výboru a Vacek se stal jeho členem. Počátkem roku 1940 gestapo zatklo v protektorátu Čechy a Morava mnoho odbojářů, zejména z organizace Obrana národa. Bylo zatčeno i několik členů regionálního odboje, a tak se vytvořilo nové vedení a jedním z čelných pracovníků byl Jaroslav Vacek. Využíval svého místa v krajské věznici – zprostředkovával domluvy uvězněných před výslechy, vynášel a předával vzkazy rodinám, varoval občany Němci podezírané, v kanceláři tiskl letáky. Navazoval kontakty s lidmi z organizací Sokol, hasičů, Národního hnutí pracující mládeže i politických stran.\n\nV roce 1942 – po vlně zatýkání – se Vacek zapojil do sloučení zbytků všech ilegálních skupin Táborska a okolí. V Borotíně, kde hned po okupaci Českých zemí vzniklo středisko odbojové činnosti, došlo v červnu 1942 k vytvoření Krajského národně-revolučního výboru (KNRV). Předsedou byl Jaroslav Vacek a vojenským velitelem major Červinka z Tábora. Tomu byli přiděleni jako poradci Vacek a Josef Pistorius z Chotovin, kteří tvořili tzv. „vojenskou radu tří“. Činnost KNRV zasahovala až do prostoru obcí Pelhřimov, Soběslav, Planá nad Lužnicí, Mladá Vožice a dalších míst. Vackovo krajské vedení bylo napojeno na ústředí podzemní organizace „Dopravní družstvo dopravních zaměstnanců“ v Praze; mělo spojení s vedením jiných regionálních odbojových organizací (České Budějovice, Kolín, Jindřichův Hradec, Havlíčkův Brod, Humpolec, Čáslav a Hradec Králové).\n\nČinnost KNRV – odboje „Vacek-Červinka“ a přičleněných odbojových skupin spočívala hlavně v organizačních přípravách ozbrojeného povstání, sabotážích všeho druhu, v zpravodajské a propagační činnosti, v rozšiřování ilegálních letáků. Vacek také organizoval sbírku potravin a peněz pro rodiny zatčených. Koncem ledna 1943 po dalším zatýkání v regionu a po prozrazení jmen členů KNRV a spolupracovníků došlo také k jejich zatčení (zejména 3. února 1943). Jaroslav Vacek byl v Táboře krutě vyslýchán gestapem a musel být ošetřen v místní nemocnici. Při převozu zpět se mu podařili z auta uprchnout, ale byl gestapáky dopaden zraněný pod skálou vodopádu u nádrže Jordán. Následovalo věznění na Pankráci v Praze a v Terezíně, soud a 23. srpna 1944 poprava v sekyrárně v německých Drážďanech. Společně s Vackem byla zatčena jeho celá rodina – manželka a dcera Věra (ročník 1925) byly deportovány do koncentračního tábora a vrátily se domů do Tábora až v květnu 1945, syn byl uvězněn v Německu a tam zahynul při leteckém bombardování na jaře 1945.\n\nV Táboře – na budově bývalé krajské věznice v Táboře na náměstí Mikuláše z Husi připomíná osobnost regionálního protinacistického odboje pamětní deska (od sochaře J. V. Duška). V táborské místní části Klokoty nese jedna z ulic jméno Jaroslava Vacka, v sousedství dvou ulic, pojmenovaných po odbojářích Janu Kubišovi a Jozefu Gabčíkovi.\n\n\n"}
{"id": "239352", "url": "https://cs.wikipedia.org/wiki?curid=239352", "title": "Třída Admiral Hipper", "text": "Třída Admiral Hipper\n\nTřída Admiral Hipper byla třída těžkých křižníků Třetí říše, které byly stavěné po třídě Deutschland, po zrušení omezení Washingtonské smlouvy a Versaillské smlouvy na Londýnské konferenci v roce 1930.\n\nNěmecko mělo možnost po uvolnění omezení postavit pět jednotek těžkých křižníků podle tehdejších standardů. Výtlak byl omezen na 10 000 t, byl však i tak výrazně překročen (přes 14 000 t). Uvažovalo se o různých variantách výzbroje a nakonec byla zvolena ráže 203 mm pro hlavní děla, kterých bylo 8 kusů, umístěných ve dvoudělových věžích v ose lodi. Výzbrojí se tedy třída \"Hipper\" mohla vyrovnat svým hlavním potenciálním protivníkům, britským křižníkům třídy \"County\" a francouzským třídy \"Algérie\". Oproti zadání měla třída \"Hipper\" o čtvrtinu menší akční rádius. Třída \"Hipper\" byla plně srovnatelná s ostatními těžkými křižníky své doby a navíc považována za velice elegantní konstrukci. Kromě doprovodu bitevních lodí měly křižníky sloužit především k narušování námořních tras nepřítele.\n\nBylo rozhodnuto o stavbě pěti jednotek s názvy: Admiral Hipper, Blücher, Prinz Eugen, Seydlitz a Lützow.\n\nPo prvních jednotkách \"Admiral Hipper\" a \"Blücher\" došlo k menší úpravě a zvětšení konstrukce. Jedinou lodí, dokončenou podle modifikovaného projektu, byl \"Prinz Eugen\". \"Seydlitz\" a \"Lützow\" nebyly dokončeny, \"Lützow\" byl dokonce v květnu 1940 (rok před vyhlášením války) prodán do SSSR. Stavba \"Seydlitzu\" byla po vypuknutí války přerušena, posléze byl trup přestavován na letadlovou loď, aby zůstal navždy nedokončen. \"Admirál Hipper\" byl potopen koncem války, \"Blücher\" potopila torpédy norská pevnůstka Oscarsborg při obraně Osla a konečně \"Prinz Eugen\" byl zničen při americkém atomovém testu na atolu Kwajalein.\n"}
{"id": "239353", "url": "https://cs.wikipedia.org/wiki?curid=239353", "title": "Šalomounovci", "text": "Šalomounovci\n\nŠalomounovská dynastie je tradiční etiopský královský rod odvozující svůj původ od nemanželských potomků izraelského krále Šalomouna a Královny ze Sáby. Tradičně prvním králem ze Šalamounské dynastie byl Menelik I., který se narodil po návštěvě Královny ze Sáby u Šalomouna v Jeruzalémě.\n\nDynastie Šalomounovců, která se opírá především o Etiopskou ortodoxní církev, se v Etiopii chopila vlády 10. srpna 1270 (10. nehasé 1262 dle etiopského kalendáře), když Jekuno Amlak svrhl posledního vládce z agauské dynastie Zagwe. Jekuno Amlak si nárokoval následnictví v mužské linii od starého aksumského královského rodu, který právě Zagweovci vystřídali na trůnu. Šalomounovci v Etiopii vládli s několika přestávkami až do roku 1974, kdy byl poslední císař Haile Selassie I. sesazen vojenským dergem (radou). Další členové rodu byli uvězněni, a ostatní uprchli do exilu. Ženy z královského rodu byly dergovým režimem propuštěny z vězení roku 1989 a muži o rok později. Některým členům rodu poté v polovině roku 1990 bylo umožněno vycestovat a ostatní opustili zemi po pádu vlády dergu v roce 1991. Několik členů císařské rodiny se v pozdějších letech do země vrátilo.\n\nKdyž se připočte kontinuita Šalomounovské dynastie s vládci starého Aksumu od Menelika I. a jeho matky, Královny ze Sáby, patří tato dynastie spolu s japonským císařským rodem Jamato mezi nejstarší na světě.\n\nÚzemí Šalomounské říše se během staletích značně proměňovalo, centrum však bylo vždy v severozápadní části dnešní Etiopie, v zemích Šoa (Shewa), Amhara a Tigraj. Šalomounovci v dobách největšího rozmachu pod svou vládu přičlenili oblasti dnešního Súdánu a přímořské oblasti Rudého moře a Adenského zálivu a stejně tak svůj vliv rozšiřovali i směrem na jih do oblasti dnešní Keni. Jižní a jihozápadní oblasti byly připojeny permanentně během posledních dvou staletí, některá šoanskými králi, jiná císaři Menelikem II. a Haile Sellasiem I., zatímco velká část středních a východních oblastí byla připojena k etiopskému státu již za vlády Amdy Siona I. (1314–1344) a Zary Jakoba (1434–1468); později ovšem byly okrajové oblasti načas ztraceny po nájezdech adalského sultána Ahmada ibn Ibráhíma al-Gházího.\n\nCísařský erb přijal císař Haile Selassie I. a v současné době je držen mužskými členy rodu. Erb se skládá z císařského trůnu, lemovaného dvěma anděly. Jeden z andělů drží meč a váhy a druhý drží císařské žezlo. Trůn je často zobrazován spolu s křesťanským křížem, Davidovou hvězdou a islámským půlměsícem – symbolizující židovskou, křesťanskou a islámskou tradici. Znak je „zahalen“ do rudého pláště a královské koruny a před trůnem je lev, jakožto judský symbol. Judský lev byl také veprostřed etiopské vlajky za monarchie a je také hlavním symbolem etiopských monarchistických hnutí. Heslo \"Vítězný lev Judského kmene\", objevující se na erbu a vždy předcházející císařovým oficiálním titulům, ale ukazuje spíše na Krista než na monarchii; oficiální císařské motto (pocházející z knihy Žalmů) bylo: \"Etiopie zdvihá své ruce k Pánu\".\n\n"}
{"id": "239357", "url": "https://cs.wikipedia.org/wiki?curid=239357", "title": "Kaisergebirge", "text": "Kaisergebirge\n\nKaisergebirge neboli \"Císařské hory\" jsou pohoří ležící v Východních Alpách ve spolkové zemi Tyrolsko v Rakousku. Pohoří se skládá ze dvou hlavních celků - Wilder Kaiser (\"Divoký císař\") a Zahmer Kaiser (\"Krotký císař\"). Při pohledu z jihu se jeví jako obrovský vápencový val plný věží, stěn a roklí. Je to horolezecky nejnavštěvovanější oblast v Rakousku. Na své si zde přijdou i vyznavači via ferrat.\n\nNa severu tvoří hranici údolí Walchsee, na západě tok řeky Inn. Jižním ohraníčením masivu je potok Reither Ache a na východě dělí Kaisergebirge od sousedních Chiemgauských Alp potok Grosser Ache.\n\nKaisergebirge se dělí na dvě části. Divoké vápencové skály masivu Wilder Kaiser a převážně klečemi porostlý Zahmer Kaiser. Obě části jsou spojeny sedlem Stripsenjoch (1 580 m n. m.). Odděleny jsou na západě údolím Kaisertal a na východě dolinou Kaiserbachtal. Délka pohoří je zhruba 20 km a šířka 15 km. Celková rozloha činí kolem 350 km². Zahmer Kaiser přesahuje jen sotva 2 000 metrovou hranici (Vordere Kesselschneid, 2 002 m n. m.) a je z velké části zalesněný, s vrcholovými partiemi porostlými klečí. Nejvyšší vrchol atraktivnějšího a navštěvovanějšího masivu Wilder Kaiser je Ellmauer Halt (2 344 m n. m.), který je zároveň nejvyšším vrcholem pohoří. Zde se také nalézá okolo 40 dalších velmi populárních lezeckých vrcholů (Karlspitzen, Totenkirchl, Fleischbank, Predigtstuhl, Goinger Halt, Ackerlspitze, Maukspitze).\n\n\nPohoří se geologicky řadí k Severním vápencovým Alpám a je složeno především z vápence a dolomitu. Tzv. Wettersteinský vápenec měl maximální tloušťku kolem 1 000 m což odpovídá nejvyšším skalním zlomům či stěnám v masivu Wilder Kaiser. Mladší dolomit se nachází především údolích. Masiv Kaisergebirge je odvodňován na západě potokem Sparchenbach, na východě je to potok Kaisertalbach, který skrz dolinu Kaiserbachtal teče a na sever do Innu. Mezi vrcholy Fleischbank a Goinger Halten je malá kotlina - ledovec (spíše firnové pole), které při stále stoupajícímu průměru teplot pravděpodobně brzy zmizí. Na západě území se nalézá jezero Hintersteiner See, využívané jako rekreační oblast. Na severu plní tuto funkci jezero Walchsee.\n\nJiž ve dvacátých letech 20. století se objevily první hlasy od milovníků přírody pro ochranu jedinečného přírodního prostoru. Původní záměr této ochrany měl zabránit stavbě silnic a lanových drah v oblasti Kaisergebirge. V r. 1961 bylo usnesení odhlasováno v referendu a 19. dubna 1963 bylo chráněné území oficiálně otevřeno. Chráněná přírodní oblast, který zahrnovala všechny vrcholy Wilder i Zahmer Kaiser, měla velikost 102 km² a rozkládala se také na ploše obcí Kufstein, St. Johann in Tyrol, Ebbs, Ellmau, Going, Kirchdorf, Scheffau a Walchsee. Chrání části hor od nadmořské výšky 480 m až po 2 344 m (Ellmauer Halt). V horách existuje pouze jediná lanová dráha a to sedačková lanovka vedoucí do sedla Brentenjoch. Další projekty na stavby lanových drah nebyly pro statut chráněné přírodní oblasti realizovány. Dlouho byla také diskutována kontroverzní stavba jediné silnice, vedoucí do nitra hor (údolím Kaisertal). Dolina Kaisertal byla tak až do roku 2006 jediným obydleným údolím v Rakousku bez spojení silnicí či komunikací. 19. květen 2006 byla zahájena stavba silnice vedoucí z Ebbs. Při tom bylo nutno vybudovat také 813 m dlouhý tunel (\"Kaisertaltunnel\"). K ražení tunelu došlo 10. března 2007. Předpokládané dokončení je začátkem roku 2008. Oprávnění k jízdě má zůstat omezené na absolutní minimum. Silnici a tunel budou smět využívat pouze obyvatelé údolí.\n\nFlora a fauna chráněné přírodní oblasti je bohatá. V pohoří Kaisergebirge existuje asi 940 druhů různých kvetoucích rostlin, 38 druhů kapradin a přes 400 druhů mechů. Zdejší lesy jsou také bohaté na výskyt hub (100 druhů) a lišejníků (236 druhů). Pásmo lesů se skládá především z buků, jedlí a smrků. V subalpinském pásmu rostou také jasan a klen, na slunečních stráních roste také olše. Nalezneme zde také porosty pěnišníku. V některých místech roste tráva až k vrcholkům. Hojné zastoupení zde mají motýli. Typičtí zástupci místní fauny jsou mlok, užovka, zmije obecná (neobyčejně barevné varianty). Ve vyšších partiích se dá spatřit kamzík, hranostaj, sněžná myš a zajíc sněžný . Ptačí říši zastupují např. kavka, krkavec, vlaštovka skalní, sýkora alpská atd. Z dravců se zde vyskytují jestřáb, krahujec, orel skalní, sova obecná a sýček.\n\nPrvní nálezy dokazující lidské osídlení v pohoří Kaisergebirge byly datovány na období před zhruba 4000 až 5000 lety. Jedná se např. o nálezy z doby kamenné v jeskyni Tischofer Höhle. Další nálezy dokládají minulost osadníků žijících v jeskyních z doby bronzové. Dokumentované doklady osídlení Kaisergebirge se dochovaly už z roku 1430. Z tohoto roku se také datuje kupní smlouva statku jménem Hinterkaiser (\"Zadní císař\").\nTurismus začíná v Kaisergebirge zhruba ve druhém polovině 19. století. V této době se také povedlo nejvíce prvovýstupů na zdejší hory. Ale toto tvrzení je jen relativní, poněvadž většina vrcholů byla dříve slezena domorodci, kteří tato fakta nijak nedokumentovali. Především v 19. století (za války) se staly vápencové stěny Wilder Kaiser kolébkou německého a rakouského horolezectví.\n\n\"Chaty patřící Alpenvereinu - (údaje v závorkách udávají nadmořskou výšku)\"\n"}
{"id": "239362", "url": "https://cs.wikipedia.org/wiki?curid=239362", "title": "Mikrocykas krásný", "text": "Mikrocykas krásný\n\nMikrocykas krásný (\"Microcycas calocoma\") je kriticky ohrožený druh cykasu z čeledi zamiovité a jediný druh rodu mikrocykas. Roste na malé ploše na západní Kubě v provincii Pinar del Río. Mikrocykas je na Kubě ceněn jako ozdobná rostlina, jeho kořen byl na ostrově využíván jako jed na krysy. Tato vzácná rostlina je na pokraji vyhynutí, jediné další místo na světě kde dozrávají semena je v Tropické botanické zahradě Fairchild. Přestože byly původní samčí a samičí exempláře v této zahradě zničeny bleskem, první semena se ujala a v současnosti již plodí. V poslední době byla umožněna distribuce semen do dalších botanických zahrad i soukromým sběratelům.\n\nNázev \"Microcycas\", tedy „drobný cykas“, vychází z chybného posouzení několika malých lístků, což bylo jediné co měl autor ve své době k dispozici. Ve skutečnosti se jedná o jeden z nejvyšších cykasů. Druhové jméno \"\" označuje v řečtině „nádhernou korunu“ stromu. Jméno označuje v řečtině palmu a je tedy v podstatě chybné.\n\nStrom dorůstá do 10 metrů výšky na vzpřímeném a občas rozvětveném kmenu se 30-60 cm v průměru. Listy jsou tmavě zelené a 0.6-1.2 m dlouhé. Řapík je 8-10 cm dlouhý a bez ostnů, to samé platí pro stvol šišky. Lístky jsou světle až tmavě zelené. Střední lístky jsou 15-25 cm dlouhé a 0.8-1 cm široké. Samčí šištice jsou cylindrické, 25-30 cm dlouhé a 5-8 cm široké, žluto-hnědavé, a chlupaté. Samičí šišky se semeny jsou široké, 50-90 cm dlouhé a 13-16 cm široké, žluto-hnědé a chlupaté. Sporofily mají dva oblé výstupky. Eliptická semena jsou růžová nebo červená a 3.5-4 cm dlouhá a 2-2.5 cm široká.\n\nHlavní odlišovací rysy mikrocykasu, díky kterým je okamžitě rozeznatelný od ostatních cykasů:\n\n\nRostliny jsou podobně jako ostatní cykasy dvoudomé, existují tedy u nich odlišné samčí a samičí stromy a šišky. Opylení je v přírodě vázáno na specifický druh brouků \"Pharaxonotha esperanzae\". Při pěstování ve sklenících je možné umělé opylení, ke kterému v zájmu záchrany těchto rostlin také dochází.\n\nPřirozené rozmnožování na Kubě je v současnosti velmi omezené a v řadě lokalit s výskytem této rostliny je patrné vyhynutí opylujícího brouka, což znamená úplné zastavení přirozeného opylování. Opylování větrem bylo u tohoto druhu vyvráceno.\n\nTento druh je kriticky ohrožen a na pokraji vyhynutí. Ve volné přírodě roste jen asi 400 rostlin. Na Kubě roste mikrocykas v malých skupinách po 10-50 rostlinách v horských lesích ve výškách 85-250 m. Taktéž roste na svazích a otevřených travnatých plochách ve výškách kolem 50 m. Zemina se pohybuje od zásaditých hlín na vápencovém podloží po kyselé křemičité jíly. V řadě z těchto skupin je nicméně velmi nevyrovnaný poměr pohlaví, což snižuje počet semen. Počet rostlin byl negativně ovlivněn kácením a používáním pesticidů. Protože tyto rostliny jsou na Kubě oblíbeným ozdobným stromem, sběr semen a mladých rostlin vážně poškodil stavy mikrocykasu. Větší množství rostlin je nyní v chráněných rezervacích.\n\nRostlina roste na Kubě v západní provincii Pinar del Río, přibližně 100-200km od Havany. Přiloženou mapu zakreslil Risco (1984) a Peña (1998). V oblasti roste i extrémně vzácná\narálie královská (\"Aralia rex\"). Čísla označují:\n1- Oblast s rostlinami \"Microcycas calocoma\".\n2- Havana.\n3- město Pinar del Río.\n4- provincie Pinar del Río.\n5- kopce Pizarrosas del Norte (sever)\n6- hory Sierra de Los Órganos.\n7- Alturas Pizarrosas del Sur (jih)\n8- hory Sierra del Rosario\n\nJediný stále veřejně přístupný v Česku roste v pravěké sekci Botanické zahrady Liberec, u kterého je možno občas pozorovat i samčí šištice. Případy spolupráce s jinými zahradami na umělém opylení nicméně nebyly publikovány. Jiná botanická zahrada v ČR tento druh nevlastní. Botanická zahrada v pražské Troji vystavovala tento druh v rámci své výstavy Palmy a cykasy v roce 2010, jednalo se nicméně o rostlinu dočasně zapůjčenou ze soukromé sbírky.\n\nVzrostlý strom mikrocykasu v Liberci je pravděpodobně nejvzácnějším cykasem ve státním nebo městském vlastnictví. Vzhledem k úzkým vazbám mezi Kubou a ČSSR před rokem 1989 je pravděpodobný i další výskyt této extrémně vzácné rostliny v soukromých sbírkách.\n\n\n"}
{"id": "239364", "url": "https://cs.wikipedia.org/wiki?curid=239364", "title": "Allen Johnson", "text": "Allen Johnson\n\nAllen Kenneth Johnson (* 1. března 1971 Washington, D.C.) je americký atlet, překážkář, olympijský vítěz z roku 1996 v Atlantě a čtyřnásobný mistr světa z let 1995, 1997, 2001 a 2003. Na MS v Helsinkách v roce 2005 získal ještě bronzovou medaili. Patří k nejlepším překážkářům atletické historie. Jeho osobním rekordem je dvakrát zaběhnutý čas 12,92 sekundy.\n\n\n"}
{"id": "239367", "url": "https://cs.wikipedia.org/wiki?curid=239367", "title": "Hermetický řád Zlatého úsvitu", "text": "Hermetický řád Zlatého úsvitu\n\nHermetický řád Zlatého úsvitu (někdy jen Zlatý úsvit) je významná moderní magická společnost. Založili ji v roce 1888 zednáři William Wynn Westcott, William Robert Woodman a Samuel Lidell 'MacGregor' Mathers. Členové řádu byly mnohé významné osobnosti.\n\n\n"}
{"id": "239369", "url": "https://cs.wikipedia.org/wiki?curid=239369", "title": "Zlatý úsvit", "text": "Zlatý úsvit\n\nZlatý úsvit má více významů\n"}
{"id": "239375", "url": "https://cs.wikipedia.org/wiki?curid=239375", "title": "Termoklina", "text": "Termoklina\n\nTermoklina je název pro pouhým okem neviditelnou přechodovou vrstvu mezi dvěma vrstvami s rozdílnými teplotami vody. Ve vnitrozemských podmínkách je na lomech a uzavřených lokalitách často doprovázena špatnou viditelností. Ta je způsobena rozdílnou hustotou vody, kdy sladkovodní plankton a nečistoty stoupají nebo klesají spolu s tou hustší.\n"}
{"id": "239383", "url": "https://cs.wikipedia.org/wiki?curid=239383", "title": "Pierre Jean David d'Angers", "text": "Pierre Jean David d'Angers\n\nPierre Jean David, zvaný David d'Angers (12. března 1788 v Angers – 5. ledna 1856 v Paříži) byl francouzský sochař.\n\nPrvní výuku kreslení obdržel od svého otce, povoláním řezbáře a poté odešel do Paříže, kde se pracně živil nejprve jako kameník a později jako pomocník v ateliéru sochaře Rolanda. Roku 1810 jej do svého výukového ateliéru přijal slavný malíř David. Již roku 1811 získal reliéfem \"Epaminondova smrt\" římskou cenu. V Římě jej zaujala především antika, která mu sloužila jako vzor pro raná díla. Pracoval jistý čas i v ateliéru Antonia Canovy. Teprve roku 1816 se vrátil zpět do Paříže, kde rozvinul svoji další činnost. Svou sochou Ludvíka Condé umístěnou v zámeckém parku ve Versailles, dílem nabitým tehdy nezvyklým nábojem pohybu a života, se postavil do protikladu vůči tehdy vládnoucímu klasicistnímu pojetí tvorby a pak zůstal celý život věrný svému realismu, jenž postupem času stále silněji zdůrazňoval fyziognomii pohybu a emocí. Plodnost jeho fantazie a lehkost technického projevu ovlivnily rozsah jeho díla, které nezřídka sklouzlo do rutiny.\nRoku 1828 navštívil Výmar, roku 1834 Mnichov, Stuttgart, Berlín a Drážďany. Výsledkem první cesty byla busta Johanna Wolfganga von Goetheho, z druhé cesty pocházejí busty Friedricha Wilhelma Josepha von Schellinga, Johanna Heinricha von Danneckera, Ludwiga Tiecka a Christiana Daniela Raucha, všechny v nadživotní velikosti. Goethova busta, kterou umělec roku 1831 zaslal básníkovi jako dar, je dnes vystavena ve výmarské knihovně. V letech 1835 až 1837 pracovat d'Angers na výzdobě národního pohřebiště Pantheonu v Paříži.\n\nS věkem rostl jeho zájem o fyziognomii a on pořádal doslova hon na všechny známé i méně známé osoby a osobnosti, aby je mohl portrétovat, přinejmenším na medailonech. Jejich kompletní sbírka, jež se dnes nachází v Louvru, čítá 550 děl. Politicky byl příznivcem radikální opozice, spolu s Carnotem vydal \"Paměti Bertranda Barérese\" a byl členem konstituanty v roce 1848. Po státním převratu Napoleona III., byl vypovězen z Francie, ale později obdržel povolení k návratu a dožil v Paříži. V jeho rodném městě bylo založeno muzeum nesoucí jeho jméno, kde jsou všechna jeho díla v odlitcích či skicách. Umělcova socha v životní velikosti je dílem L. Noela.\n\nBusty:\nBasrelief:\n"}
{"id": "239386", "url": "https://cs.wikipedia.org/wiki?curid=239386", "title": "Meta-Wiki", "text": "Meta-Wiki\n\nMeta-Wiki (často zkracována jen na Meta) je wiki sloužící ke koordinaci projektů provozovaných nadací Wikimedia Foundation.\n\n"}
{"id": "239394", "url": "https://cs.wikipedia.org/wiki?curid=239394", "title": "Česká poštovna na Sněžce", "text": "Česká poštovna na Sněžce\n\nČeská poštovna Anežka je budova, navržená architekty Martinem Rajnišem a Patrikem Hoffmanem a postavená na české nejvyšší hoře – Sněžce. Tato poštovna má přiděleno PSČ 542 91.\n\nRoubená chata na Sněžce pravděpodobně pochází asi z poloviny 19. století. První známá zmínka o ní je k 2. červenci 1875, kdy v ní byla umístěna rakouská c. k. telegrafní stanice. Dne 1. září (11. září) 1899 začala sloužit jako česká poštovna a fungovala tak až do obsazení Sudet Německem v roce 1938. Od roku 1948 sloužila jako kiosek patřící k České boudě. Po druhé světové válce už nebyla poštovní činnost obnovena a sloužila jako skladiště. V letech 1993–1995 ji zrekonstruovala a poštovní služby a kiosek rychlého občerstvení v ní na Sněžce obnovila Jaroslava Skrbková, bývalá poštmistrová z Velké Úpy. Jaroslava Skrbková je i investorem nové poštovny.\n\nV roce 2008, po otevření nové poštovny, byla stará uzavřena. Chatku odkoupil za 99 tisíc Kč Tomáš Trnka, 11.–15. června 2009 ji s přáteli na Sněžce rozebral a 29. srpna 2009 v 10 hodin ji otevřel na novém stanovišti u kempu u Javorové skály u Monince na území města Sedlec-Prčice, kde slouží rovněž jako poštovna s občerstvením.\n\nBudova stojí na místě, kde do roku 2004 stála budova České boudy, postavené zde roku 1868. Ta byla roku 1990 uzavřena hygieniky a neopravitelně poškozena dřevomorkou. Aby mohlo dojít ke stavbě poštovny, byla třísettunová Česká bouda postupně rozebrána a snesena do údolí pomocí lanovky a helikoptér.\n\nS moderním projektem nesouhlasili ochranáři, požadující místo moderní stavby variaci na tradiční krkonošskou chatu. Krkonošský národní park nebyl spokojen s tím, že na podobu stavby předložil investor pouze jediný návrh architektů Martina Rajniše a Patrika Hoffmana. Vyhlásil proto architektonickou soutěž. Tři architektonické ateliéry (Rajniš a Hoffman sdružení v H. R. A - architekti, dále HŠH architekti a Studio ACHT) vypracovaly devět alternativních návrhů, ale nakonec byl opět nejlépe hodnocen mírně modifikovaný původní návrh, označený „Anežka“. Tento návrh byl následně realizován.\n\nKonstrukce České poštovny je dřevěnou skládačkou z 20 tisíc dílů. Stavba se terénu dotýká pouze dvanácti patkami (zabetonované ocelové profily).\nPlášť stavby je tvořen zdvojeným sklem a dřevěnými okenicemi, jejichž nastavením je možno Poštovnu proměnit z moderní prosklené budovy v dřevěnou boudu, a přizpůsobit ji tak aktuálním povětrnostním podmínkám.\nU severní strany Poštovny se tyčí venkovní točité schodiště, které vede na vyhlídkovou terasu. Sklepy původní České boudy byly zachovány, nyní slouží jako zázemí budovy.\n\nBudova byla 10. srpna 2007 vysvěcena arcibiskupem Karlem Otčenáškem a otevřena prezidentem Václavem Klausem.\n\nPůvodním investorem a vlastníkem nové poštovny byla Jaroslava Skrbková, bývalá poštmistrová z Velké Úpy (která předtím s manželem koupila a v roce 1995 obnovila původní, starou poštovnu na Sněžce). Od roku 2009 se snažila novou poštovnu prodat, zpočátku ji nabízela za 25 milionů Kč. Koncem roku 2011 ji koupil na úvěr za nezveřejněnou cenu Milan Blaha z Moravské Třebové. Plánuje zde konat různá setkání, například skautů, zamilovaných či vousatých. Chystá se zde prodávat speciální upomínkové předměty, pamětní pohlednice, zřídil zde vrcholovou knihu.\n\nOd horní stanice lanové dráhy Pec pod Sněžkou – Sněžka (30 m)\n\nPěší přístup je možný po turistických trasách:\n\n"}
{"id": "239402", "url": "https://cs.wikipedia.org/wiki?curid=239402", "title": "Henry Darger", "text": "Henry Darger\n\nHenry Darger (pravděpodobně 12. dubna 1892 – 13. dubna 1973) byl americký spisovatel a výtvarník, pracující jako vrátný v Chicagu a objevený až po své smrti. V anglicky mluvícím světě je slavný pro svůj posmrtně objevený pohádkový román \"The Story of the Vivian Girls, in What is known as the Realms of the Unreal, of the Glandeco-Angelinnian War Storm, Caused by the Child Slave Rebellion\" (volně přeloženo: \"Příběh Vivianových děvčat aneb co bylo známo v Království nereálna za dob, kdy zuřila Glandecsko-Angelinská válka, způsobená povstáním dětských otroků\"), který čítá 15 145 stránek včetně několika set naivních ilustrací kresbou a vodovými barvami a je proto považován za nejrozsáhlejší román psaný latinkou. Dargerova práce je považována za jedno z nejslavnějších děl art brut.\n\nDarger se narodil v roce 1892, přesné datum narození není známo, on sám udával 12. dubna. Jeho matka zemřela, když byly Dargerovi čtyři roky při porodu jeho sestry. Jeho sestra byla dána k adopci, Henry Darger ji nikdy nepoznal. Podle Dargerových pamětí byl jeho otec velmi milý a žili spolu až do roku 1900, kdy byl jeho otec zmrzačen a zchudl, byl ubytován v katolickém chudobinci, jeho syn pak v katolickém dětském domově. Darger starší zemřel v roce 1905 a Henry Darger byl později internován v ústavu pro choromyslné - v diagnóze mimo jiné stálo: \"srdce malého Henryho není na pravém místě\".\n\nPo určitém čase se \"diagnóza\" ze slabomyslnosti změnila na masturbaci, která byla tehdy považována za chorobu. Dlouhou dobu ale trpěl Touretteovým syndromem (nucení mluvit sprostě), čímž ostatní urážel. „Léčebné“ praktiky v ústavu zahrnovaly nucenou práci a nejrůznější tresty. Zdá se, že tehdy Darger už pracovat na svém románu. Později tvrdil, že se v ústavu měl dobře, protože měl stejně přátel jako nepřátel. V léčebně se dozvěděl, že jeho otec zemřel. Po sérii pokusů o útěk konečně utekl v roce 1908. Podle své autobiografie se později vrátil do Chicaga a byl svědkem obrovského tornáda, které zničilo celou jižní část Illinois. Ve věku 16 let se vrátil do Chicaga, kde vykonával podřadnou práci vrátného, v níž zůstal následujících padesát let.\n\nMimo krátké služby v armádě byl jeho život dosti jednotvárný. Sbíral na ulicích odpadky, chodil v ošumělém oblečení (ačkoliv o něj poměrně dost dbal), byl samotář, měl pouze jediného přítele, Williama Sholdera, s nímž chtěl založit spolek na podporu zanedbaných a týraných dětí. Ovšem Sholder v polovině třicátých let opustil Chicago. V roce 1968 začal psát knihu \"The History of My Life\" (Historie mého života), v níž na 206 stranách líčí svůj život, ovšem toto líčení se postupně ztrácí do příběhu o obrovském tornádu, který čítá 4 672 stran. Dále psal pokračování Story of Vivian girls pod názvem \"Crazy House: Further Adventures in Chicago\" (\"Šílený dům: Další chicagská dobrodružství\") - jde o příběh ve stylu Stephena Kinga, v němž je popisován dům ovládaný duchy. V domě zmizí nějaké děti, které jsou později nalezeny brutálně zavražděné. Zemřel v roce 1973. Jeho spisy byly vydány jeho domácími, Nathanem a Kiyoko Lernerovými.\n\nDargerovo dílo je velmi výstřední, obsahují mnoho náboženských témat. Jeho \"Story of Vivian girls\" popisují velkou planetu, kolem níž obíhá Země. Většina obyvatel jsou křesťané, převážně katolíci. Většina děje staví na příbězích sedmi dcer Roberta Viviana. Jde o princezny křesťanské země jménem Abbiennia, které se odvážně postaví na odpor režimu zlého Johna Manleyho, který nařídil dětské otroctví. Děti se chopí zbraní, jsou zpravidla umučeny či zabity. Válka je způsobena popravou dětské rebelky Annie Aronburgové, což je inspirováno tím, že Darger ztratil a nikdy nenašel fotografii Elsie Paroubekové, pětileté dívky, která byla v Chicagu uškrcena neznámým vrahem. Přes své neúspěchy Vivianovy dívky věří, že podpoří konečný triumf křesťanství. Darger zapsal dva konce své knihy: v jednom zvítězí křesťané, v druhém bezbožný národ Glandelinijců.\n\n"}
{"id": "239413", "url": "https://cs.wikipedia.org/wiki?curid=239413", "title": "Člupek", "text": "Člupek\n\nČlupek je místní část obce Němčice. Nachází se v Pardubickém kraji, v okresu Svitavy, asi šest kilometru severovýchodně od historického města Litomyšl. V roce 1991 žilo v této místní části 220 obyvatel.\n\nPrvní písemná zmínka o Člupku pochází z roku 1402. Koncem 15. století žil na Člupku loupeživý rytíř Mikuláš Člupecký. Původně byl Člupek dvorem s tvrzí, byl majetkem zemanské rodiny Člupeckých z Člupku, a to až do roku 1543, kdy je od Martina Člupeckého z Člupku koupil Bohuš Kostka z Postupic, majitel Litomyšle. Ten sice v roce 1547 ztratil litomyšlské panství jako trest za účast v protihabsburském povstání, avšak Člupek jeho rodu zůstal. Roku 1652 již Člupek patřil Janu Fridrichovi z Trauttmansdorffu, dalšímu z majitelů Litomyšle. V roce 1695 nechal Jana Fridrich dvůr rozparcelovat. Půda byla přidělena poddaným a tak vznikla dnešní ves.\n\nPo roce 1851 byl Člupek společně s Pudilkou připojen k obci Němčice.\n\nJméno Člupek pochází ze staročeského byl zdrobnělinou ke slovu \"člup\", který označoval kopec, vrch. Člupek tedy znamenal kopeček, hůrku. Tak podle své polohy byl nazván dvůr s tvrzí a jméno se přeneslo i na zemanskou rodinu, které tento majetek patřil.\n\nČlupek leží severovýchodně od centrální části obce Němčice, od níž není oddělen žádným výrazným krajinným nebo architektonickým prvkem. Člupek se rozkládá kolem silnice II.třídy č. 358, a to mezi centrálními Němčicemi a místní částí Zhoř, resp. mezi městy Litomyšl a Česká Třebová. Místní komunikace do Vlčkova spojuje Člupek s další místní částí Němčic – Pudilkou. U křižovatky těchto komunikací se nachází náves s autobusovou zastávkou a obchodem se smíšeným zbožím.\n\nV druhé polovině 19. století byla na Člupku postavena kaple zasvěcená sv. Anně. Na Člupku se nacházejí dva mlýny z unikátní soustavy osmi vodních mlýnů v Němčicích.\n\nNa Člupku žije významná česká sochařka Vítězslava Morávková; část svého díla vystavuje na zahradě rodinného domu.\n\n\n"}
{"id": "239414", "url": "https://cs.wikipedia.org/wiki?curid=239414", "title": "Nechtěli jsme na moře", "text": "Nechtěli jsme na moře\n\nNechtěli jsme na moře (1937, We Didn't Mean to Go to Sea) je sedmý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky a Amazonky, a jejich přátel.\n\nKniha vypráví o tom, jak se Vlaštovky (sourozenci Walkerovi) setkají o prázdninách, které tráví v přímořské oblasti, s mladým námořníkem Jimem a na jeho plachetnici \"Hastrman\" se chystají na plavbu po řece. Shodou nešťastných okolností je ale Hastrman jen s dětmi na palubě odnesen proudem z přístavu a ocitá se v mlze a větrné bouři na moři. V obavě před nebezpečnými mělčinami při pobřeží se děti vydají s \"Hastrmanem\" na volné Severní moře a plují z Anglie do Holandska.\n\n"}
{"id": "239427", "url": "https://cs.wikipedia.org/wiki?curid=239427", "title": "Záhadné vody", "text": "Záhadné vody\n\nZáhadné vody (1940, Secret Water) je osmý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty, Roger a Bridget Walkerovi) a Amazonky (Nancy a Peggy Blackettovy), a jejich přátel.\n\nVlaštovky (s nimi poprvé i Bridget) a Amazonky tentokrát táboří na neznámém ostrově při pobřeží. Hrají si na trosečníky, zkoumají tajuplné průlivy a vytvářejí si vlastní mapu oblasti, která se s každým přílivem a odlivem dramaticky mění. Později se seznamují s další skupinou dětí (divoští Úhoři) a zažijí společně mnohá dobrodružství.\n\n"}
{"id": "239432", "url": "https://cs.wikipedia.org/wiki?curid=239432", "title": "Piktové a mučedníci", "text": "Piktové a mučedníci\n\nPiktové a mučedníci aneb Naprosto nevítaná návštěva (1943, The Picts and the Martyrs: or Not Welcome At All) je jedenáctý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky a Amazonky, a jejich přátel.\n\nKniha se opět odehrává u jezera v tzv. Jezerní oblasti (Lake District) v severozápadní Anglii (jezero v knihách je složeno ze skutečných reálií kolem jezer Windermere a Coniston) a začíná tím, jak Amazonky (Nancy a Peggy Blackettovy) očekávají radostnou návštěvu. Na prázdniny má přijet Dick a Dorotka Callumovi. Ti se zase těší na plachtění na zbrusu nové plachetnici \"Skarab\" a na dokončení důležitých výzkumů v dole kapitána Flinta (objeveném v \"Holubí poště\"). Ale sotva Dick s Dorotkou dorazí, jako blesk z čistého nebe přijde nečekaná zpráva - na návštěvu přijede staromódní prateta, známá nám již z příběhu Trosečníci z Vlaštovky. A tak není na společné plachtění a táboření ani pomyšlení. Amazonky budou muset chodit v parádních šatech, učit se básničky a dělat společnost své protivné pratetě. Ale podnikavé a odvážné děti se nevzdávají, Dick s Dorotkou se ubytují v opuštěném psinci, kde se po způsobu dávných Piktů učí samostatně hospodařit, a Amazonky se zatím snaží své přátele před pratetou utajit.\n\n"}
{"id": "239434", "url": "https://cs.wikipedia.org/wiki?curid=239434", "title": "Kruh", "text": "Kruh\n\nKruh je rovinný geometrický útvar, omezený kružnicí. Kruh je určen svým středem \"S\" a poloměrem \"r\": Je to množina všech bodů roviny, které mají od středu vzdálenost menší nebo rovnou poloměru.\n\nObvod o kruhu je určen vzorcem:\nkde π označuje číslo pí, a jeho plocha S vzorcem:\n\nPokud bychom uvažovali poloměr (rádius) r jako polovinu průměru d, tedy dosadili: formula_3,\ntak by vzorce vypadaly následovně:\n\npro obvod o:\na takto pro plochu S:\n\nČást kruhu vymezená dvěma průvodiči je kruhová výseč, část kruhu omezená sečnou je kruhová úseč. Plocha vymezená dvěma soustřednými kružnicemi o nestejném poloměru je mezikruží.\n\nKvadratura kruhu je konstrukční úloha: sestrojit k danému kruhu čtverec o stejném obsahu pouze pomocí pravítka a kružítka. Tato úloha obecně nemá řešení, přibližná řešení byla ovšem známa už ve starověku.\n\nNaproti tomu Tarského problém kvadratury kruhu je úloha rozdělit daný kruh na konečně mnoho kousků a složit z těchto kousků čtverec o stejném obsahu. S použitím axiomu výběru je tato úloha řešitelná, ovšem nikoliv prakticky. Kousky jsou neměřitelné množiny, které nelze realizovat hmotou složenou z částic. Navíc řešení, které nalezl Laczkovich, vyžaduje formula_6 kousků.\n\nTřírozměrné tvary, jejichž průsečíky s některými rovinami dávají kruhy, jsou koule, sféroidy, válce a kužely.\n\n\n"}
{"id": "239442", "url": "https://cs.wikipedia.org/wiki?curid=239442", "title": "Slečna Lee", "text": "Slečna Lee\n\nSlečna Lee (1941, Missee Lee) je desátý díl románového cyklu anglického spisovatele Arthura Ransoma o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty, Roger a Bridget Walkerovi) a Amazonky (Nancy a Peggy Blackettovy).\n\nKniha volně navazuje na autorův román Petr Kachna a tudíž se také poněkud vymyká z řady ostatních příběhů cyklu (jde opět téměř o dílo žánru fantasy). Vlaštovky a Amazonky se společně se strýčkem Jimem alias kapitánem Flintem vydávají ve škuneru \"Divoká kočka\" na cestu kolem světa. Při své plavbě o svůj škuner přicházejí a upadnou do rukou čínských pirátů. V knize se dále dovíme, kdo je záhadná Slečna Lee, proslulá široko daleko mezi mořeplavci, i to, jak zasáhne do osudu trosečníků.\n\n"}
{"id": "239447", "url": "https://cs.wikipedia.org/wiki?curid=239447", "title": "Lysky na severu", "text": "Lysky na severu\n\nLysky na severu (1988, Coots in the North) je nedokončená kniha anglického spisovatele Arthura Ransoma, vydaná až po jeho smrti. Jde o pět kapitol třináctého dílu autorova románového cyklu o prázdninových dobrodružstvích dvou dětských sourozeneckých skupin, které se nazývají Vlaštovky (John, Zuzana, Titty, Roger a Bridget Walkerovi) a Amazonky (Nancy a Peggy Blackettovy), a jejich přátel.\n\nV knize podnikají tři chlapci z Klubu Lysek coby černí pasažéři cestu na sever Anglie do tzv. Jezerní oblasti (Lake District) a setkají se tam na jezeře s Vlaštovkami a Amazonkami.\n\n"}
{"id": "239454", "url": "https://cs.wikipedia.org/wiki?curid=239454", "title": "Adolf Krössing", "text": "Adolf Krössing\n\nAdolf Krössing (5. ledna 1848 Praha – 28. ledna 1933 Praha) byl český operní pěvec – tenorista. Byl významným představitelem postav v operách Bedřicha Smetany. V Národním divadle působil i jako režisér opery.\n\nAdolf Krössing hrál nejdříve ochotnické divadlo a dva roky studoval zpěv u Karla Vogla. V roce 1870 získal angažmá v Prozatímním divadle a 25. září téhož roku si zahrál při premiéře definitivní verze Smetanovy opery \"Prodaná nevěsta\" svoji nejproslulejší postavu \"Vaška\". Ihned zaujal samotného Smetanu. Přestože měl jen slabý hlas, byl mistrem jevištní improvizace a zanechával u diváků silný dojem. \n\nV roce 1877 se oženil s Františkou Škopkovou.\n\nOd otevření Národního divadla v Praze působil na naší první scéně, kde se objevil více než 4000 x. Jenom roli \"Vaška\" z \"Prodané nevěsty\" zahrál a zazpíval v letech 1871 – 1923 více než šestsetkrát. Jako pěvec evropského formátu zpíval roku 1888 v české premiéře opery \"Evžen Oněgin\" pod taktovkou autora P. I. Čajkovského. Krössing se uplatnil i v operetě a baletu, v letech 1896 až 1914 byl i režisérem opery (realizoval např. první provedení opery Z. Fibicha \"Šárka\" a první inscenace Kovařovicových \"Psohlavců\" a Foerstrovy \"Evy\"). Jako režisér nově nastudoval nebo přestudoval okolo 50 oper a operet.\n\nMezi jeho výrazné smetanovské postavy patřil \"Skřivánek\" (\"Tajemství\"), \"Michálek\" (\"Čertova stěna\") – obě role Smetana psal přímo pro něho, dále \"Varneman\" (\"Braniboři v Čechách\") a \"Budivoj\" (\"Dalibor\"). Mezi další známé role patřil \"Benda\" (Antonín Dvořák, \"Jakobín\"), \"hajný\" (Antonín Dvořák, \"Rusalka\") a \"Ecl\" (Karel Kovařovic, \"Psohlavci\").\n\nNěkolik let byl rovněž učitelem mimiky na Pivodově pěvecké škole.\n\nPohřben je v Praze na Vyšehradském hřbitově.\n\nKrössing v pokročilém věku hrál i v pěti českých němých filmech. Postavu Vaška z \"Prodané nevěsty\" uvedl v první němé filmové verzi této opery, jejíž zkrácený děj byl nafilmován na přírodním jevišti v pražské Šárce 16. května 1913; tento film se nedochoval, ostatní snímky alespoň v částech ano.\nAdolf Krössing natočil přibližně mezi lety 1906 až 1907 na gramodesky árie z oper \"Hugenoti\", \"Evžen Oněgin\" a \"Prodaná nevěsta\". Později ve svých 82 letech (roku 1930) dokázal nahrát na gramofonovou verzi árii Vaška z \"Prodané nevěsty\" (\"Má ma-ma-matička\"). V té době byl Krössing již vážně nemocen, zvláště trpěl silnou cukrovkou, která byla také příčinou jeho úmrtí. Krössing byl pohřben na Vyšehradském hřbitově v Praze.\n\n\n\n\n"}
{"id": "239470", "url": "https://cs.wikipedia.org/wiki?curid=239470", "title": "Martin Maroši", "text": "Martin Maroši\n\nMartin Maroši (* 23. března 1988, Bratislava) je slovenský fotbalista, záložník a rodák z Bratislavy, který momentálně působí v týmu FK Fotbal Třinec s kterým podepsal 4letou smlouvu. Nejvyšší slovenskou fotbalovou soutěž si poprvé zahrál v ročníku 2006/07 v drese klubu FC Artmedia Petržalka do kterého přestoupil jako talentovaný mladík z dorostu klubu FK Inter Bratislava. Svůj první start v evropských pohárech prožil v Bělorusku, kdy nastoupil v poháru UEFA proti týmu FK Dinamo Minsk.\nPrvní angažmá v ČR získal na začátku roku 2010 v Třinci. O rok později odešel na hostování do Zbrojovky Brno, ale po skončení ročníku se zase vrátil, aniž by zasáhl do prvoligového zápasu (hrál za rezervu MSFL). Od sezony 2012/13 působí v nižší rakouské soutěži v klubu SC/ESV Parndorf.\n"}
{"id": "239481", "url": "https://cs.wikipedia.org/wiki?curid=239481", "title": "Jiří Crha (lední hokejista)", "text": "Jiří Crha (lední hokejista)\n\nJiří Crha (* 13. dubna 1950, Pardubice, Československo) je bývalý československý hokejový brankář.\n\nV nejvyšší československé soutěži hrál za Duklu Jihlava a Pardubice.\n\nOd počátku 70. let působil také v reprezentaci, kde byl dvojkou za Jiřím Holečkem. Kvůli zranění nemohl chytat v roce 1976 na Mistrovství světa a na Kanadském poháru, na MS 1977 dostal přednost Vlado Dzurilla.\n\nZúčastnil se mistrovství světa v letech 1973, 1974, 1975 a 1978, kde získal celkem tři stříbrné a jednu bronzovou medaili. Startoval také na Zimních olympijských hrách 1976, kde pomohl vybojovat stříbrnou medaili. Později se rozhodl emigrovat do Spojených států, kde měl možnost nastoupit v zámořské NHL, čímž se stal prvním československým gólmanem, který nastoupil v této lize. Toronto Maple Leafs, které o něj projevilo zájem, s ním sepsalo 4. února 1980 smlouvu a poté jej nasadilo jako svou brankářskou jedničku. Tento čin se stal také velkým mezníkem v dějinách ledního hokeje, jelikož se jednalo o prvního evropského brankáře, který se stal jedničkou v zámořském klubu.\n\nV zámoří odehrál v první sezóně 15 a ve druhé 54 zápasů. Navzdory jeho úspěchům v týmu v roce 1983 zamířil do německé ligy. V roce 1991 se rozhodl skončit s hraním a odešel do důchodu.\n\nTraduje se, že na předloktí odmítal nosit obvyklé chrániče, protože by se tím snižovala pohyblivost paží. Proslul také novátorskými pokusy v nošení brankářských masek, hlavně v jejich barevném provedení. Nyní působí jako hokejový agent.\n\n"}
{"id": "239492", "url": "https://cs.wikipedia.org/wiki?curid=239492", "title": "Chiemgauské Alpy", "text": "Chiemgauské Alpy\n\nChiemgauské Alpy jsou vápencové pohoří ležící z velké většiny v Německu, ve spolkové zemi Bavorsko. Na rakouské území (Tyrolsko) zasahuje jen malou částí. Ani jeden vrchol pohoří nedosahuje výšky 2 000 m. Nejvyšší je Sonntagshorn s 1 961 m.\n\nChiemgauské Alpy jsou na jihu vymezeny tokem řeky Saalach, která je tak odděluje od sousedních Kamenných hor (Steinberge). Východní hranici tvoří opět tok řeky Saalach, která tudy, mezi Chiemgauskými Alpami a divočejší skupinou Reiter Alpe, protéká až do Salzburgu. Na severu se pohoří pomalu svažuje až do podhůří, kde leží významné letovisko - jezero Chiemsee. Jako hranice se dá považovat osa dálnice A8. Konečně západ masivu Chiemgauských Alp dělí, od Bavorského podhůří, tok řeky Inn.\n\nPohoří zaujímá plochu 1100 km². Nejvyšší vrchol Chiemgauských Alp je Sonntagshorn (1 961 m) na hranicích mezi Bavorskem a Salcburskem na jih od Ruhpoldingu a severnì od města Unken. Hory zde zpravidla nejsou dramaticky strmé a hodí se proto hlavně pro nenáročnou turistiku. I tady se ovšem najdou dva vrcholy vyhledávané horolezci. A to Kampenwand (1 664 m) a Hörndlwand (1 684 m). Také na Steinplatte (1 869), ležícím v jižní části Chiemgauských Alp, je plno kvalitních lezeckých cest. V pohoří je i mnoho lanovek jako např. Hochriesbahn, Kampenwandbahn, Hochfellnbahn, Geigelsteinbahn, Hochplattenbahn. Největším lyžařským areálem je Winklmoos v masivu Steinplatte v bavorsko tyrolském pohraničí. Nalezneme zde mnoho vleků a sjezdových tratí. Většina vrcholů pohoří Chiemgauské Alpy je snadno překonatelná i v zimě. Skialpinisty jsou obzvláště oblíbené vrcholy Spitzstein, Hochgern, Sonntagshorn nebo Geigelstein .\n\n\n"}
{"id": "239495", "url": "https://cs.wikipedia.org/wiki?curid=239495", "title": "Tomáš Oravec", "text": "Tomáš Oravec\n\nTomáš Oravec (* 3. srpna 1980, Košice, Československo) je slovenský fotbalový útočník, který momentálně působí v kyperském týmu Enosis Neon Paralimni.\nMimo Slovensko působil v ČR, Rakousku, Řecku, Portugalsku, Rumunsku, Číně a na Kypru.\n\nJe odchovancem klubu FC Košice. Do Artmedie přišel v sezóně 2006/07 z portugalského klubu Boavista FC. V ročníku 2006/07 se stal se 16 góly králem ligových střelců v Corgoň lize.\n\nNa Slovensku působil v dresu Ružomberoku, zmíněné Artmedie, Žiliny a Trnavy. Hrál i v české, rakouské, řecké, portugalské a čínské lize. V srpnu 2012 se stal hráčem kyperského klubu Enosis Neon Paralimni.\n\nVe slovenské reprezentaci (A-mužstvo) odehrál 9 zápasů a vstřelil tři branky.\n\nGóly Tomáše Oravce za A-mužstvo Slovenska\n\n"}
{"id": "239496", "url": "https://cs.wikipedia.org/wiki?curid=239496", "title": "Dušan Salfický", "text": "Dušan Salfický\n\nDušan Salfický (* 28. března 1972 Chrudim) je bývalý český hokejový brankář, od dubna 2014 do května 2016 sportovní manažer HC Dynamo Pardubice, od roku 2016 zastupitel Pardubického kraje, od roku 2014 zastupitel města Pardubic a MO Pardubice I, člen hnutí ANO 2011.\n\nZačínal s hokejem v Pardubicích, kde dostal již v 18 letech první šanci. Na sezónu 1992-1993 přestoupil do Tábora. Avšak v půli sezóny si zranil koleno. V roce 1997 přestoupil do Plzně. Zde se stal jedničkou týmu. První vystoupení v roli náhradníka na mistrovství světa si odbyl v roce 2000, následující rok byl opět nominován jako dvojka. Po oba dva roky slavil s českou reprezentací zlatou medaili. V roce 2002 mu již takové štěstí nepřálo. Na šampionátech se na něj zaměřili skauti z New Yorku Islanders a téhož roku byl draftován. Avšak v zámořských farmách se mu nedařilo a tak se vydal do Ruska, kde vystřídal 3 týmy. Po zranění Dominika Haška na zimních olympijských hrách 2006 byl povolán do týmu reprezentace jako náhradník.\n\n\nDušan Salfický nastupoval v sezónách 1994/95–1996/97 v pardubickém hokejbalovém klubu Svítkov Stars, aby se nejprve účastnil jeho postupu do extraligy a poté v ní další dva roky působil. V roce 1996 se s klubem stal vítězem Českého poháru, v roce 1998 pak mistrem světa za Českou republiku.\n\nJe členem hnutí ANO 2011 a za tento subjekt byl v komunálních volbách v roce 2014 zvolen zastupitelem města Pardubic (získal druhý nejvyšší počet preferenčních hlasů a posunul se tak z 9. místa kandidátky na konečné 2. místo). Stejně tak byl zvolen i zastupitelem Městského obvodu Pardubice I (opět se díky preferenčním hlasům posunul z 9. místa kandidátky na konečné 3. místo; hnutí ANO 2011 přitom v tomto městském obvodě získalo 5 mandátů). Dne 21. listopadu 2014 byl zvolen radním města Pardubic.\n\nV krajských volbách v roce 2016 byl za hnutí ANO 2011 zvolen zastupitelem Pardubického kraje.\n\n"}
{"id": "239509", "url": "https://cs.wikipedia.org/wiki?curid=239509", "title": "Avdat", "text": "Avdat\n\nAvdat (hebr. עבדת) byl obchodním centrem Nabatejců, které se nacházelo na významné obchodní trase mezi Petrou a přístavem Gaza, což byla jedna ze dvou hlavních větví Kadidlové stezky. Avdat se nachází na vyvýšenině, jejíž vrchol leží 655 m n. m. a asi 80 m nad úrovní okolí.\n\nRoku 2005 byla Avdat zapsána na seznam světového dědictví UNESCO.\n\nPoprvé je Avdat zmiňována řeckým geografem Klaudiem Prolemaiem okolo roku 150, který Avdat započítal mezi prvních sedm nejvýznamnějších sídel v provincii Arabia. Významnější zpráva o Avdatě zůstala zachována v díle Stephana Alexandrina, byzantského historika ze 7. století. Město Avdat se objevuje také v mapách z 5. století. V byzantském období Avdat požívala ekonomické a vojenské podpory, jakožto hraniční město říše.\n\nV létě roku 1902 provedl v Avdatě výzkum český vědec Alois Musil, který se soustředil zejména na zbytky města a jeskyně na západní straně pahorku. Byl rovněž prvním, který identifikoval vojenský tábor v blízkosti města a lázně na úpatí hor.\n\nSystematické vykopávky začaly v Avdatě roku 1958 jménem Hebrejské univerzity a Správy přírody a parků. Vykopávky trvaly do roku 1961 a pokračovaly v 70. letech. Malý průzkum se konal i v roce 1989. Roku 1999 byl zahájen průzkum vojenského tábora, aby bylo zjištěno, zda sloužil byzantskému nebo římskému vojsku, avšak až do dnešního dne není jasné, do kterého období tábor zařadit.\n\n\n"}
{"id": "239516", "url": "https://cs.wikipedia.org/wiki?curid=239516", "title": "SPT Telecom", "text": "SPT Telecom\n\nSPT Telecom, s.p. (SPT Telecom a. s.) byla česká státní telekomunikační společnost založená k 1. lednu 1993. Je nástupcem státního podniku Správa pošt a telekomunikací Praha (SPT Praha, s. p.) a jedním z předchůdců společnosti O2 Czech Republic, a. s.\n\nSPT Telecom provozoval na území České republiky:\n\n\n\n\n\n\n\n"}
{"id": "239518", "url": "https://cs.wikipedia.org/wiki?curid=239518", "title": "Biggles v Africe", "text": "Biggles v Africe\n\nBiggles v Africe (v originále \"Biggles in Africa\"), je dobrodružná kniha spisovatele W. E. Johnse, jež byla poprvé vydána roku 1936. Biggles v Africe je v pořadí 11. knihou ze série o dobrodruhovi a válečném pilotovi během 1. světové a 2. světové války jménem James Bigglesworth, zkráceně Biggles. Jde o šestou knihu z meziválečného období. Česky vyšla poprvé v roce 1939.\n\nBigglese kontaktuje muž jménem Felix Marton, který je bohatým výrobcem motocyklů. Před rokem odletěl jeho syn Harry překonat rychlostní rekord na trase mezi Londýnem a Kapským Městem, a od té doby už o něm nikdo neslyšel. Naposledy bylo jeho letadlo viděno na letišti Insula, 250 kilometrů od města Malakal. Marton Bigglese požádal, aby vedl expedici, která by hledala jeho syna. Jeho zmizení je totiž velmi záhadné. Biggles přijímá.\n\nPo několika dnech odlétá Biggles s Algym a Gingerem na letiště v Malakalu. Informací se zde moc nedozvídají, a tak hned poté, co doplní palivo, odlétají na letiště Insula. Zde se setkávají s mužem jménem Lukas Sarda, který se o letiště stará. Tvrdí, že zde žádné letadlo nepřistálo už půl roku, což je podle Bigglese lež, protože zahlédl vyteklý spálený motorový olej, který nemůže být starší než dvacet čtyři hodin. Sarda se jim předvede jako velmi dobrý vrhač nožů.\n\nKdyž se druhý den chtějí vydat na první hlídkový let, překvapí je v letadle prudce jedovatý had Mamba černá. Letadlo bylo zcela uzavřené, takže jediný způsob jak se tam mohl had dostat byl, že ho tam někdo musel úmyslně dát. Hada se jim podaří zabít. První hlídkový let dopadne špatně. Po Martonově letadle ani stopy. Když se vrátí na letiště, oznamuje jim Algy, který zůstal na zemi, že slyšel jak Sarda ve svém bungalovu na někoho křičí. Po obhlídce zjišťují, že uvnitř nikdo jiný není, ale je tam někde telefon, takže mohl Sarda telefonovat. Vylákají Sardu z bungalovu, zatímco se Ginger snaží spojit s člověkem, se kterým Sarda mluvil. K úžasu nejen Gingerově, ale i Bigglese a Algyho se muž na druhé straně linky identifikoval jako Harry Marton.\n\nKdyž odlétá letadlo na další průzkum, Biggles zůstává na zemi, aby něco zjistil. O několik hodin později přistává na letišti cizí letadlo, stejný typ, jaký vlastnil Harry Marton, jen tohle je černé. Na palubě jsou dva muži. Biggles je sleduje, ale poté co vejdou do noclehárny, kde má Biggles uschovány veškeré věci, včetně dopisu od Martona, musí zakročit. Cizinci jsou stejně jako Sarda překvapeni, protože předpokládali, že všichni tři odletěli. Jeden z cizích mužů se představí jako León Leroux, ale Biggles se domnívá, že je to lež. Pamatuje si totiž tohoto muže z fotografie, kterou před několika lety zahlédl v novinách. Byl to francouzský pilot, kterého vyhodili, protože se opil ve službě. Leroux chvíli s Bigglesem vede jalovou konverzaci, ale poté odlétá.\n\nMezitím Ginger, hlídající sám letadlo v hangáru, přemýšlí, zda ho nesežere nějaký lev. Po chvíli se však otevřela vrata, a do hangáru vešli dva muži. Jeden z nich byl Sarda, druhého neznal. Cizinec nasedl do letadla a začal se připravovat na start s jejich letadlem. Ginger nevěděl, co má dělat, a tak se ukryl v letadle. To vzlétlo, a po půlhodině opět přistálo. Cizinec opustil stroj, a Ginger nevěděl, zda má rychle odletět, protože neznal terén před ním. Šel ho tedy prozkoumat. V tu chvíli se staly dvě hrozné věci. Za prvé se cizinec vrátil do letadla a odletěl. Za druhé, Ginger měl nečekanou návštěvu - lva. Ginger měl strach, ale použil oheň aby lva odehnal a vylezl na strom. Nevěděl kde je, nevěděl kde je Insula a ani Biggles nevěděl, kde se teď Ginger nachází.\n\nMezitím Biggles a Algy přemýšleli, co se mohlo stát, že je Ginger i letadlo pryč. Později přichází Sarda a nabízí jim mléko od své kozy, a také možnost zatelefonovat jeho pánovi do Karuli, který by jim mohl pomoct. Brzy oba letci zjišťují, že mléko bylo otrávené. Nemohou se ani pohnout, a Sarda zapaluje noclehárnu.\n\nMezitím si Ginger ve svém úkrytu na stromě všimne, že opodál stojí letadlo, se kterým přiletěl do Insuly Leroux. Odlétá s ním hledat Insulu. Má však poruchu, ale zdárně přistává poblíž letiště. Přiběhne k noclehárně zrovna ve chvíli, kdy jí Sarda zapaluje. V souboji Sardu zastřelí, ale sám je těžce zraněn a omdlí hned poté, co vytáhne své druhy a nějaké věci.\n\nKdyž se Ginger probere, je už Biggles i Algy téměř v pořádku. Ginger jim vypráví svůj příběh, a poté se spolu vydávají k malému letadlu, se kterým Ginger přistál asi 5 kilometrů odtud. Letadlo si žádá jen malé opravy. Mají však jiný problém - přišla je navštívit tlupa divochů, kteří pro svého pána požadují vrácení jeho letadla. Biggleseovi se podaří odehnat je zbraní, a rychle odlétají. Ve vzduchu zahlédnou jejich letadlo, které míří jiným směrem.\n\nKdyž se opět dostanou na letiště Insula, Biggles uvažuje o jejich situaci. Podle toho co už ví, a jaké jsou jejich momentální dispozice, navrhuje Biggles ukrýt všechny zásoby z tohoto letiště, a letiště samé zničit. Poté vyhledat místo, kde je vězněný mladý Marton.\n\nAlgy se vydal na lov, aby se mohli pořádně najíst. Sledoval stádo antilop, které se však po několika minutách vydalo na útěk. Nevyplašil je však Algy. Byla to stejná skupina divochů, se kterou se už ráno setkali. Tentokrát však vedená bílým mužem. Algy utíkal nejen před nimi, ale i před levhartem, na kterého narazil. Když Biggles zaslechl střelbu, a viděl ho rychle se blížícího k nim, nastartoval rychle letadlo, a na poslední chvíli se jim podařilo uletět a byl to docela úlet.\n\nPřistáli na malém letišti, kde Ginger sebral malé letadlo, a kde potkal lva. Bohužel, chvíli po přistání bylo jejich letadlo rozdupáno rozzuřeným nosorožcem. A také v chatrči, kde Ginger ráno viděl benzín a konzervy s jídlem bylo úplně prázdno. Zbývá jediná možnost - vydat se na cestu do Karuli, která bude patrně nejblíže.\n\nPoté, co u chatrče nalezli telefonní vedení, které jistě do Karuly vedlo, začali ho sledovat. Po nějaké době dorazili ke skalám, kde jak doufali, bude voda, kterou nutně potřebovali. Našli jí. Biggles také obstaral maso z mrtvé zebry, kterou musel před několika hodinami zabít lev. V noci také narazili na komando moskytů a nebezpečného hada.\n\nRáno se opět vydali na cestu podél telefonního vedení. Když překročili hory, uviděli něco nádherného. Stejně tak, jak byla krajina dosud pustá a neúrodná, byla nyní stejně zelená a plodná. Byli napadeni stádem opic, poté zase desítkami krokodýlů, když se pokoušeli přeplavat řeku ve směšné napodobenině člunu. A aby toho nebylo málo, objevila se před nimi primitivní vesnice (později se dozvěděli, že se jmenuje Limšoda), jejíž divocí obyvatelé je zpozorovali, a vyrazili proti nim.\n\nDivoši se před letci ani nezastavili. Srazili je okamžitě k zemi, svázali a odvlekli do jedné z chatrčí. Bylo jim oznámeno, že budou předhozeni krokodýlům. Na poslední chvíli však do vesnice vpadlo komando askariů- afrických uniformovaných vojáků. Velel jim bělošský kapitán Collison, který Bigglese zatknul za vraždu Lukase Sardy.\n\nBiggles mu vysvětlí celý jejich příběh, a také své podezření, že Leroux a jeho společníci pašují hašiš. Cítil ho totiž z letadla, když ho rozšlapal nosorožec. Collison souhlasí, že okamžitě vyrazí do Karuly - společně.\n\nKdyž se tam vplížili, potvrdilo se, co si Biggles myslel. Místo proklamovaného tabáku se zde pěstovalo konopí, ze kterého se vyráběl hašiš. Jejich letadlo také stálo v hangáru po střechu naplněné tímto narkotikem. Našli zde také mladého Martona a Collison zatknul viníky. Všichni se vrátili do Londýna.\n\n\n\n"}
{"id": "239555", "url": "https://cs.wikipedia.org/wiki?curid=239555", "title": "Dolní Vlkýš", "text": "Dolní Vlkýš\n\nDolní Vlkýš je část statutárního města Plzeň, součást městského obvodu Plzeň 9-Malesice. Rozkládá se asi osm kilometrů od centra města. Součástí Plzně se stal 1. ledna 2003 jako součást dosavadní obce Malesice. V současné době probíhá ve Vlkýši výstavba nových rodinných domů.\n\nDolní Vlkýš je také katastrálním územím o výměře 2,38 km².\n\nUprostřed vesnice se na návsi nachází kaple svatého Jiří. Je to menší kamenná stavba čtvercového půdorysu s věžičkou v průčelí. Vystavěná byla před rokem 1850. V roce 1998 byla rekonstruována.\n\nHrad Komberk Ojíře z Komberka byl založen roku 1313. V roce 1420 byl pobořen husity, poté však byl obnoven. Definitivně byl opuštěn v první polovině 16. století. Po roce 1558 se již uvádí jako pustý. Z hradu se dochovala částečně do skály tesaná místnost a terénní nerovnosti na ploše podhradí. Nachází se asi jeden kilometr západním směrem od vesnice.\n\nAsi 500 m po silnici pod hradem směrem na sever se nachází barokní dvůr Kumberk ze 16. století, na jehož stavbu byl hrad rozebírán.\n"}
{"id": "239560", "url": "https://cs.wikipedia.org/wiki?curid=239560", "title": "Seznam nejlepších střelců na mistrovství světa v ledním hokeji", "text": "Seznam nejlepších střelců na mistrovství světa v ledním hokeji\n\nSeznam nejlepších střelců na mistrovství světa\nod roku 1954.\n"}
{"id": "239562", "url": "https://cs.wikipedia.org/wiki?curid=239562", "title": "Whistler (Britská Kolumbie)", "text": "Whistler (Britská Kolumbie)\n\nWhistler je město a součást lyžařského střediska Whistler-Blackcomb v kanadské provincii Britská Kolumbie. V roce 2006 zde žílo 9 248 obyvatel. Do města a lyžařského střediska zavítá ročně 2 miliony návštěvníků. Whistler leží u dálnice Highway 99, přibližně 44 kilometrů na sever od města Squamish.Město Whistler vyhrálo několik designérských ocenění za svoji architekturu a mnohokrát bylo označené lyžařskými časopisy za jednu z nejlepších lyžařských oblastí v Severní Americe za posledních 15 let.\n\nÚdolí Whistler Valley bylo tradiční obchodní cestou indiánů z kmene Squamish už dávno před příchodem Evropanů. První průzkum, jenž uskutečnila britská Royal Navy, se datuje do období 60. let 19. století. Pojmenovali tuto oblast jako London Mountain, kvůli hvízdání místního druhu sviště se však začala neoficiálně nazývat Whistler. Koncem 19. století skrz údolí osadníci prosekali cestu, která spojila Lillooet skrz Pemberton s fjordem Burrard a skrz průsmyk ze Squamishu k řece Seymour. Cestu dokončili v roce 1877, avšak kvůli jejímu náročnému terénu byla pouze jednou využita pro účel, pro který ji postavili – jako cesta pro hnaní dobytka. Okolí Whistleru začalo přitahovat lovce kožešin a prospektory (jako například Johna Millara a Henryho Horstmana), kteří na počátku 20. století v oblasti založili malé tábory. V roce 1914 Myrtle a Alexa Philip koupili 4 hektary půdy u jezera Alta Lake a postavili zde chatu Rainbow Lodge. Philipovi přišli z amerického státu Maine do Vancouveru v roce 1910. Když slyšeli od Johna Millara zvěsti o přírodní kráse této oblasti, rozhodli se sem přestěhovat. Díky nim se oblast v okolí Whistleru stala populární.\n\nDokončení výstavby železnice Pacific Great Eastern Railway (jak se před rokem 1972 nazývala BC Rail) zkrátilo dobu cesty z tehdejších tří dní a umožnilo jednodušší přístup do oblasti z Vancouveru. Rainbow Lodge získala reputaci nejpopulárnější destinace pro dovolenou na západ od Skalnatých hor. Chata sloužila hlavně v létě, kdy rybolov a turistika patřili mezi nejčastější odpočinkové aktivity. Zanedlouho vznikaly v okolí další chaty a to nejen u jezera Alta Lake, ale i u dalších jezer v údolí. Turistika nebyla jedinou činností, která zaznamenala prudký rozvoj, v údolí taktéž výrazně stoupla těžba dřeva a během první poloviny 20. století byla většina nižších svahů okolních hor bez původního lesního porostu. V horní části údolí, okolo jezera Green Lake stály čtyři pily. Probíhaly zde i pokusy o hledání zlata a lovení zvířat do pastí, avšak z těchto aktivit neplynul žádný velký zisk.\n\nAž do konce 60. let neexistovala v této oblasti téměř žádná infrastruktura, nebyla zde žádná kanalizace, voda, elektřina a žádná cesta ze Squamishu, či Vancouveru. V roce 1962 prozkoumali tuto oblast čtyři obchodníci z Vancouveru. Měli zájem o vybudování lyžařského střediska a sportovišť pro zimní olympiádu v roce 1968. Za tímto účelem vznikla společnost Garibaldi Lift Company, jejíž akcie se prodávaly na burze a v roce 1966 se lyžařské středisko na Whistler Mountain otevřelo pro veřejnost.\nMěsto spolupracovalo na přípravě sportovišť pro budoucí zimní olympijské a paralympijské hry v roce 2010. Ve Whistleru probíhaly soutěže v alpském rychlostním a klasickém lyžovaní, ve sjezdech v nedalekém údolí Callaghan Valley a všechny paralympijské soutěže, s výjimkou zahajovacího ceremoniálu, sledge hokeje a curlingu na kolečkovém křesle. Olympijská a paralympijská vesnice byla postavena v údolí Cheakamus Valley, vzdáleném 20 minut od všech sportovišť ve Whistleru. Hostila přes 2400 sportovců, trenérů a zaměstnanců olympijského výboru. Po ukončení her bude přestavěna na novou obytnou čtvrť. Přípravné práce skončily v listopadu 2006. Výstavba cest a infrastruktury započala 1. dubna 2007. Stavba olympijské vesnice byla zahájena na jaře 2007, společně s výstavbou střediska Whistler Athlete Centre. Dokončení vesnice bylo naplánováno na léto roku 2009.\n\n\n"}
{"id": "239565", "url": "https://cs.wikipedia.org/wiki?curid=239565", "title": "Seznam vítězů kanadského bodování na mistrovství světa v ledním hokeji", "text": "Seznam vítězů kanadského bodování na mistrovství světa v ledním hokeji\n\nSeznam vítězů kanadského bodování na mistrovství světa od roku 1956.\n"}
{"id": "239573", "url": "https://cs.wikipedia.org/wiki?curid=239573", "title": "Seznam nejlepších hráčů na mistrovství světa v ledním hokeji", "text": "Seznam nejlepších hráčů na mistrovství světa v ledním hokeji\n\nSeznam nejlepších hráčů na jednotlivých postech, od roku 1954 vyhlašovaných direktoriátem mistrovství světa.\n"}
{"id": "239579", "url": "https://cs.wikipedia.org/wiki?curid=239579", "title": "Keltské moře", "text": "Keltské moře\n\nKeltské moře, anglicky Celtic Sea, je okrajové moře Atlantského oceánu ležící jižně od pobřeží Irska. Název Keltské moře byl prvně navržen E. W. L. Holtem v roce 1921.\n\nNa severu je Keltské moře vymezeno pobřežím Irska od mysu Mized Head až k Carnsore Point, dále sousedí s Irským mořem, hranice vede mezi irským mysem Carnsore Point a velšským mysem St. David's Head. Na východě je omezeno pevninou Walesu, Bristolským zálivem (Bristol Channel), daného hranicí mezi velšským mysem St. Govan's Head a anglickým mysem Hartland Point v Devonu, severozápadním pobřežím Cornwallského poloostrova až po Land's End, odkud vede hranice s Lamanšským průlivem k Île Vierge (), dále po pobřeží Bretaně k Ponte de Penmarch. Na jihu je Keltské moře omezeno hranicí s Biskajským zálivem, vede zhruba k , odtud míří k  po hranici s Atlantským oceánem, západní hranice jde po poledníku k  a odtud k mysu Mized Head.\n\nV Keltském moři je souostroví Scilly a ostrov Ouessant. V mělkém moři je mnoho lavic – Nymphe Bank, Jones Bank, Labadie Bank.\n\nV moři je rozšířen lov makrel, při pobřeží Irska se loví kambaly.\n"}
{"id": "239585", "url": "https://cs.wikipedia.org/wiki?curid=239585", "title": "Grand Prix USA Západ 1981", "text": "Grand Prix USA Západ 1981\n\nGrand Prix USA Západ (VII Toyota Grand Prix of Long Beach) byla úvodním závodem sezóny 1981, který se konal 15. března 1981 na okruhu Long Beach Circuit. V závodě zvítězil Australan Alan Jones na voze Williams. Nelson Piquet, obhájce prvenství z předchozí sezóny dojel v závodě třetí. Carlos Reutemann druhým místem zajistil pro Williams 4. double v krátké historii týmu.\n\" Sezónu 1981 zahájil spor mezi FISA (Mezinárodní federace automobilového sportu) a FOCA (Asociace konstruktéru formule 1) ohledně změn technických předpisů pro automobily formule 1, platných od 1. ledna 1981. Změna předpisů byla vedená opět především snahou o zvýšení bezpečnosti. Jablkem sváru byl zákaz použití bočních těsnicích lišt. Podrobnosti naleznete v článku Formule 1 v roce 1981. Spory byly natolik vyhrocené a vyvolaly sérii všech možných zmatků a komplikací, které znovu hrozily nebezpečím, že se mistrovství světa v roce 1981 neuskuteční. 19. ledna se uskutečnila schůzka dvou znepřátelených stran, FOCA a FISA, ve starém sídle Ferrari v Modeně. Výsledkem schůzky u Ferrariho, byl kompromis; Dohoda o svornosti, podle níž měla FISA nadále vydávat pravidla a propozice Velkých cen a dbát na jejich dodržování. Dále měla povolovat a řídit všechny Grand Prix a vést administrativu mistrovství světa. FOCA dostala právo vést jednání o finančních otázkách s pořadateli závodů.\"\nÚřadující mistr světa Alan Jones získal prvenství ve Velké ceně USA o 9 sekund před týmovým kolegou Carlosem Reutemannem a poprvé tak zvítězil na trati v Long Beach. Bylo to jeho třetí vítězství v řadě, když zvítězil v posledních dvou velkých cenách loňské sezóny; Grand Prix Kanady a Grand Prix USA ve Watkins Glen.\n\nNová pravidla způsobila nedostatek automobilů, protože do prvního závodu, kterým měla být Grand Prix Jihoafrické republiky 1981 nenastoupili italské a francouzské týmy. Proto nebyla GP JAR zařazena do mistrovství světa. Dalším problémem bylo i odstoupení amerického výrobce pneumatik Goodyear. Situaci stihl zachránila francouzská firma Michaelin, která zajistila pro všechny týmy vhodné obutí.\n\"Hned sobotní trénink přilil olej do ohně v sváru mezi FISA a FOCA. Elio de Angelis se v tréninku objevil s novým vozem, kterým byl Lotus 88. Chapmann přišel s novým typem konstrukce, automobilem se dvěma na sobě nezávisle odpruženými karosériemi, vnitřní a vnější. Vnitřní šasí sestávalo z monokoku, motoru a závěsu. Druhé šasí byl podvozek a bočnice s chladiči, které měli obstarávat přísavný efekt. Vnější šasí se za jízdy přisálo k vozovce a nahrazovalo tak efekt zakázaných bočních těsnicích lišt. Toto nevšední řešení však vyvolalo řadu dohadů a protestů a na protest ostatních týmu vůz nebyl připuštěn do závodu. Lotus musel nasadit upravený vůz Lotus 81. \"\nPříjemným oživením kvalifikace byla rychlost vozu Arrows Itala Riccarda Patreseho, který si tak zajistil první pole position v kariéře a zároveň první (a jediné) pole pro stáj Arrows. Riccardo Patrese překonal o desetinu sekundy Williams Alana Jonese. Ve druhé řadě stáli Carlos Reutemann a Nelson Piquet následování Villeneuvem a Andrettim. Pro Andrettiho to byl první závod s vozem Alfa Romeo.\n\nDo nedělního závodu nejlépe odstartoval Villeneuve na Ferrari, ale nedokázal vůz ubrzdit do první zatáčky a nechtěně tak musel přepustit vedení Patresemu. Za Partesem se seřadily oba vozy Williams. Carlos Reutemann a Alan Jones, Villeneuve se stačil vrátit na čtvrtém místě. Podobným způsobem se podíval mimo trať i Andrea de Cesaris, který při návratu byl sestřelen Alainem Prostem, kterého zezadu přistrčil Hector Rebaque. Prost i de Cesaris museli ze závodu odstoupit zatímco Rebaque byl schopný pokračovat dál. Pořadí po průjezdu prvního kola bylo: Patrese, Reutemann, Jones, Villeneuve, Piquet, Didier Pironi, Cheever a Andretti.\n\nPohromou pro Ferrari bylo 17. kolo, nejprve se přes Pironiho dostal Piruet a následně musel Villeneuve ze závodu odstoupit. Ve 25. kole se z vedoucího místa odporoučel Patrese, kterého zradil palivový systém. Po zastávce v boxech se do závodu opět vrátil, ale problém se opakoval a tak ve 33. kole odstoupil definitivně. Patrese přepustil vedoucí pozici Reutemannu, ke kterému se zezadu rychle přibližoval Jones. Reutemann chyboval ve 32. kole, když předjížděl pomalejší vůz Ensign pilotovaný Marcem Surerem čehož využil Jones a proklouzl do vedení. Během 12. kol si Jones vybudoval náskok přes deset sekund. Převahu Williams potvrzoval i na druhém místě jedoucí Reutemann jenž najel 36 sekund na Piqueta.\n\nDalším začarovaným kolem bylo to 41., které znamenalo stop pro čtyři jezdce. Nejprve Laffite poškodil předek svého vozu, když přistrčil Tyrrell Eddiho Cheevera. Laffite pomalu kroužil po okruhu, když se k němu přiblížili Giacomelli a Lammers, giacomelli nejprve zpomalil a pak se snažil předjet pomalého Laffita, ale to už po jeho boku byl Lammers a vzájemně spolu kolidovali. Odstoupení Laffiteho rozšířilo boj o čtvrtou příčku mezi Pironiho, Cheevera a Andrettiho. Andretti nejprve zdolal Chevera v 43. kole a začal se přetahovat s Pironim o čtvrté místo. Pironiho v 54. kole začalo zlobit palivové čerpadlo, které nakonec bylo příčinou jeho odstoupení.\n\nV poslední čtvrtině závodu už nedošlo k žádným změnám a tak cílem prolétly oba vozy Williams, Nelson Piruet, Mario Andretti, Eddie Cheever, klasifikováno bylo pouze 8 vozů.\n\n\n Alan Jones - Williams - 1'20.901\n\n Riccardo Patrese- Arrows- 1'19.399\n\n\n"}
{"id": "239593", "url": "https://cs.wikipedia.org/wiki?curid=239593", "title": "Yusuf - Muri Adewunmi", "text": "Yusuf - Muri Adewunmi\n\nYusuf - Muri Adewunmi je nigerijský fotbalista s německým pasem, který momentálně působí ve slovenském týmu FC Artmedia Petržalka. Je univerzálním hráčem hrajícím na postu defenzivního záložníka a do Artmedie přišel v sezóně 2007/08 z klubu Fortuna Düsseldorf.\n"}
{"id": "239595", "url": "https://cs.wikipedia.org/wiki?curid=239595", "title": "Veverka (rozcestník)", "text": "Veverka (rozcestník)\n\nVeverka může označovat: \n\n\n\n\n"}
{"id": "239599", "url": "https://cs.wikipedia.org/wiki?curid=239599", "title": "Komárovití", "text": "Komárovití\n\nKomárovití (Culicidae) je čeleď dvoukřídlého hmyzu, jejíž zástupci jsou běžně označováni jako komáři. Samičky většiny z asi 3000 druhů sají krev teplokrevných živočichů. Přitom často přenáší velmi nebezpečné nemoci (zejména malárii), čímž každoročně nepřímo zahubí miliony lidí.\n\nJednotlivé druhy se liší velikostí, ale jen výjimečně měří přes 16 mm. Komáři váží obvykle jen 2 až 2,5 mg. Za noc dokáží urazit až 10 km a mohou létat až 4 hodiny bez přestávky rychlostí 1–2 km/h. Většina druhů je aktivní a shání potravu v noci, večer či ráno. Přes den se většina komárů schovává na chladných místech. Komár v letu vydává hvízdavý tón, způsobený chvěním křídel a také hlasivek, které jsou napjaté v hrudních průduších.\n\nVšichni komáři se primárně živí nektarem, ale samičky jsou navíc schopny hematofágie (sání krve). Nepotřebují ji ke svému přežití, ale jako zdroj bílkovin pro vývoj vajíček. Výjimku tvoří komáři rodu \"Toxorhynchites\", kteří krev nesají. K tomuto rodu patří i největší známé druhy komárů, jejichž larvy požírají larvy jiných druhů komárů.\n\nKomár prochází kompletní metamorfózou přes 4 vývojová stadia – vajíčko, larva, kukla a dospělec. Tento proces popsal již řecký filozof Aristotelés. Larvy i kukly žijí ve vlhkém prostředí nebo přímo ve stojaté vodě.\n\nPo probodnutí kůže samička vstříkne do krve své sliny, které omezují srážlivost krve. Zároveň působí jako analgetikum, aby postižený tvor nevnímal bodnutí a nebránil se. Právě touto cestou se do těla zvířete či člověka dostanou choroboplodné zárodky. Nejvýznamnější z nich je malárie, kterou způsobují zimničky – parazitičtí prvoci rodu \"Plasmodium\". Na lidi je přenášejí výhradně komáři rodu \"Anopheles\", celkem asi 30–40 druhů ze 200 tohoto rodu, zejména pak anofeles čtyřskvrnný (\"Anopheles maculipennis\").\n\nJako přenašeči chorob mohou sloužit i jiné rody, například ptačí malárii běžně přenášejí komáři rodu \"Culex\". Komár \"Aedes aegypti\" je hlavním vektorem arboviru žluté zimnice, viru zika a dalších horečnatých onemocnění. Některé druhy komárů vyskytující se i v Česku mohou pasivně přenášet lymeskou borreliózu. Pasivní přenos znamená, že původce nemoci se v těle komára nemnoží, pouze byl přenesen s čerstvou krví, která komárovi ulpěla na sosáku a na těle. Komár záplavový přenáší virus Ťahyňa, který způsobuje valtickou horečku. Nebyl zaznamenán žádný případ přenosu viru HIV (způsobuje nemoc AIDS) komáry.\n\nNa českém území žije 40–50 druhů komárů ze 6 rodů. Vyskytují se nejvíce v lužních lesích, v okolí řek a vodních ploch. Do lidských obydlí zalétá zejména komár pisklavý (\"Culex pipiens\") a přímo s lidmi žije jeho poddruh komár obtížný (\"Culex pipiens molestus\"), který se vyvinul v prostorách londýnského metra. Po povodních se zvyšuje výskyt komára záplavového (\"Aedes vexans\"). Vyskytují se i komáři rodu \"Anopheles\", kteří podle Lidových novin ještě v 50. letech 20. století sužovali malárií jižní Moravu.\n\nZákladní ochranu lidí proti bodnutí komárem poskytuje moskytiéra – jemná síť natažená v noci kolem lůžka či obydlí. Je-li napuštěna insekticidem, účinnost se zvyšuje. Mezi další prostředky patří uvolňování insekticidů (např. syntetický pyrethroid) do vzduchu. K tomu slouží spreje, elektrické odpařovače, insekticidní spirály. Další možností jsou odpuzovače hmyzu chemické (repelenty) či ultrazvukové. V Africe se často používá poměrně účinné DDT, které je ale toxické i pro řadu vyšších živočichů a má negativní dopady na ekosystém.\n\n"}
{"id": "239604", "url": "https://cs.wikipedia.org/wiki?curid=239604", "title": "Seznam obcí v departementu Morbihan", "text": "Seznam obcí v departementu Morbihan\n\nToto je seznam obcí v departementu Morbihan ve Francii:\n"}
{"id": "239605", "url": "https://cs.wikipedia.org/wiki?curid=239605", "title": "Tartakowerova hra", "text": "Tartakowerova hra\n\nTartakowerova hra je šachové zahájení, které spadá do skupiny otevřených her a vzniká po tazích 1.e4 e5 2.Jf3 Jc6 3.Se2. Jedná se o zřídka používané zahájení, které stojí na okraji zájmu šachové veřejnosti a umožňuje černému obvykle snadné vyrovnání. Hlavní idea systému za bílého je po vývinu střelce na e2 zvolit výstavbu podobnou té, kterou používá černý v Hanhamově systému v Philidorově hře, s tím rozdílem, že jako bílý bude mít jeden tah navíc. Avšak tato skutečnost ve vznikajících strategicky náročných pozicích nehraje příliš důležitou roli, a proto je tah 3.Se2 současnou teorií označován jako bezzubý a střelec se doporučuje vyvíjet na aktivnější pole b5 či c4. I přes to si však toto zahájení trvale udržuje malý okruh příznivců, a to zejména díky tomu, že je málo analyzované a dává tak velký prostor pro samostatnou tvorbu za šachovnicí a pro zaskočení soupeře, který má naučené hlavní varianty.\n"}
{"id": "239610", "url": "https://cs.wikipedia.org/wiki?curid=239610", "title": "Seznam obcí v departementu Finistère", "text": "Seznam obcí v departementu Finistère\n\nToto je seznam obcí v departementu Finistère ve Francii, jichž je celkem 283:\n"}
{"id": "239611", "url": "https://cs.wikipedia.org/wiki?curid=239611", "title": "Aero HC-2 Heli Baby", "text": "Aero HC-2 Heli Baby\n\nAero HC-2 Heli Baby byl lehký cvičný a spojovací vrtulník pro dvě osoby. Jednalo se o první a jediný československý sériově vyráběný vrtulník (včetně jeho modernizace HC-102).\n\nVývoj vrtulníku byl zahájen koncem 40. let 20. století v továrně Aero. Stroj navrhl ing. Jaroslav Šlechta. Stavba prvního prototypu začala roku 1951 a první upoutaný let stroje proběhl 3. března 1954. První skutečný let se uskutečnil 3. prosince 1954. Veřejnosti se vrtulník představil roku 1955 na Brněnském veletrhu. Sériová výroba stroje měla být započata roku 1957, ale kvůli problémům s motorem Praga se tak stalo až o rok později v továrně Moravan Otrokovice. Vojenské označení letadla bylo VR-2. Roku 1961 byl zalétán typ HC-102, který vznikl zástavbou výkonnějšího motoru M-110 H o výkonu 81 kW a některými dalšími úpravami. Na přání zákazníka mohl být vybaven palubní radiostanicí a interkomem. Od roku 1961 byly do výrobního závodu stahovány vrtulníky HC-2, které byly přebudovány na typ HC-102 a zároveň byla rozjeta sériová výroba typu HC-102. V roce 1963 se začalo pracovat na další modernizaci, čímž měl vzniknout typ HC-202 s motorem Avia M-110 H o maximální výkonu 103 kW, ovšem k její realizaci nedošlo. Vzhledem k tomu, že ČSLA začala používat sovětské vrtulníky Mil Mi-1, Mil Mi-2 a Mil Mi-4, další objednávky čs. strojů se neuskutečnily. Vrtulníky HC-2 a HC-102 byly předány Svazarmu, několik jich použily filmařské společnosti k natáčení filmů.\n\n\nÚdaje podle a \n\n\n"}
{"id": "239613", "url": "https://cs.wikipedia.org/wiki?curid=239613", "title": "Třebomyslice", "text": "Třebomyslice\n\nTřebomyslice je vesnice 4 km severozápadně od Horažďovic v okrese Klatovy v blízkosti hranic okresu Strakonice a okrese Plzeň-jih. Spadá pod město Horažďovice.V roce 2011 zde trvale žilo 150 obyvatel.\n\nPrvní písemná zmínka o vesnici pochází z roku 1381, kdy zde na vladyckém statku zemřela Anna vdova po Oldřichu. Na druhém statku sídlila rodina Dubských z Třebomyslic, kde byl v letech 1396–1429 zmíněn jistý Vilém Dubský z Třebomyslic. Ve vsi v té době byla zmíněna ještě další rodina, která měla ve štítě husu, ale kolem roku 1448 byla již usedlá dále v jižních Čechách. V letech 1513–1519 jsou zde již zmíněni první obyvatelé tvrze Chratští z Chrastu. Ves Třebomyslice byla roku 1699 prodána hraběti Václavu Vojtěchovi ze Šternberka, který je připojil k horažďovickému panství. Neobývaná tvrz potom v průběhu 18. století beze stopy zanikla.\n\nPo roce 1800, kdy horažďovické panství získal hrabě Bernard Rummerskirch, byl ve vzdálenosti 1 km od okraje obce Třebomyslice na vrchu Chrast vybudován patrový Gloriet. Jedná se o šestibokou stavbu, kde v přízemí byla umístěná kuchyně a v patře jídelna pro panstvo v čase honů a vycházek. Z romantického objektu se dochovaly pouze zcela zachovalé obvodové zdi.\n\n"}
{"id": "239618", "url": "https://cs.wikipedia.org/wiki?curid=239618", "title": "Morlaix", "text": "Morlaix\n\nMorlaix ( ) je francouzské město v departemantu Finistère v Bretani.\n\nMorlaix leží na severu departementu Finistère při soutoku řek Jarlot a Queffleut. Ve městě se nachází vysoký železniční viadukt.\n\n\"Počet obyvatel\"\n\n\n"}
{"id": "239621", "url": "https://cs.wikipedia.org/wiki?curid=239621", "title": "Karim Guédé", "text": "Karim Guédé\n\nKarim Guédé (* 7. ledna 1985, Hamburk, Západní Německo) je slovenský fotbalový záložník a reprezentant s německým pasem, po matce původem z Toga, po otci z Francie, který momentálně působí v německém klubu SC Freiburg. Hrává na pozici defenzivního záložníka.\n\nKarim Guédé se narodil v německém městě Hamburku tožské matce a francouzskému otci, zde i vyrůstal. Poté, co prošel mládežnickými výběry SC Hamm 02 a FC St. Pauli započal svou seniorskou kariéru v třetiligovém klubu z Hamburku SC Concordia von 1907. V roce 2004 přestoupil do známějšího prvoligového klubu Hamburger SV, nicméně nastupoval pouze za rezervní tým.\n\nV roce 2006 přestoupil na Slovensko do mužstva FC Artmedia Bratislava, kde působil do zimní přestávky sezóny 2009/10. V Artmedii získal v sezóně 2007/08 titul ve slovenské Corgoň lize a rovněž vítězství ve slovenském poháru. V létě 2009 mu skončila smlouva a měl původně odejít do řeckého klubu Škoda Xanthi, z čehož nakonec sešlo a Guédé zůstal v Artmedii. Po postupném odchodu hráčů z Artmedie se i on stal jedním z těch, kteří přestoupili do konkurenčního Slovanu Bratislava.\n\nV dresu bratislavského Slovanu vyhrál v roce 2010 slovenský pohár a v následující sezóně i ligový titul, pomohl také v Evropské lize k postupu přes srbský tým Crvena zvezda Bělehrad.\n\nVe 3. bundesligovém kole sezóny 2012/13 (15. září 2012) otevřel v 17. minutě skóre utkání proti hostujícímu Hoffenheimu, zápas skončil výhrou Freiburgu 5:3. 19. září 2013 v zápase základní skupiny Evropské ligy 2013/14 proti FC Slovan Liberec přišel na hřiště za stavu 2:0 pro Freiburg a chvíli nato byl napomínán žlutou kartu za hru rukou. V 78. minutě dostal druhou žlutou kartu za stejný prohřešek a následovalo vyloučení a nucený odchod ze hřiště. Během jeho dvanáctiminutového pobytu na hřišti navíc Liberec srovnal na konečných 2:2. Prakticky totéž se mu přihodilo i 7. listopadu 2013 v zápase s domácím mužstvem GD Estoril Praia, kde po dvou žlutých uviděl opět červenou kartu (v 88. minutě, zápas skončil remízou 0:0). Ve skupině skončil tým se ziskem 6 bodů na třetím místě a do jarních vyřazovacích bojů nepostoupil.\n\nKarim Guédé byl v širší nominaci Toga na Mistrovství světa v roce 2006, ale kvůli zranění ramene neodehrál ani jeden zápas a později se do reprezentace již nedostal. Po pětileté lhůtě mohl nastoupit za jinou krajinu. Guédé požádal o slovenské občanství, které dostal 21. července 2011 a mohl poté nastoupit ve slovenské reprezentaci. Debutoval 10. srpna 2011 v zápase proti domácímu Rakousku, který Slovensko vyhrálo 2:1.\n\n14. listopadu 2012 odehrál přátelský zápas s Českou republikou v Olomouci, ve druhém poločasu (76. minuta) jej nahradil na hřišti Filip Hološko. Slovenská reprezentace podlehla domácímu mužstvu 0:3. 19. listopadu 2013 dostal příležitost v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů. Guédé odehrál kompletní počet minut.\n\nFC Artmedia Bratislava\n\nŠK Slovan Bratislava\n\n"}
{"id": "239622", "url": "https://cs.wikipedia.org/wiki?curid=239622", "title": "Tramvajová trať Slezská Ostrava – Michálkovice", "text": "Tramvajová trať Slezská Ostrava – Michálkovice\n\nTramvajová trať Slezská Ostrava – Michálkovice byla úzkorozchodná dráha, která existovala mezi lety 1912–1953.\n\nPrvní snahy u výstavbu místní elektrické dráhy se objevily na začátku 20. století. První návrh na vedení tramvajové trati přes Michálkovice byl z roku 1903 v rámci návrhu města Moravské Ostravy na úzkorozchodnou trať Ostrava–Michálkovice–Petřvald–Karviná, jako konkurenční projekt k připravované trati Ostrava–Radvanice–Petřvald–Karviná (MDOK). Projekt přes Radvanice nakonec dostal přednost před projektem přes Michálkovice. Značnou aktivitu na výstavbu dráhy vyvíjel poslanec Slezského zemského sněmu dr. Karl Ott a město Polská (nyní Slezská) Ostrava.\n\nV roce 1910 se po dlouhých jednáních v Slezském zemském sněmu podařilo získat povolení na výstavbu sítě úzkorozchodných drah, mezi nimi i pro trať do Michálkovic. 3. července 1911 se začalo se stavbou která trvala necelý rok. Kvůli trati se musel vystavět úplně nový most přes důlní dráhu na Josefské v Michálkovicích.\n\n30. srpna 1912 se konala technicko-policejní zkouška trati, vozidel a ostatního zařízení. Zkušební jízda byla provedena motorovým vozem č. 3 proměnlivou rychlostí 25 km/h za opakovaného zkoušení účinnosti brzd. Pravidelný provoz začal 2. září 1912. Provoz zajišťovaly Slezské zemské dráhy.\n\nTrasa vedla po straně okresní silnice z Polské Ostravy do Michálkovic, v některých případech trať vedla po vlastním tělese. Za dnešním náměstím Jurije Gagarina byla postavena přibližně 200 metrů dlouhá spojka na Místní dráhu Hrušov - Polská Ostrava, která ale nebyla využívaná v osobní dopravě. V Michálkovicích byla postavena a 28. srpna 1912 dokončena vozovna včetně kolejiště. Ve vozovně se nacházeli dvě koleje pro odstavování vozů (pro dva motorové a dva vlečné vozy) a také se zde nacházel služební telefon, který byl později instalován i do výhybny Ostravský les. Celková délka kolejiště v Michálkovicích byla 210 m. Stavební délka trati byla 5,195 m. Na trati se nacházeli celkem čtyři výhybny. Zároveň byly plány na prodloužení tratě přes Rychvald do Orlové, kde by se napojila na trať SZD směr Kopaniny, od plánu se nakonec upustilo.\n\nNejvětší stoupání na trati bylo 71 promile u schodů na \"Michálkovické ulici\" ke stadionu Bazaly, nejmenší kolejový oblouk R = 25 m se nacházel pod Hladnovským kopcem u dnešního bytového domu Atrium. Kvůli značnému stoupání bylo nakázáno za nepříznivých povětrnostních podmínek trať v nejstrmějších úsecích posypávat. \n\nTramvaje byly napájeny 700V ze slezskoostravské městské elektrárny.\n\nNa začátku provozu byly pro trať určeny dva motorové vozy č. 3 a 4 vyrobené kopřivnickou vagónkou, ke kterým ale zatím bylo zakázáno přivěšovat vlečné vozy z důvodu nedostatečného brzdícího systému. Motorové vozy měli oddíly druhé a třetí třídy + zavazadlový oddíl pro přepravu pošty a zavazadel.\n\nZastávky a výhybny při zahájení provozu\nJízdní doba byla stanovena do Michálkovic na 22 minut a opačně 23 minut a maximální rychlost byla stanovena na 18 km/h v zastavěných územích a 25 km/h mimo ně. Jízdné se pohybovalo mezi 14–36 haléři.\n\nDne 1. října 1917 byla michálkovická linka společně z bohumínskou prodlouženy přes \"most Miloše Sýkory\" před obchodní centrum ASO. Délka trati a linky se tím prodloužila na 5,25 km.\n\nPro zvládání frekvence cestujících obvykle stačil jeden motorový vůz. Vlečný vůz mohl být přivěšen pouze k vozu s kolejnicovou brzdou, což se při velké frekvenci na michálkovické trati často využívalo.\n\nOd začátku provozu se používaly tabulky na trati i na vozech, názvy stanic a jízdenky trojjazyčné: česky, polsky a německy; pouze předplatní legitimace se tiskly výhradně v němčině.\n\nBěhem první světové války nebyl provoz trati nijak vážně přerušen, trati se navíc netýkali národnostní problémy jako u ostatních tratí SZD.\n\nV roce 1920 přestala slezskoostravská městská elektrárna trať napájet a proud pro pohon tramvají byl dodáván až z měnírny v Novém Bohumíně. Toto řešení ale přineslo problémy v úbytku napětí a zvýšeného nebezpečí poruch, přesto se využívalo až do roku 1927, kdy byla na Slezské Ostravě ke staniční budově Místní dráhy do Hrušova přistavěna měnírna, která trať napájela až do jejího zrušení. Pro trať navíc byly kvůli jejím značným sklonům vybrány motorové vozy č. 9–12, které byly speciálně navíc vybaveny elektrickou kolejnicovou brzdou a pouze k těmto vozům mohl být v době zvýšené přepravní poptávky přivěšen jeden malý dvounápravový vlečný vůz. V roce 1928 byla zrušena výhybna \"V serpentíně\" v 1,533 km trati z důvodu nízkého využívání.\n\nZastávky a výhybny k roku 1931\nNa podzim roku 1938 v důsledku Mnichovské dohody začali územní změny na Těšínsku a dělení sítě SZD. Michálkovická tramvaj zůstala na \"okleštěném\" československém území (později Protektorát Čechy a Morava) ale spadala pod správu SZD (V té době již MSZD - Moravskoslezské zemské dráhy (nevžitý název))\n1. května 1943 odkoupila tuto trať od MSZD Společnost moravských místních drah (provozovatel tramvají v Ostravě), po druhé světové válce ale trať znovu přešla do vlastnictví SZD (Po válce již jen Zemské dráhy (ZD - taktéž nevžitý název). Navíc se ve služebním styku do roku 1945 začalo používat číselné označení linek, Michálkovická tramvaj obdržela číslo 5.\n\n11. května 1941 došlo na Slezské Ostravě v oblouku u Bazalů k převrácení malého dvounápravového vlečného vozu, přetíženého cestujícími. Tato nehoda si vyžádala jednu oběť a mnoho zraněných. Od roku 1945 na popud této nešťastné události bylo rozhodnuto přivěšovat k motorovým vozům č. 9–12 velké čtyřnápravové vlečné vozy ale pod přísnými kritérii.\n\nMezi léty 1943–1944 jezdil jako výpomoc v úseku Slezská Ostrava – Stromovka (Dnešní ZOO) autobus SMMD, který tak pomáhal zdolávat vysoké přepravní nároky v této relaci.\n\n25. února 1945 byl vyhlášen mezi 19:10 až 20:30 poplach, při kterém byl bombou zasažen a zcela zdemolován motorový vůz č. 12. Vlaková četa ani cestující nebyli zraněni, jelikož se včas při vyhlášení poplachu schovali v nedalekém sklepě obytného domu.\n\n29. dubna 1945, den před osvobozením Ostravy zůstali motorové vozy č. 9 a 10 a vlečný vůz č. 115 na konečné v Michálkovicích, německá vojska ale při svém ústupu zničili most nad Báňskou dráhou na Josefské a tím bylo znemožněno převezení a využívání těchto vozů. Z důvodu vysoké potřeby bylo nakonec schváleno vybudovat provizorní most, po kterém budou vozy, tedy jen jejich kastle z důvodu nízké nosnosti provizoria, převezeny.\n\n11. prosince 1945 byl dán do provozu nový most přes Báňskou dráhu na Josefské a tak byla opět plně obnovena doprava na trati.\n\nPo 2. světové válce rapidně stoupl zájem o cesty do Michálkovic, což se projevilo již ve válečných letech. V roce 1945 byla opravena téměř celá vrchní stavba dráhy.\n\nV roce 1949 byla Společnost moravských místních drah připojena k monopolu Dopravního podniku Ostrava.\n\nV roce 1950 byla tramvaj a trať prodloužena společně s Bohumínskou linkou po nově prodloužené úzkorozchodné trati od nákupního domu ASO přes náměstí Lidových milicí (dnešní Masarykovo náměstí) až k divadlu Zdeňka Nejedlého (Dnešní Divadlo Antonína Dvořáka). Délka trati a tramvajové linky tak dosáhla maxima a to 5,91 km. Zároveň se začalo se služebním číslování linek. Michálkovická tramvaj dostala v roce 1951 číslo 13, mezi léty 1951–1952 měla číslo 11 a s číslem 12 dojezdila v roce 1953, poslední číslo se zároveň poslední dobu provozu linky používalo i pro styk s cestujícími (zavedení číslování všech úzkorozchodných linek od roku 1953). \n\nKvůli enormnímu nárůstu obyvatel v poválečných letech a nedostatečné propustnosti trati (40 minutový interval z důvodu špatného rozmístění výhyben) michálkovická tramvajová trať nevyhovovala. V roce 1952 bylo nakonec proto rozhodnuto o zrušení trati a jejím nahrazením trolejbusovou dopravou. 6. prosince 1953 byla uvedena do provozu trolejbusová trať \"most Pionýrů\" – Michálkovice, tramvajová trať byla sice formálně tento den zrušena, ale další asi 4 týdny ještě jezdila v ranní špičkové době.\n\nPo zrušení tramvaje začaly dočasně trolejbusy využívat tramvajovou vozovnu v Michálkovicích, která byla zbořena v 70. letech.\n\nZastávky a výhybny okolo roku 1950\n\nPo michálkovické tramvaji moc pozůstatků nezůstalo. Jednou z památek na trať je kamenná opěrná zeď na staré \"Michálkovické ulici\" u schodů na stadion. Mezi zastávkami \"VŠ Podnikání\" a \"ZOO\" se na levé straně nachází pozůstatek traťového tělesa, po kterém vede chodník oddělený od silnice. Na konečné v Michálkovicích naproti smyčce na \"Radniční ulici\" stávala malá vozovna pro tramvaje (a nouzově pro trolejbusy) z roku 1912, zbořena byla v 70. letech. Dnes je na jejím místě zatravněné místo.\n\n\n"}
{"id": "239634", "url": "https://cs.wikipedia.org/wiki?curid=239634", "title": "Christian Morgenstern", "text": "Christian Morgenstern\n\nChristian Otto Josef Wolfgang Morgenstern (6. května 1871 Mnichov – 31. března 1914 Merano) byl německý básník, novinář a překladatel. Je považován za zakladatele německé nonsensové poezie. Studoval dějiny umění a práva, zároveň se věnoval žurnalistice, poezii a překladatelství. Léčil se s tuberkulózou v mnoha sanatoriích, ale 31. března 1914 jí v Meranu podlehl. Jeho prozaická díla vyšla péčí jeho ženy Margarety většinou až po jeho smrti. Za svého života se dočkal velmi malého uznání.\n\nNarodil se v Mnichově jako jediné dítě Carla Ernsta Morgensterna (1847–1928) a jeho ženy Charlotty Morgenstern (1849–1880), rozené Schertelové. Oba rodiče pocházeli z malířských rodin, otec byl významný německý malíř krajinář. Když mu bylo 10 let, zemřela mu matka na zápal plic. Otec jej poté poslal ke kmotrovi do Hamburku, kde nastoupil do internátní školy. Zde se stal obětí soustavné a trýznivé šikany spolužáků. Jeho otec se v této době podruhé oženil. Morgenstern se roku 1884 odstěhoval za otcem, v té době ředitelem Královské umělecké školy ve slezské Vratislavi. V letech 1885–1889 zde pak navštěvoval gymnázium a pokoušel se sám psát.\n\nRoku 1892 začal studovat národohospodářství na Vratislavské univerzitě, kde poslouchal přednášky věhlasného profesora socialistické orientace Wernera Sombarta, studium ovšem musel brzy ze zdravotních důvodů přerušit. Po částečném zotavení si našel práci v Národní galerii v Berlíně, navázal spolupráci s deníkem \"Tägliche Rundschau\" a psal do časopisů \"Freie Bühne\", \"Kunstwarts\" a \"Der Zuschauer\". Stále cestoval po různých evropských sanatoriích, zdržoval se zejména v Itálii.\n\nPřekládal z francouzštiny, později také z norštiny. V roce 1898 cestoval několik měsíců po Norsku a setkal se zde s Henrikem Ibsenem. V Norsku mu vyšla jeho prvotina \"Ich und die Welt\" (Já a svět). V roce 1900 se dozvěděl, že trpí tuberkulózou. Pod vlivem této smutné skutečnosti psal \"Šibeniční písně\". Roku 1903 přeložil \"Večerní červánky\" Knuta Hamsuna a básně Björnstjerne Björnsona. V létě téhož roku získal v Berlíně místo dramaturga u F. B. Erbena a začal pracovat jako redaktor v nakladatelství Bruno Cassirera.\n\nVýznamnou inspiraci mu poskytovaly zvláště myšlenky Arthura Schopenhauera a Friedricha Nietzscheho, které ovlivňují i hořký a výsměšný pesimismus jeho nonsensových básní. Později však v jeho životě a tvorbě znamenalo velký obrat setkání se zakladatelem anthroposofie Rudolfem Steinerem. Morgenstern píše básně inspirované Steinerovou duchovní vědou (\"Ins Phantas Schloss\", v češtině výběr \"Hymnické písně\" 1934). V anthroposofii nalézá Morgenstern útěchu ve svém závažném onemocnění a bezvýhradně přijímá její mystické a teistické zakotvení.\n\nDne 7. března 1910 se v Merlan-Obermais oženil s Margaretou. V roce 1910 u něj naplno propukla tuberkulóza a 31. března 1914 na ni v ranních hodinách ve 'Vile Helioburg' v Meranu zemřel. Jeho popel byl podle přání zesnulého uložen na zahradě vily Rudolfa Steinera \"Atheneum\" ve švýcarské Basileji.\nV mnoha směrech předjímá moderní básnické směry: dadaismus, surrealismus, poetismus a expresionismus.\nJe považován za zakladatele německé nonsensové poezie. Ve svých básních spojoval slova zdánlivě nesmyslně nebo tvořil abstraktní poezii z náhodných hlásek a slabik.\nJeho sbírky básní obsahují velmi často slovní hříčky, nebo jsou rozděleny do vizuálně formovaných tvarů.\n\n\nV české literatuře jeho tvorbu ilustruje Alena Kučerová a Zdenek Seydl.\n\n\n\"KOŠILELA\n\nZnáš sirou košileli?\nTřepetatá, třepetatá.\n\nJsi proklat, majiteli!\nTřepetatá, třepetatá.\n\nTeď třeská a pleská v ní vánek.\nVichrůrůrej, vichrůrůrej.\n\nKvílivá jak uplakánek.\nVichrůrůrej, vichrůrůrej.\n\nDocela osiřela\nkošilela.\n\n\"překlad Josef Hiršal\n\nZnáš osamělý košil vlát?\nPlandalalá, plandalalá.\n\nKdo nosil jej, ten proklat.\nPlandalalá, plandalalá.\n\nV zlém větru si plandá a pleská.\nVítrvanaj, vítrvanaj.\n\nJak dětátko pláčem si stejská.\nVítrvanaj, vítrvanaj.\n\nTo je ten osamělý on,\nten osamělý košil.\n\n\"překlad Emanuel Frynta\nVAMPÍR (der Werwolf)\n\nPan Vampír v noci bezedné\nod ženy, dětí utíkal\naž ke hrobu, kde kantor spal\na řek mu: Prosím, skloňuj mne!\n\nŘiditel srovnal na límci\ntři knoflíky tam hovící\na děl k monstru, jež s klidným srdcem\nkřižovalo se před umrlcem:\n\nSlyš, „Vámpír“ – pravil dobrý pán,\n„Váspír“ – je akuzativ dán,\n„Vypíre“ – vokativ znám též,\n„Váspíru“ – lokál máš a běž.\n\nTa hra šla vampírovi k vůli,\ni protáčel svých očních kulí\na přitom ptal se ještě dál\npo singuláru na plurál!\n\nZde moudrý kantor musil ovšem\npřipustiti, že neví o všem.\nUž když zde jeden vampír stál,\n„Vám“ vypadalo na plurál.\n\nPan Vampír zvedl s pláčem zrak - \nměl přece ženu, děti!!! Však,\nkdyž skloňování neznal na ně,\nodešel s díky, odevzdaně.\n\n\"(překlad Jarmil Šlapálek)\n\nJeho dílo překládali ještě Ludvík Kundera, Egon Bondy, Ivan Wernisch, Josef Brukner, Vladimír Holan, Peter Komers, Erik Adolf Saudek, Zbyněk Sekal, ale třeba i scenárista Martin Ryšavý nebo malíř a výtvarník Jan Kotík a mnozí další.\n\nDo němčiny překládal z norštiny a švédštiny\n\nJeho dílem se často nechal inspirovat Jiří Suchý, např. při psaní některých svých povídek. V roce 1961 také divadlo Semafor uvedlo představení \"Papírové blues\", ve kterém dostaly jeho básně velký prostor.\n\nJeho text \"Der Steinochs (čes. Kamenný vůl)\" zhudebnila v roce 1981 jedna z prvních českých punkových kapel FPB pod názvem \"Vůl z žuly\". A o několik let později taktéž česká punková kapela Visací zámek, např. \"Hymna Šibeničních bratří\" nebo \"Půlnoční myš\". Vynikající zhudebnění básní \"Veliké lalulá\" a \"Košilela\" spolu s dalšími texty z jeho rozsáhlých děl zrealizovala kapela Stromboli (Michal Pavlíček a Bára Basiková). Další texty zhudebnila skupina The Plastic People of the Universe.\n\nMorgensternovým dílem se inspiroval český básník Josef Hiršal, který Morgensterna sám překládal do češtiny. Mezi další autory, kteří se Morgensternem inspirovali, patří Petr Nikl, který některé z Morgensternových básní parafrázoval.\n\n\n\n"}
{"id": "239636", "url": "https://cs.wikipedia.org/wiki?curid=239636", "title": "Honour Moderations", "text": "Honour Moderations\n\nHonour Moderations (popřípadě \"Mods\") je zkouška na Oxfordské univerzitě během úvodní části některých studijních oborů (např. \"Greats\"). Skládá se z řady písemných prací z různých oblastí daného oboru. Jsou za ni udělovány třídy od první (za nejkvalitnější výkony) do čtvrté, i když toto hodnocení neovlivňuje získání závěrečného akademického titulu. V jiných oborech se ekvivalentní úvodní zkoušky nazývají \"Moderations\" a \"Prelims\" a nejsou spojeny s udělováním žádných tříd. Všechny tři zmíněné zkoušky se nazývají \"First Public Examinations\" („první veřejné zkoušky“). Úspěšné složení \"First Public Examinations\" dovoluje pokračovat směrem k \"Second Public Examinations\" („druhým veřejným zkouškám“), které se běžně nazývají \"Finals\". Zkoušky \"Finals\" jsou v Oxfordu na konci každého bakalářského studijního programu. \n"}
{"id": "239637", "url": "https://cs.wikipedia.org/wiki?curid=239637", "title": "Fleret", "text": "Fleret\n\nFleret je lehká bodná zbraň (lehčí než kord) určená pro sportovní použití, která byla vyvinuta v průběhu 17. století. Jméno pochází z francouzského slova \"fleur\" (květ) a odkazuje na tvar záštitných oblouků.\n\nTechnické parametry: zbraň se skládá z čepele, číšky a rukojeti. Musí být kratší než 110 cm a lehčí než 500 g. Podle typu rukojeti se rozlišuje fleret francouzský, italský, nebo belgický. Čepel má obdélníkový průřez.\n\nFleret je velmi rychlá a technická zbraň, vhodná pro začátečníky i zkušené šermíře. Začátečníci s ním obvykle začínají a teprve později přecházejí na kord.\n\nPři šermu s fleretem se počítají zásahy na vymezené části trupu šermíře vymezeném speciální elektricky vodivou vestou. Při souboji touto zbraní platí právo útoku.\n\n\n"}
{"id": "239639", "url": "https://cs.wikipedia.org/wiki?curid=239639", "title": "Seznam obcí v departementu Côtes-d'Armor", "text": "Seznam obcí v departementu Côtes-d'Armor\n\nToto je seznam obcí v departementu Côtes-d'Armor ve Francii:\n"}
{"id": "239641", "url": "https://cs.wikipedia.org/wiki?curid=239641", "title": "Fleret (rozcestník)", "text": "Fleret (rozcestník)\n\nFleret primárně značí lehkou bodnou zbraň určenou ke sportovnímu šermu.\n\n\n"}
{"id": "239643", "url": "https://cs.wikipedia.org/wiki?curid=239643", "title": "Trampská hudba", "text": "Trampská hudba\n\nSouslovím trampská hudba nebo i trampská píseň označujeme zvláštní a zcela specifické odvětví českého folku, které vzniklo spolu s trampingem, skautingem, Ligou lesní moudrosti (hnutí Woodcraft) již ve 20. a 30. letech 20. století. Jedním ze skladatelů je například Jaroslav Ježek.\n\nZprvu se jednalo o jednoduchou, zcela neformální a spontánní lidovou zábavu, provozovanou zejména o víkendech u táborových, besedních a osadních ohňů za doprovodu kytar. První trampské písničky mívaly jednoduchý nápěv i harmonii, prostý text a bývaly zpívány zpravidla větším počtem amatérských zpěváků a to většinou vícehlasně.\nJejich náměty mívaly silně romantický nádech, někdy byly tyto náměty značně sentimentální.\n\nTato spontánní lidová hudba vznikla z nejrůznějších inspiračních zdrojů, jedním z takových zdrojů byla, mimo jiné, také četba dobrodružné literatury z prostředí Divokého západu a exotických krajin vůbec. Po hudební stránce tato hudba vzešla jak z tradic české lidovky, dále z tradice kramářských písní, tradic dělnických zpěváckých spolků, jakož i z tradic obrozeneckého zpívání (popřípadě i z tradice kabaretních kupletů). Hudba jako taková byla velmi silně ovlivněna i tehdejším úplně novým hudebním stylem, jímž byl jazz. Tento nový hudební žánr právě v té době prožíval období svého bouřlivého rozvoje po celém světě. Nicméně celá řada původních trampských autorů byla nakonec úspěšná v tom smyslu, že relativně velké množství jejich písniček posléze téměř zlidovělo a nakonec bylo často vstřebáno právě vznikajícím gramofonovým průmyslem i novým informačním médiem té doby jímž bylo (kromě filmu) zejména rádio, tedy Československý rozhlas. Z celé řady tehdejších nadprůměrných trampských hudebních tvůrců uveďme např. Jarku Mottla, Edu Fořta, Jendu Kordu, Eduarda Ingriše či Mirko Vostrého, z interpretů pak vokální skupinu Settleři či současné nestory tohoto žánru Duo Červánek.\n\nVýrazným společenským předělem pro celý tramping a skauting se celkem přirozeně stala druhá světová válka. A platilo to samozřejmě i pro trampskou zábavu, tedy i pro trampskou hudbu.\n\n\"Moderní trampská hudba\" začala vznikat na přelomu 50. a 60. let 20. století prakticky souběžně s tím jak nejen v okolním světě ale i u nás vznikaly zárodky onoho tehdy zbrusu nového hudebního žánru, který dnes nazýváme folk (příkladem za všechny ostatní budiž skupina Spirituál kvintet) a začínala se objevovat i americká country music, kterou v 50. letech hrála skupina SALP, založená v r. 1949 Jiřím Falladou, (textař mnoha písní, např. Buráků), Josefem Dobešem (později steelkytarista Greenhornů) a Wiktorem Wagnerem. Krom toho také došlo k výrazné generační proměně, moderní trampské písničky začínaly být mnohem méně naivní, byly rytmicky i harmonicky propracovanější a tematicky zcela zjevně začaly tendovat ke zpívané poezii všedního dne (rodil se tak, mimo jiné, i nynější základ mohutného proudu současného českého písničkářství). Změnilo se i nástrojové obsazení a s ním i provedení, téměř vymizely dříve typické mužské sbory s party bez doprovodu, nyní bylo oproti klasickému trampskému stylu výrazně i výrazově bohatší. Vedle běžných kytar se začaly objevoval první mandoliny, banja, kontrabasy, bicí a další doprovodné hudební nástroje. Trampská hudba byla v té době ovlivňována nejen novými hudebními směry té doby, což byl zejména rokenrol a bigbeat (tehdejší fenomény doby: Elvis Presley a Beatles), ale i výraznými vlivy pocházejícími od americké country hudby.\n\nProblém komunismu v Československu ale ovlivňoval i tuto sféru hudebního vývoje v tom smyslu, že západní hudební vlivy k nám pronikaly velmi obtížně a mnohem pomaleji než by tomu bylo v případě, když by u nás v té době existovala svobodná společnost. A mnohé z těchto západních hudebních vlivů se dost často setkávaly, a to velmi slušně řečeno, se společenským nepochopením či přímým odsudkem ze strany oficiálních míst. Na druhou stranu to přinášelo velký prostor pro originální českou tvorbu. Jednou z nejvýraznějších skupin moderní trampské hudby se stala bezpochyby skupina Hoboes z osady Zlatý klíč formovaná autorskými písněmi bratrské dvojice Wabiho a Mikiho Ryvolových. Zde je nutno podotknout, že ani samotné trampské hnutí svoji vlastní „hudební modernu“ také nepřijímalo s přílišným pochopením, a projevovalo se to zejména u trampů z první předválečné generace. (Část trampů například zásadně nehrála písně, které se hrály v rádiu, i když se jim jinak líbily).\n\nNicméně bouřlivý společenský vývoj konce 60. let a generační výměna pokračovala i v trampském hnutí a procesy společenských změn se ani zde nedaly zcela zastavit. V 60. letech začaly vznikat první skupiny amatérských nadšenců hrajících také americkou country hudbu (třeba Greenhorns, White Stars, Rangers a další). Objevili se i první vynikající písničkáři, z nichž snad vůbec nejvýraznější byl Karel Kryl. Zrodila se tak fakticky hned celá skupina příbuzných hudebních žánrů, kdy kromě („předválečné“) klasické trampské hudby koexistovala moderní trampská hudba, právě vznikající folk a i české formy country & western stylu - prakticky vše co později bývalo označováno souslovím \"portovní žánry\", tedy hudební žánry, které byly později veřejně prezentovány novým, ve své době neuvěřitelně oblíbeným hudebním festivalem, nazvaným \"Porta\". Za všechny tvůrce moderní trampské hudby jmenujme např. skupinu Pacifik Tonyho Linharta, skupinu Brontosauři bratrů Františka a Honzy Nedvědových, skupinu Hop Trop, skupinu Kamarádi táborových ohňů či zpívajícího spisovatele detektivek a klasika české sci-fi literatury Jaroslava Velinského resp. Kapitána Kida.\n\nK jmenovaným tvůrcům patří jistě i Miroslav Jaroš-Skunk autor známé Montgomery-Jižní eskadrony, nebo Qauntanamo, Rychlejší koně a další.\n\nRozdíly mezi jednotlivými hudebními žánry u některých českých tvůrců nejsou nikterak výrazně patrné a mnozí z nich vyšli od klasické trampské hudby zpívané kdesi v lesích při ohníčku až k dnešní šířce či hloubce svého hudebního záběru i osobního sdělení. Klasickým příkladem budiž např. Wabi Daněk (jehož píseň Rosa na kolejích ze supraphonské gramofonové LP desky \"Písně dlouhejch cest\" se stala velmi populární), který byl řazen jak do podskupiny moderní country tak do skupiny současného folku. Na trampských základech ale vyrostla prý i písničkářka Radůza, Ivan Mládek a další. V současnosti se problematice trampské hudby, mimo jiné, také věnuje prakticky Country radio ve svém pravidelném pořadu \"Ozvěny osadních ohňů\", který moderuje pan Antonín Linhart známý trampský a countryový hudebník ze skupiny Pacifik. Trampská hudba má své pevné místo na festivalu Porta, který je i dnes jedinečný díky síti oblastních kol jejichž vítězové postupují do Českého národního finále v Řevnicích.\n\n\n\n\n\n\n\nHop Trop\n\n\n\"Olešnická kytka\" - Festival Country, Folk a Trampské hudby. Pořádá \"T.O. Zmijáci\". Festival se koná v Olešnici na Moravě, každoročně první víkend v červnu\n\n"}
{"id": "239655", "url": "https://cs.wikipedia.org/wiki?curid=239655", "title": "Září 2007", "text": "Září 2007\n"}
{"id": "239659", "url": "https://cs.wikipedia.org/wiki?curid=239659", "title": "Jaroslav Panuška", "text": "Jaroslav Panuška\n\nJaroslav Panuška (3. března 1872, Hořovice – 1. srpna 1958, Kochánov, tehdy součást obce Lipnička) byl český akademický malíř, krajinář.\n\nNarodil se 3. března 1872 v Hořovicích. Jeho otec Ing. František Panuška byl geometr. Když bylo Jaroslavovi osm let, pustil se do prvního akvarelu a v deseti letech tajně odjel malovat na Karlštejn. Po absolvování obecné školy studoval Panuška na nižším gymnasiu v Praze na Smíchově, kam se přestěhovali z Hořovic.\n\nV roce 1889 byl přijat na Malířskou akademii v Praze, kde s několikerým přerušením studoval nejprve u prof. Maxmiliána Pirnera a poté u krajináře prof. Julia Mařáka, kde roku 1896 studium ukončil. V roce 1898 se oženil s Marií Sukovou, ze svazku vzešli čtyři děti, synové Jaroslav, Vladislav, Jiří a dcera Jarmila.\n\nJiž na akademii začíná kresilt a malovat fantasktní a srašidelná témata, která jej nejvíce proslavila (\"Vodník\", \"Příšera\", \"Bludičky\", \"Bezhlavý kůň\", \"Hnízdo loupežníků\", \"Čarodějnice\", \"Duch mrtvé matky\" a další). Po absolvování akademie maluje na mnoha místech v Čechách, mj. v Pojizeří, na Sedlčansku, Berounsku, Příbramsku a v Jižních Čechách, několikrát navštívil i Balkán. Roku 1906 posílá do Londýna na výstavu obraz \"Pohled na Jindřichův Hradec\". V roce 1910 souborně vystavuje v Mladé Boleslavi a následně v Městském průmyslovém muzeu v Hradci Králové (102 obrazy). Vedle malby se věnoval i knižní ilustraci s fantaskními, strašidelnými a pohádkovými motivy (J. Panuška a V. Říha, Letní noc, z r. 1905). Zajímaly ho i staré hrady a hradiště a maloval výjevy z pravěku. Celoživotně se zajímal o archeologii, kde spolupracoval s Josefem Ladislavem Píčem. Výtvarně jej ovlivnila výstava Nikolaje Konstantinoviče Rericha konaná v r. 1906 v Praze.\n\nV okolí Lipnice nad Sázavou maloval již v roce 1908 a tam také roku 1921 přivedl spisovatele Jaroslava Haška. K jeho přátelům patřil i spisovatel Zdeněk Matěj Kuděj a malíř Josef Lada. V roce 1919 vystavuje souborně v Praze u Topiče (177 děl). Roku 1923 zakoupil Panuška pozemek v Kochánově u Světlé nad Sázavou a začal na něm stavět jednopatrový srub s ateliérem. V roce 1926 vystavuje v Rubešově galerii v Praze svůj monumentální obraz \"Vítězství husitů nad křižáky na Běhání\". V tomtéž roce se v Kochánově usadil s rodinou natrvalo a maloval především hrad Lipnici, vrch Melechov a motivy z okolí. Nejraději prý ztvárňoval prastarý dub rostoucí přímo před jeho srubem, který dnes nese jeho jméno. V roce 1932 vystavuje 103 prací společně s Františkem Kavánem a Otou Bubeníčkem v Obecním domě v Praze a následně v roce 1933 vystavuje 111 prací v Hradci Králové. K jeho nejlepším krajinářským obrazům patří tajemné pohledy na rybníky, močály a tůně v tichém oparu raní mlhy nebo měsíčního svitu, pohledy do údolí ze skalnatých vrchů nebo valící se bouřková mračna nad krajinou. Barevná skladba jeho obrazů nevyhýbající se barvě černé a tmavě modré a založená na valérech barvy šedé, hnědé a olivově zelené je přirozeným protipólem jásavých barev malíře Oty Bubeníčka. Svojí typickou barevnou škálu doplněnou o okr uměl mistrovsky provázat i s barvou moře (např. \"Moře s tmavým nebem\", \"Moře a skály\" a \"Fragment z Epidauru\").\n\nByl členem Spolku výtvarných umělců Mánes a později Jednoty výtvarných umělců. Roku 1955 byl jmenován zasloužilým umělcem. Zemřel 1. srpna 1958 v Kochánově u Světlé nad Sázavou, pochován je na světelském hřbitově. Malířské tvorbě se věnovali i Panuškovi synové Jaroslav a Vladislav.\nSkladbu s názvem \"Panuška\" mu na svém albu \"Vagus Vetus\" z roku 2014 věnovala známá pražská blackmetalová skupina Master's Hammer, jejíž celý text je o jeho obrazech a v refrénu zpívá konkrétně o obraze \"Jak by vypadal katolický hřbitovy, kdyby Římané místo křižování věšeli\".\n\nPři vytváření tohoto článku bylo použito životopisných dat z expozice Muzea Světelska.\n\n\n"}
{"id": "239664", "url": "https://cs.wikipedia.org/wiki?curid=239664", "title": "Bowenie obdivuhodná", "text": "Bowenie obdivuhodná\n\nBowenie obdivuhodná (\"Bowenia spectabilis\"), je rostlina z rodu bowenie a třídy cykasy. Bowenie pocházejí z Austrálie. Stromek s podzemním holým kmenem dosahuje až 1,5m výšky, přičemž listy rostou přímo ze země. Listy jsou na rozdíl od naprosté většiny ostatních cykasů větvené, příbuzný druh bowenie pilovitá (\"Bowenia serrulata\") má ozubené okraje lístků.\n\nListy byly v minulosti používány do květinové výzdoby, poté zařazeny mezi chráněné se již takto nevyužívají. Jejich růst je tak pomalý, že se nehodí k masové výrobě na prodej, na rozdíl například od cykasu japonského.\n\nBowenie obdivuhodná byla poprvé popsána v roce 1863 Josephem Daltonem Hookerem, který celému rodu přidělil jméno tehdejšího guvernéra Queenslandu sir George Fergusona Bowena. Český název je používán pro nejstarší známou rostlinu v ČR v botanické zahradě Liberec.\n\nBowenie obdivuhodná roste v australském Queenslandu, v horkém vlhku tropického dešťového pralesa na stinných svazích a poblíž řek v nížinách. I proto tyto rostliny nesnášejí chlad. Vzhledem k lesnímu původu se doporučuje je pěstovat v polostínu. Rozmnožují se buď semeny, nebo uměle dělením kořene.\n\nFosilní druh \"Bowenia eocenica\" je znám z uhelných dolů v australském státě Victoria, a \"Bowenia papillosa\" z uhlí v New South Walesu. Obě zkameněliny listů pocházejí z Eocénu.\n\n\n"}
{"id": "239674", "url": "https://cs.wikipedia.org/wiki?curid=239674", "title": "Inertní plyny", "text": "Inertní plyny\n\nInertní plyny (neboli \"netečné plyny\") jsou plyny za daných podmínek nepodléhající chemickým reakcím. Řadí se sem například dusík a některé vzácné plyny. Inertní plyny se obecně využívají k zabránění nechtěným chemickým reakcím poškozujícím vzorek. Tyto nežádoucí chemické reakce jsou často oxidační a hydrolytické reakce s kyslíkem nebo vzdušnou vlhkostí. Pojem \"inertní plyn\" je závislý na kontextu, protože například některé vzácné plyny mohou být za určitých podmínek přinuceny k reakci.\n\nČistý argon nebo dusík jsou nejčastěji používané inertní plyny kvůli vysokému procentu jejich výskytu v přírodě (78 % N, 1 % Ar ve vzduchu) a kvůli jejich nízké ceně na trhu.\n\nNa rozdíl od vzácných plynů inertní plyny nemusí být jednoprvkové, často jsou to chemické sloučeniny. Důvodem pro jejich netečnost bývá většinou úplné zaplnění valenční vrstvy. Toto je však pouze určitá tendence, nikoliv pravidlo, protože některé inertní plyny za určitých speciálních podmínek mohou vytvářet sloučeniny.\n\nČastým využitím vzácných plynů je inertní atmosféra (nebo také \"ochranná atmosféra\"), což je směs plynů v uzavřeném prostoru zabraňující degradaci uchovávaného materiálu. Používá se zejména argon ve směsi s dusíkem. Dalším využitím těchto plynů je hašení, zejména ve stabilních hasicích zařízeních. Nejčastěji používanými hasebními plyny v budovách jsou čistý dusík, Argonit a Inergen.\n\n\n"}
{"id": "239684", "url": "https://cs.wikipedia.org/wiki?curid=239684", "title": "Elektronová afinita", "text": "Elektronová afinita\n\nElektronová afinita (někdy též elektroafinita) je energetická bilance děje, při kterém vzniká z prvku v základním stavu anion. Je to tedy energie, která se uvolní (nebo kterou musíme dodat) při přidání jednoho elektronu k atomu.\n\nPodle elektronové afinity lze prvky rozdělit na:\n\nPodle elektronové afinity lze prvky v periodické soustavě dělit na kovy a nekovy.\n\nElektronové afinity klesají v každé skupině periodické tabulky s rostoucím atomovým číslem a rostou v každé periodě s růstem atomového čísla.\n\nElektrony jsou snadněji vázány takovými atomy, jejichž elektronová valenční vrstva je zaplněna podobně jako valenční vrstva vzácného plynu.\n\nPrvky s velkou elektronovou afinitou (např. F, Cl, Br, I) snadno tvoří anionty.\n\n"}
{"id": "239686", "url": "https://cs.wikipedia.org/wiki?curid=239686", "title": "Dión jedlý", "text": "Dión jedlý\n\nDión jedlý (\"Dioon edule\") je druh cykasu z čeledi zamiovité. Pochází z Mexika, kde je znám také jako \"Palma de la Virgen\". Jedná se o strom dorůstající po mnoha letech výšky až 4 m.\nDo skupiny \"Dioon edule\" byla dříve včleněna i úzkolistá forma rostoucí spíše na suchém severu Mexika, nyní již samostatný druh. Jižní forma \"D. edule\" se vyznačuje značnými druhovými rozdíly a je možné, že v budoucnu z ní dojde k vydělení dalších skupin. Například varianta rostoucí poblíž města Palma Sola, Veracruz má typicky lehce skloněné listy, zatímco varianta u města Rio Verde rovné listy a další rozdíly se objevují u lístků. Populace rostliny z oblasti Rio Pescados má naopak velmi široké lístky (Jeff Chemnick).\n\n\n\nTento cykas patří k nejběžnějším. Vlastní jej všechny české botanické zahrady, je relativně často dostupný na burzách a patří proto k obvyklým \"startovním\" cykasům sběratelů. Není však v prodeji v květinářstvích. Pravidelný tvar listů s velmi tvrdými lístky jej v případě dobré péče a hustější koruny řadí mezi krásné rostliny. I přesto že některé české botanické zahrady vlastní zralé a plodící jedince (Praha Na Slupi, Brno, Olomouc) nejsou tyto rostliny v ČR opylovány.\n\n\nMezi historické synonymické názvy se řadí \"D. aculeatum\", \"D. imbricatum\", \"D. strobilosum\", \"D. strobilaceum\", \"Macrozamia littoralis\", \"M. pectinata\", \"Platyzamia rigida\", \"Zamia maeleni\".\n\n\n\n \n"}
{"id": "239690", "url": "https://cs.wikipedia.org/wiki?curid=239690", "title": "Seznam nejlepších hráčů na ZOH", "text": "Seznam nejlepších hráčů na ZOH\n\nSeznam nejlepších hráčů na jednotlivých postech, vyhlašovaných direktoriátem.\n"}
{"id": "239691", "url": "https://cs.wikipedia.org/wiki?curid=239691", "title": "Finistère", "text": "Finistère\n\nFinistère ( ) je francouzský departement ležící v Bretani.\n\n\nFinistère je nejzápadnější částí metropolitní Francie. Největším městem je Brest.\n\n\"(datum udává datum zvolení prefekta)\"\n\n\n\n"}
{"id": "239693", "url": "https://cs.wikipedia.org/wiki?curid=239693", "title": "South Granville Rise", "text": "South Granville Rise\n\nSouth Granville Rise je oblast ležící jižně od Downtownu Vancouveru. Ohraničují ji městské části Kitsilano, Fairview a Shaughnessy.\n\nOd Downtownu čtvrť odděluje záliv False Creek táhnoucí se podél Granville Street, od ostrova Granville Island až po 16 Avenue, kde obchody střídají obytné domy v Shaughnessy. Oblast South Granville v roce 2007 oslavovala svoji stoletou existenci.\n\nKromě rychle se rozvíjejících obchodů, restaurací a obytných domů se v South Granville nachází mezi ulicí Broadway a mostem Granville Bridge oblast známa jako \"Gallery Row\", kde je velká koncentrace galerií umění.\n\nLeží zde i historické divadlo Stanley Theatre postavené v roce 1930. Před divadlem se nalézá časová schránka \"South Granville Centennial Time Capsule\".\n\n"}
{"id": "239696", "url": "https://cs.wikipedia.org/wiki?curid=239696", "title": "Mezinárodní společnost pro vědomí Kršny", "text": "Mezinárodní společnost pro vědomí Kršny\n\nMezinárodní společnost pro vědomí Krišny ( – odtud zkratka ISKCON), známá častěji jako Hnutí Haré Kršna, je náboženská organizace a hnutí, které v roce 1966 v New Yorku založil Šrí Šrímad A. Č. Bhaktivedanta Svámí Prabhupáda (dále jen Prabhupáda). Hnutí je sociologií náboženství řazeno mezi tzv. nová náboženská hnutí vycházející z hinduismu. Konkrétně vychází z tradice bengálského višnuismu, za jehož zakladatele se považuje bengálský mnich a reformátor Čaitanja Maháprabhu. Učení hnutí Haré Kršna vychází, stejně jako bengálský višnuismus, ze starých hinduistických spisů, zejména Bhagavadgíty a Bhágavatapurány (Šrímad-Bhágavatam).\n\nSamotné hnutí odvozuje svůj původ od Čaitanji Maháprabhua a učednické posloupnosti jeho žáků (\"gaudíja-sampradája\"). Tradice Čaitanji se napojuje na posloupnost významného duchovního učitele Madhvy (\"Madhva-sampradája\"), jehož posloupnost se tradičně spojuje s Brahmovou sampradájou. ISKCON si klade za cíl šíření védské kultury a poznání, jak je vyloženo v Bhagavadgítě a Bhágavatapuráně. Pro hnutí je stěžejní uctívání hinduistického boha Kršny, který je zde považován za Nejvyššího Absolutního Boha nadřazenému všem ostatních bohům, kterým se proto říká polobozi, protože jediným Bohem je pro Kršna. Kršna je tradičně považován za osmé vtělení (\"avatára\") boha Višnua, avšak v tradici bengálského višnuismu je Kršna ztotožněn s Višnuem, co víc, je mu přisuzováno dokonce postavení nadřazené Višnuovi. Kršna je považován za zdroj samotného Višnua.\n\nV zakládající listině z roku 1966 Prabhupáda ukotvil sedm cílů ISKCONu:\n\nŠríla Prabhupáda se narodil v Kalkatě, 1. září 1896 do vaišnavské rodiny jako Abhaj Čaran De. Když se narodil, astrolog prý předpověděl, že ve věku 70 let překročí oceán a stane se mocným kazatelem. Ve svých šesti letech začal uctívat Rádhu a Krišnu. V letech 1916-1920 studoval na škole Scottish Churches’ College v Kalkatě. Na radu svého otce se již během studia v roce 1918 oženil s Rádháraní Déví. V roce 1921 se jim narodil první syn. V té době pracoval jako asistent v Boseho laboratoři v Kalkatě.\n\nV roce 1922 se poprvé setkal s Bhaktisiddhántou Sarasvatím. Ten ho už tehdy požádal, aby kázal misi Čaitanji Maháprabhua v západních zemích. V roce 1933 byl Bhaktisiddhántou obřadně zasvěcen v Iláhábádu. Bhaktisiddhánta mu řekl, aby vydával knihy a stavěl chrámy. Krátce před svou smrtí, dal Bhaktisiddhánta Sarasvatí Prabhupádovy pokyn kázat v angličtině. V roce 1951 opustil rodinný život a v následujících letech se snažil kázat v Indii, nicméně moc úspěšný nebyl. Rozhodl se tedy kázat na západě. Aby mohl splnit přání svého duchovního mistra, rozhodl se, že odjede do Ameriky a doufal, že se tam jeho kázání uchytí více než v Indii. Ještě, než odplul do Ameriky přeložil první ze sanskrtu do angličtiny první zpěv Bhágavatapurány ve třech svazcích. V srpnu 1965 odplul z Kalkaty do USA.\n\nPo příjezdu do Ameriky Prabhupáda vůbec neměl v plánu se přizpůsobovat tamním zvykům a západní kultuře. Stále nosil své tradiční indické oblečení a rozhodně nezačal jíst maso jako lidé na západě. Přes všemožné útrapy v červenci 1966 v New Yorku získal dům s obchodem, kde se zrodily počátky hnutí Haré Kršna (ISKCONu). Postupně si ho začali lidé všímat, když zpíval a hrál na tradiční indické nástroje. 13. července 1966 Prabhupáda oficiálně založil Mezinárodní společnost pro vědomí Krišny (ISKCON). V září 1966 zasvětil první západní žáky a postupně je seznamoval s védskou kulturou. ISKCON se dále šířil na západní pobřeží USA a následně do Evropy a na všechny kontinenty.\n\nPrabhupáda je zakladatel-áčárjou ISKCONu. Coby zakladatel ISKCONu založil novou větev posloupnosti Čaitanji Maháprabhua a přinesl:\n\na) management a organizační strukturu ISKCONub) filozofiic) standardy každodenní praxe oddané službyd) jako áčárja napsal komentáře k védským textům a rozšířil nauku o Kršnovi po celém světě.\n\nSpecifický termín „\"Zakladatel-áčárja\"“, který Prabhupáda nařídil, aby označoval jeho postavení ve vztahu k ISKCONu je velice důležitý. Prabhupáda posuzoval titul „\"áčárja\"“ použitý samostatně nejen jako nedostatečný, ale dokonce jako urážlivý. Samotné slovo „\"áčárja\"“op se tradičně používá jako čestný titul pro významného vůdce duchovní společnosti. Tomu, kdo nosí titul „Zakladatel-\"áčárja\"“, bylo uděleno závažnější pověření, pověření, které vyžaduje zvláštní uznání. Takový titul je tedy zcela jedinečný a jeho nositelem je pouze Šríla Prabhupáda.\n\nAž do roku 1970 samotný Prabhupáda osobně dohlížel na veškeré dění ve společnosti. Poté však založil hlavní řídící orgán – Governing Body Commission, GBC (Správní rada), který ustanovil jako \"nejvyšší autoritu pro celou společnost\" a jmenoval několik konkrétních členů, které vybíral ze svých nejpokročilejších žáků.\n\nSprávní rada (GBC) sice plnila funkci nejvyššího řídícího orgánu, avšak dokud byl Prabhupáda naživu, byl on jakousi přirozenou autoritou a jediným guruem a Správní rada tak víceméně začala plnit svůj účel až po jeho smrti. To, že GBC je a bude nejvyšším řídícím orgánem ISKCONu Prabhupáda znovu ustanovil ve své poslední vůli z července 1977. GBC dohlíží na dodržování standardů, které Prabhupáda v ISKCONu stanovil. Prabhupáda vybral své nejzkušenější žáky a jmenoval je do funkce GBC. V zakládajícím dokumentu z roku 1970 jmenoval do funkce členů GBC následující oddané (v té době ještě nebyli sannjásíny):\n\nV průběhu desetiletí se složení GBC změnilo z původních členů není v současné GBC nikdo. Řada z nich zemřela a nebo byla vyloučena za své přestupky. V současné době (2018) má GBC 36 členů. Prabhupáda řekl, že členství v GBC je doživotní (pokud se rada nerozhodne někoho vyloučit z důvodu poklesnutí), a může nabírat nové členy. Správní rada se schází jednou ročně v Majápuru, kde řeší problémy a plánuje další kázání.\n\n\n1. Indický subkontinent – Indie, Pakistán, Srí Lanka, Bhútán, Nepál a Bangladéš\n\n2. Ruská sféra – Rusko, Arménie, Ázerbájdžán, Bělorusko, Kazachstán, Kyrgyzstán, Rusko, Tádžikistán, Uzbekistán, Moldavsko a Mongolsko\n\n3. Evropa\n\n4. Arabské státy – Severní Afrika a Střední Asie: Alžírsko, Libye, Maroko, Mauretánie, Tunisko, Západní Sahara, Egypt, Jordánsko, Libanon, Palestinská autonomie, Sýrie, Irák, Bahrajn, Jemen, Katar, Kuvajt, Omán, Saúdská Arábie, Spojené arabské emiráty\n\n5. Střední a jižní Afrika – celá Afrika kromě arabských států na severu\n\n6. Severní Amerika – USA a Kanada\n\n7. Střední Amerika – Mexiko, Guatemala, Belize, Honduras, Salvador, Nikaragua, Kostarika a Panama\n\n8. Karibská oblast – ostrovy v Karibském moři\n\n9. Jižní Amerika (španělsky mluvící země) – Argentina, Bolívie, Brazílie, Ekvádor, Guyana, Chile, Kolumbie, Paraguay, Peru. Sutinám, Uruguay a Venezuela\n\n10. Brazílie\n\n11. Japonsko a Korea\n\n12. Čína\n\n13. Jihovýchodní Asie – Brunej, Myanmar, Kambodža, Východní Timor, Indonésie, Laos, Malajsie, Filipíny, Singapur, Thajsko, Vietnam\n\n14. Austrálie a Oceánie – Austrálie, Mikronésie, Fidži, Kiribati, Nauru, Nový Zéland, Palau, Samoa, Šalamounovy ostrovy, Tonga, Tuvalu, Vanuatu, Marshallovy ostrovy, Papua-Nová Guinea, Severní Mariany, Cookovy ostrovy\n\nPro další pokročení ve studiu je nutné získat základ v pochopení a realizaci rozdílu mezi tělem a duší.\n\nŠest základních rodílů mezi tělem a duší:\n\n· duše je \"sat\", věčná, tělo je dočasné\n· duše je \"cid\", plná poznání Absolutní Pravdy, tělo není vědomé\n· duše je \"ánanda\", blažená (od Boha se nelišící), tělo je plné utrpení pod vlivem \"máji,\" vnější iluzorní energie přírody\n· duše se nemění, tělo se neustále mění\n· duše neumírá, tělo umírá\n· duše je v projevem Krišnovy vyšší (okrajové) energie, tělo je součástí nižší (vnější) Krišnovy energie\n\nK pochopení a orientaci ve védském učení je nutné přijmout alespoň na teoretické úrovni fakt, že Krišna je Nejvyšší Osobnost Božství. Kde není Bůh je nevědomost. Nevědomost je temnota. Bůh je světlo.\n\nBhagavad-gítá taková, jaká je (Zpěv vznešeného)\nŠrímad Bhágavatam (doposud je do čestiny přeloženo 10 zpěvů)\nČaitanja Čaritámrita (v češtině 4 svazky)\nNektar oddanosti (souhrnná studie Bhakti-rasámrita-sindhu Rúpy Gósvámího)\n\nVedle tohoto velmi rozsáhlého díla, přeloženého ze sanskrtu do angličtiny a dnes již do více než 50 jazyků světa a opatřeného komentáři Šríly Prabhupády, existuje jeho dalších více než osmdesát knih. Vedle těchto knih je k dispozici doplňující literatura následovníků ISKCONu schválená správní radou.\n\n"}
{"id": "239698", "url": "https://cs.wikipedia.org/wiki?curid=239698", "title": "Iberské pohoří", "text": "Iberské pohoří\n\nIberské pohoří či Iberské hory (španělsky \"Sistéma Ibérico\" či \"Cordillera Ibérica\") je jeden z hlavních horských systémů na Iberském poloostrově, na východě Španělska. Rozkládá se od severozápadu k jihovýchodu v délce okolo 350 km, maximální šířku má 200 km. Leží na území autonomních společenství Kastilie a León, Kastilie-La Mancha, La Rioja, Aragonie a Valencie. Vyskytují se zde vrcholy jejíž nadmořská výška přesahuje 2 000 m. Nejvyšší horou je s 2 314 metry Moncayo. Na západě Iberské pohoří sousedí s Kastilským pohořím a Mesetou, na východě s pánví řeky Ebro. Pohoří tvoří rozvodí mezi řekami vlévajícími se do Atlantského oceánu a Středozemního moře. Pramení zde řeky Duero, Júcar a Tajo.\n\nVrásnozlomové pohoří je složené z druhohorních sedimentů, s převahou vápenců. Podloží tvoří prvohorní horniny. Iberské pohoří bylo zvrásněno v třetihorách, současně s východně ležícími Pyrenejemi.\n\nIberské pohoří tvoří složitý systém horských pásem, náhorních plošin a kotlin. Údolí řeky Jalón rozděluje Iberské pohoří na menší, ale o něco vyšší severní část a na plošně rozsáhlejší jižní část. V severní části leží nejvyšší pohoří \"Sierra del Moncayo\" a \"Sierra de la Demanda\" s nejvyšší horou Moncayo. Vrcholy hor jsou většinou zaoblené, na svazích se místy vyskytují kamenná moře. V jižní části převládají rozsáhlé zvlněné náhorní plošiny (s nadmořskou výškou 1 100 až 1 500 m) tvořené krasovými horninami. Nejvyšší pásma rovněž přesahují 2 000 m. Ze severu k jihu je jižní část Iberského pohoří rozdělena soustavou tektonických příkopů.\n\nV pohoří rostou především jehličnaté lesy a jsou zde horské pastviny. Nachází se zde ložiska rud železa a barevných kovů.\n"}
{"id": "239699", "url": "https://cs.wikipedia.org/wiki?curid=239699", "title": "Rofan", "text": "Rofan\n\nRofan je malé, doslova kapesní vápencové pohoří na severu spolkové země Tyrolsko v Rakousku. Pohoří je většinou zalesněno, jen západní část je skalnatá. Nejvyšším vrcholem masivu je Hochiss - 2299 m n. m.\n\nPohoří Rofan zaujímá plochu 350 km². Rozkládá se mezi jezerem Achensee na západě a dlouhým údolím Innu na východě. Řeka Inn odděluje také Rofan na jihu od podstatně větších Kitzbühelských Alp. Severní hranici tvoří státní hranice s Německem, která masiv dělí od Bavorského předhůří.\n\nPohoří Rofan se dělí na tři horské skupiny. Západní částí je to divoká část Rofanstock (Hochiss, 2 299 m n. m.) a východ zaujímá nižší a lesnatější Heubergkette (Heuberg, 1 746 m n. m.). Severní částí jsou tzv. Brandenberger Alpen (Guffertspitze, 2 194 m n. m.). Tato část je někdy udávaná jako název celého pohoří. To ovšem vyvrací např. veškeré současně vydávané mapy (\"Kompass č.26, Freytag a Berndt č. WK151\"). Pohoří je díky své vápencové stavbě poměrně chudé na vodu. Přesto leží na severní straně pod vrcholem Rofanspitze pleso Zireiner See (1 799 m n. m.) a z druhé strany hory nalezneme malé jezírko Grubersee.\n\nHlavním turistickým magnetem oblast je jistě tyrkysové jezero Achensee (\"Achenské jezero\") ležící mezi pohořím Rofan a Karwendel. Na jezeře se využívá jako atrakce např. lodní přeprava. Z města Maurach am Achensee (970 m n. m.) vede k chatě Erfurter Hütte (1831 m n. m.) kabinková lanovka.\n\n"}
{"id": "239700", "url": "https://cs.wikipedia.org/wiki?curid=239700", "title": "Hare Krišna", "text": "Hare Krišna\n\nHaré Kršna Mahá-mantra (\"Velká mantra, velký osvobozující zpěv\") je višnuistická mantra, celosvětově známá díky Mezinárodní společnosti pro vědomí Kršny (\"Mantra\" znamená od kořene \"man\" - myslet, a přípony \"tra\" – očištění. \"Mahá\" znamená velký.)\"'\n\nMahámantra Haré Krišna se skládá ze 16 slov, která jsou opakováním božských jmen ve vokativu (oslovení). Hare označuje Rádhu, Ráma a Krišna jsou jména Nejvyšší Osobnosti Božství, jehož další jméno je Višnu. Čaitanja Čaritámrita, životopis Šrí Čaitanji Maháprabhua v bengálštině, uvádí: džívera svarúpa haja-krišnera nitja dása - „Každá živá bytost je ve svém přirozeném postavení věčným služebníkem Krišny.“ Šrí Čaitanja Maháprabhu dal pro dobro pokleslých duší ve věku Kali vynikající nástroj - zpívání Hare Krišna mahámantry. Jejím zpíváním se mohou očistit, a pak budou schopni pochopit vznešená filozofická sdělení Bhagavad-gíty a Šrímad Bhágavatamu.\n\nVšechny živé bytosti jsou původem duchovní bytosti, které si jsou vědomy Krišny, ale vzhledem k odvěkému styku s hmotou je nyní jejich vědomí znečitěné hmotným prostředím. Hmotné podmínky se nazývají májá neboli iluze. Iluzí je, že se snažíme být pány hmotné přírody, zatímco jsme ve skutečnosti v pevném sevření jejích přísných zákonů. Když se služebník uměle snaží napodobovat všemocného Pána, nazývá se to iluze. Snažíme se vykořisťovat zdroje hmotné přírody, ale ve skutečnosti se čím dál více zaplétáme do jejích složitých zákonitostí. I když tedy svádíme těžký boj o nadvládu nad přírodou, jsme na ní stále více závislí. Tento iluzorní boj můžeme okamžitě zastavit, obnovíme-li své věčné vědomí Krišny.\n\nZpívání Hare Krišna mahá-mantry je transcendentální proces k obnovení tohoto původního, čistého vědomí. Zpíváním této transcendentální vibrace můžeme ze srdce odstranit veškerá mylná pojetí. V podstatě se všechna zakládají na chybném vědomí \"jsem pánem všeho, co znám\". Vědomí Krišny není nepřirozený stav mysli, je to původní přirozená energie živé bytosti. Nasloucháním transcendentální vibraci se vědomí Krišny obnoví. Tato nejjednodušší forma meditace je doporučena pro současný věk.\n\nRecitací či zpíváním slova Hará se obracíme na vnitřní energii Nejvyššího Pána a slovy Krišna a Ráma oslovujeme samotného Nejvyššího Pána. Krišna znamená \"vše-přitažlivý\", Ráma znamená \"nejvyšší blaho\" a Hará (v pátém pádu se mění v Hare) je Pánova svrchovaná energie blaženosti, která pomáhá Nejvyššího Pána dosáhnout. Hmotná energie zvaná májá je rovněž jednou z mnoha energií Pána a živé bytosti, duše, jsou taktéž Pánovou energií, a to okrajovou. Živé bytosti stojí nad hmotnou energií. Je-li vyšší energie ve styku s nižší energií, vzniká rozporná situace, je-li však vyšší okrajová energie ve styku s vyšší energií zvanou Hará, nachází se ve svém šťastném přirozeném postavení.\n\nTato tři slova - Hare Krišna a Ráma - jsou transcendentální semínka mahámantry a jejich pronášení je duchovním voláním Pána a Jeho energie, aby ochránily podmíněnou duši. Žádný jiný zůsob duchovní realizace není v současném věku hádky a pokrytectví tak účinný jako zpívání mahá-mantry.\nZakladatel Mezinárodní společnosti pro vědomí Kršny o ní říká: \"To, co slyšíte, je zvuková vibrace a je zapotřebí, abychom pochopili, že tato zvuková vibrace je transcendentální. A protože je transcendentální, promlouvá ke každému, i k těm, kdo řeči tohoto zvuku nerozumí. V tom je jeho krása. Dokonce i děti na něj reagují.\"\n"}
{"id": "239702", "url": "https://cs.wikipedia.org/wiki?curid=239702", "title": "Inocenc II.", "text": "Inocenc II.\n\nInocenc II., vlastním jménem Gregorio Papareschi (datum narození neznámé, Řím – 24. září 1143, Řím) byl od 23. února 1130 do své smrti papežem.\n\nRoku 1139 vydal papežskou bulu \"Omne Datum Optimum\", která stanovila, že Řád templářů podléhá výhradně samotnému papeži a získává nezávislost na králích, místní světské vrchnosti i biskupech.\n"}
{"id": "239703", "url": "https://cs.wikipedia.org/wiki?curid=239703", "title": "Mel Ferrer", "text": "Mel Ferrer\n\nMel Ferrer, vlastním jménem Melchor Gaston Ferrer, (25. srpna 1917, Elberon, New Jersey, USA – 2. června 2008, Santa Barbara, Kalifornie) byl americký filmový herec, filmový režisér a filmový producent. \n\nPůvodně chtěl být spisovatelem a napsal také několik knih, které však nebyly úspěšné, později pracoval jako redaktor a nakladatelský editor. U divadla začínal až koncem 30. let v New Yorku na Broadwayi, svoji první filmovou roli obdržel až v roce 1949. Během svého dlouhého života nakonec natočil jako herec více jak 100 filmových a televizních děl, devět filmů sám režíroval, 18 filmů produkoval.\n\nOd roku 1954 do roku 1968 první manžel americké filmové herečky Audrey Hepburnové. Společně spolu hráli pouze ve filmu \"Vojna a mír\" v roce 1956, dále v televizním filmu \"Mayerling\" v roce 1957. Audrey Hepburnová také hrála v jím režírovaném flmu \"Zelené údolí\" v roce 1959 a jím produkovaném filmu \"Čekej do tmy\" v roce 1967. Jejich manželství skončilo rozvodem v roce 1968, z tohoto manželství pochází syn Sean Hepburn Ferrer, který se stal také režisérem.\n\nMá hvězdu na Hollywoodském chodníku slávy.\n\n"}
{"id": "239704", "url": "https://cs.wikipedia.org/wiki?curid=239704", "title": "Škola ekonomické vědy", "text": "Škola ekonomické vědy\n\nŠkola ekonomické vědy ( - odtud zkratka SES) je britská duchovní společnost, která se snaží o vytvoření syntézy ezoterického křesťanství a východní filozofie.\n\nŠkolu založil v Londýně v roce 1937 Andrew MacLaren. Po několika letech převzal vedení společnosti jeho syn, Leon MacLaren. Roku 1950, rok před smrtí Andrew MacLarena, se hnutí spojilo se Studijní společností. V roce 1994 se do čela hnutí postavil Donald Lambie.\n\n\nStudijní společnost\n\nDomovské stránky Školy ekonomické vědy (anglicky)\n"}
{"id": "239705", "url": "https://cs.wikipedia.org/wiki?curid=239705", "title": "Trégunc", "text": "Trégunc\n\nTrégunc je francouzská obec v departementu Finistère v Bretani.\n\nPrůměrná roční teplota je 12 °C (min 3,5 °C - max 22,5 °C). Srážky 900 až 1000 mm ročně, vítr převážně jiho-západní.\n\"Počet obyvatel\"\nHlavní výrobním odvětvím je zemědělství. Kolem 50 farem obhospodařuje 2 581 hektarů půdy. Zaměřují se především na produkci mléka. Město má také, díky blízkosti pobřeží, zisky z turismu.\n\n\nOficiální stránky města\n"}
{"id": "239706", "url": "https://cs.wikipedia.org/wiki?curid=239706", "title": "Studijní společnost", "text": "Studijní společnost\n\nStudijní společnost ( ) je anglická společnost, kterou v roce 1951 založil Francis Roles. Vycházel z učení P. D. Uspenského.\n\n\n"}
{"id": "239709", "url": "https://cs.wikipedia.org/wiki?curid=239709", "title": "Muzeum Světelska", "text": "Muzeum Světelska\n\nMuzeum Světelska ve Světlé nad Sázavou je muzeum vzniklé v roce 2007 a dokumentující historii města, jeho okolí a významné osobnosti, které se narodily nebo strávily část svého života ve Světlé nad Sázavou. Až do roku 2014 jej spravoval Vlastivědný spolek Světelsko, který jej posléze předal městu a to zapůjčilo subjektu \"Zámek Světlá s.r.o.\"\n\nMuzeum obsahuje různé dokumenty a památky z historie města, faksimile starých listin vztahujících se ke vzniku města, archeologické nálezy, miniexpozici rodů, které Světlou vlastnily. Byly to zejména Trčkové z Lípy, Kolowraté-Krakovští a Salmové z Reifferscheidtu.\n\nDalší část expozice je věnována významným osobnostem, které se ve Světlé nad Sázavou narodily nebo zde žily, zejména malíři Jaroslav Panuška (1872–1958), František Antonín Jelínek (1890–1977), Václav Hradecký (1867–1940), sochař Bohumil Vlček (1862–1928), hudební skladatel Alois Jelen (1801–1857), spisovatel Zdeněk Matěj Kuděj (1885–1955) a olympionik a sklářský odborník Zdeněk Hynek Bárta (1891–1987).\n\nNově otevřená expozice je věnována historii zpracování a těžby kamene na Světelsku. V expozici jsou k vidění trojrozměrné repliky kamenických nástrojů, dalších zařízení a výrobků dobových kamenických dílen. První část expozice je věnovaná lomovému dobývání. K vyzkoušení je připraven kladkostroj na zdvíhání břemen i krepna určená k manipulaci při přepravě a osazování kamenných prvků. Druhá část expozice je věnována zpracování kamenných výrobků, která je doplněna replikou typického kamenického přístřešku. Jeden koutek členitého výstavního prostoru je vyhrazen kovárně, která neodmyslitelně patřila ke každé větší kamenické provozovně. V třetí části expozice je umístěna zjednodušená geologická mapa, přibližující zdejší geologické poměry. Tato geologická část expozice je doplněna vzorky čtyř typů žul melechovského masivu a několika vzorky přírodních kamenů z okolí. Vzorky hornin mají povrch z jedné strany vyleštěný, čímž vyniká jejich struktura.\nDalší nově otevřená stálá expozice je věnována historii sklářství na Světelsku a broušení českých granátů ve Světlé nad Sázavou. Expozice je doplněna historickým sklem z Posázaví, třírozměrným modelem budovy Mariadolské brusírny skla a pracovištěm skláře u sklářské pece, včetně sklářského nářadí. V expozici je vystaven unikátní historický sklářský rytecký stroj z 1. poloviny 19. století a mnoho dobových dokumentů.\n\nMuzeum je umístěno ve východním křídle zámku ve Světlé nad Sázavou v \"Zámecké ulici\" č.p. 1.\n\n\n"}
{"id": "239710", "url": "https://cs.wikipedia.org/wiki?curid=239710", "title": "Mil Mi-4", "text": "Mil Mi-4\n\nMil Mi-4 ( , v kódovém označení NATO Hound, \"ohař\") je víceúčelový užitkový vrtulník střední hmotnostní kategorie s čtyřlistým nosným rotorem a třílistým tlačným vyrovnávacím rotorem. Prototyp vrtulníku Mi-4 byl v Sovětském svazu vyvíjen na příkaz Josifa Vissarionoviče Stalina od roku 1951. K příkazu sestavit vrtulník střední hmotnostní kategorie jej vedly především úspěchy amerických vrtulníků Sikorsky H-19. Milova konstrukční kancelář dostala na splnění úkolu pouhý rok, a tak již 3. června 1952 vzlétl první prototyp V-12. V prosinci téhož roku započala sériová výroba. Vrtulníky jsou vybaveny čtrnáctiválcovým dvouhvězdicovým motorem Švecov AŠ-82V. Komunistická strana Sovětského svazu povolila v roce 1955 exportovat vrtulníky také do zahraničí. V Sovětském svazu bylo vyrobeno do roku 1966 celkem 3 309 kusů, ale další výroba pokračovala v Čínské lidové republice. Zde bylo mezi lety 1963 až 1979 postaveno dalších 545 licenčních kusů pod označením Harbin Z-5. Čínští konstruktéři následně vyšli z vrtulníku Z-5 a postavili několik kusů vlastních strojů Harbin Z-6, jež se ale neprosadily.\n\nMezi největší zahraniční odběratele vrtulníků Mi-4 patřila Čínská lidová republika, Indie a také Československo. První vrtulníky doletěly do Československa v roce 1956. Stroje se staly základem leteckého parku Československé lidové armády, kde sloužilo celkově kolem 160 kusů. Další vrtulníky létaly v malém počtu u Leteckého oddílu Ministerstva vnitra a státního podniku Slov-Air. S příchodem modernějších vrtulníků Mil Mi-8 začaly být stroje Mi-4 vyřazovány a k poslednímu letu československého vrtulníku Mi-4 došlo v dubnu 1986. Řada vrtulníků Mi-4 sloužila v různých zemích světa. Oblíbené byly především v zemích Varšavské smlouvy a později také v afrických zemích. Během let se účastnily řady mezinárodních konfliktů, mimo jiné například šestidenní války, okupace Maďarska, invaze vojsk Varšavské smlouvy do Československa, sovětské války v Afghánistánu nebo etiopsko-somálské války. V 80. letech byla většina vrtulníků na světě u konce své životnosti a byly ze služeb armády vyřazovány. Jedinou výjimku tvořily albánské vzdušné síly, kde vrtulníky Mi-4 sloužily až do roku 2004. Od tohoto roku nejsou již nikde na světě v aktivní službě.\n\nPo druhé světové válce byly ve Spojených státech postaveny úspěšné vrtulníky. Nejprve to byl lehký stroj Sikorsky H-5, nicméně úspěšnějším se stal větší vrtulník Sikorsky H-19. Ten se do sériové výroby dostal v roce 1950 a osvědčil se při nasazení v misích USAF, a to především v korejské válce. Také v Sovětském svazu bylo vytvořeno několik typů vrtulníků, ale jednalo se o menší a méně výkonné stroje. Velení sovětského letectva a také výsadkových vojsk požádalo konstruktéry o návrh stroje s nosností převyšující zahraniční konkurenty. Nad projekty výkonnějších strojů začali pracoval Michail Mil a Nikolaj Kamov. Ve vládě zodpovědnost za rozvoj vrtulníků převzal její místopředseda Lavrentij Berija.\n\nKoncem září 1951 proběhla porada v Kremlu za účasti velení letectva a konstruktérů Michaila Mila, Nikolaje Kamova, Ivana Bratuchina, Sergeje Iljušina, Andreje Tupoleva a Alexandra Jakovleva. Zkušenosti se stavbou vrtulníků měli Mil, Kamov, Jakovlev a Bratuchin. Mil sestavil první sériově vyráběný vrtulník v Sovětském svazu, a to stroj Mil Mi-1, Kamov již dříve vyrobil stroje Kamov Ka-8 a Kamov Ka-10 a Jakovlev měl za sebou zkoušky prototypů Jakovlev Jak-100 a Jakovlev Jak-M11FR-1. Iljušin a Tupolev se odmítli zapojit do konstrukce vrtulníků s odkazem na cizost problematiky a přetíženost konstruktérů. Mil předložil svůj projekt dvanáctimístného vrtulníku, Kamov návrh těžkého vrtulníku Ka-14-2, ale po sdělení termínu – jeden rok – úkol odmítl jako nesplnitelný. Poté se ke konstrukci těžkého stroje zavázal Jakovlev. Druhý den pokračovala porada za vedení Beriji už jen s Milem, Jakovlevem a jejich spolupracovníky. Její výsledky 5. října 1951 formalizovalo usnesení vlády které mimo jiné stanovilo i požadavky na budoucí Mi-4, tehdy značený V-12 (nebo také VD-12): schopnost převést 12 výsadkářů, nebo polní dělo ráže 57 či 76 mm, nebo automobil GAZ 67 či GAZ 69. Celková nosnost měla být 1 200 kg v základní variantě a 1 600 kg v nákladní. Jakovlev měl postavit těžký dvoumotorový stroj s dvojnásobnou nosností (24 výsadkářů nebo 2 400 kg nákladu).\nVývoj vrtulníku probíhal v moskevském satelitním městě Ljubercy, kde sídlila Milova konstrukční kancelář OKB-4 a jeho výrobní závod, zatímco sériová výroba se plánovala do Saratova. Při vývoji se vycházelo především z konstrukce vrtulníku Mi-1. Existovalo několik variant, podle kterých měl být vrtulník zkonstruován. Jako jedno z možných řešení se uvažovalo o použití jednoho nebo také dvou motorů Švecov AŠ-62, které byly používány u dvouplošníků Antonov An-2. O využití motorů AŠ-62 uvažoval Mil na konci 40. let, kdy plánoval zkonstruovat vícemístný vrtulník těžší konstrukce, konstruktérům motoru se však AŠ-62 nepodařilo upravit pro vrtulník. V případě jednoho motoru byla uvažována maximální vzletová hmotnost až na 4 200 kg, u dvoumotorové verze se uvažovalo o vzletové hmotnosti 6 200 kg. Nakonec se konstruktéři rozhodli osadit vrtulník jedním čtrnáctiválcovým hvězdicovým motorem Švecov AŠ-82, který byl známý z letounů Lavočkin La-7 nebo Iljušin Il-14. Kvůli chlazení byl motor doplněn axiálním ventilátorem. Výrobce motorů Švecov dodal Milově konstrukční kanceláři také hlavní reduktor R-5. Na jeho konstrukci se podíleli především A. K. Kotikov a V. T. Korecký. Motor byl u vrtulníku Mi-4 umístěn do přídě, protože umístění do nákladové kabiny by neumožňovalo mít dostatečný prostor pro osádku nebo náklad. Rovněž umístění motoru nad kabinu nebylo vhodné, neboť vrtulník by byl příliš vysoký. Tato konstrukce vrtulníku byla svým vzhledem nápadně podobná americkému vrtulníku Sikorsky H-19. Konstruktéři sestrojili také novou cykliku a provedli další konstrukční úpravy. Jako velký problém se ukázal systém řízení vrtulníku, který nebyl schopen pracovat bez posilovačů. Stroje Mi-4 tak byly osazeny hydraulickými posilovači řízení a staly se prvními sovětskými vrtulníky s posilovači vůbec.\n\nNa výrobě makety a následně prvního prototypu pracovali konstruktéři až 16 hodin denně, a to i během víkendů a svátků. Maketa V-12 ve skutečné velikosti byla dokončena na konci roku 1951. Po prvních zkouškách v aerodynamickém tunelu byly pozměněny některé části stroje a došlo také k úpravám trupu. V březnu 1952 byla dokončena technická specifikace, která vedla ke stavbě prvního skutečného létajícího prototypu.\n\nPozemní zkoušky nového prototypu V-12 započaly 30. dubna 1952. Různí piloti při nich testovali ovládací a řídicí systému stroje. Počáteční testy prokázaly celou řadu nedostatků, na kterých bylo potřeba dále pracovat. Při zkouškách se spuštěným hlavním rotorem se jeho listy málem dotýkaly ocasního nosníku a hrozilo tak poškození celého prototypu. Další nedostatky byly odstraňovány až do léta roku 1952. Poprvé se stroj V-12 od země odpoutal 3. června 1952 s pilotem Vsevolodem Vladimirovičem Vinickým. Zatímco první prototyp již létal ve vzduchu a do konce srpna provedl na 57 letů, byl dodán druhý prototyp. Ve výrobní závodě v Saratově probíhaly pevnostní testy třetího prototypu a došlo k dokončení čtvrtého kusu. Jako velký problém při letových zkouškách se ukázala malá odolnost listů vrtulníku. Životnost listů prototypů Mi-4 byla pouhých 50 hodin. Změn doznala rovněž transmisní soustava a vrtulníky byly osazeny tlumiči pro snížení vibrací.\n\nSériová výroba vrtulníků Mi-4 odstartovala už v prosinci 1952, a to půl roku před koncem státních zkoušek. Zkoušky byly definitivně završeny až 28. května 1953. Největším nedostatkem sériově vyráběných vrtulníků Mi-4 byla nízká životnost listů hlavního rotoru. Listy z první série vrtulníků musely být obměňovány již po 150 hodinách provozu. Pozdější úpravy prodloužily životnost na 300 a následně i na 500 hodin, ale i to se ukázalo jako nepostačující ve srovnání s ostatními částmi vrtulníků. V roce 1957 se objevily první celokovové listy a životnost vzrostla na 600 hodin. V roce 1960 zakoupila Milova konstrukční kancelář jeden kus amerického vrtulníku Sikorsky H-34 a podle něj zřejmě zkonstruovala modernější voštinové listy hlavního rotoru, které prodloužily životnost na 2 500 hodin. Několik strojů Mi-4 havarovalo v důsledku nevhodně zpracovaného ocasního rotoru a i ten se v průběhu doby změnil za modernější.\n\nVe výrobním závodě ve městě Ljubercy byly vyrobeny pouze první dva prototypy, ostatní vrtulníky pocházely ze závodů v Saratově a v Kazani. Saratovský závod č. 292 do konce roku 1954 postavil 152 vrtulníků Mi-4; poté byla výroba převedena na Kazaňský vrtulníkový závod č. 387, jehož pracovníci vyrobili 3 155 kusů Mi-4. Produkce v Sovětském svazu probíhala v letech 1952–1966, celkem bylo vyrobeno 3 309 kusů Mi-4. Celkem 800 kusů bylo určeno na export. Stroje Mi-4 se tak staly prvními sovětskými vrtulníky, které se prosadily výrazněji v zahraničí. Jejich výroba v roce 1966 však neskončila, od roku 1963 probíhala licenční výroba vrtulníků Mi-4 pod označením Harbin Z-5 v Čínské lidové republice, a to až do roku 1979. V Číně tak bylo vyrobeno dalších 545 kusů.\n\nVelký úspěch pro konstruktéry znamenalo představení vrtulníku na světové výstavě Expo 58 v roce 1958 v Bruselu a v témže roce byli ocenění také Leninovým řádem, nejvyšším vyznamenáním Sovětského svazu, jímž se dekorovaly osobnosti, jež významně přispěly k rozvoji země. Stroje Mi-4 dokázaly vytvořit také několik leteckých sovětských i světových rekordů. Například 25. dubna 1956 byl vrtulník Mi-4 schopen vynést náklad o hmotnosti 2 000 kg do výšky 6 017,5 m a s polovičním nákladem vystoupal až do výšky 6 056 m. Konstrukce a výroba vrtulníků Mi-4 vedla později k vývoji nového typu Mil Mi-8.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPrávo na licenční výrobu vrtulníků Mi-4 získala také Čínská lidová republika. Čína v různých průmyslových odvětvích zaostávala a aby se přiblížila vyspělým zemím, nakoupila technologie. V roce 1959 získal výrobní závod v Charbinu technickou dokumentaci k výrobě. Zdejší závod měl se spuštěním výroby problémy a první ryze čínský licenční Mi-4 pod označením Harbin Z-5 vzlétl až 20. srpna 1963. Již v prosinci 1959 vzlétl Mi-4 vyrobený na území Čínské lidové republiky, ale ten byl sestrojen ze sovětských dílů. Představitelé čínské vlády se se Sovětským svazem dohodli také na licenční výrobě hvězdicových motorů Švecov AŠ-82V, jež zde získaly označení HS-7. Čínské vrtulníky Harbin Z-5 se v průběhu let dočkaly řady vylepšení, existovaly zde různé varianty především pro vojenské letectvo, ale také pro civilní účely. Zatímco vrtulníky Mi-4 byly v Sovětském svazu produkovány jen do roku 1966, výroba čínských strojů Harbin Z-5 skončila až v roce 1979. Celkem zde bylo vyrobeno 545 kusů.\n\nV Čínské lidové republice se v roce 1966 zrodil projekt nového vrtulníku Harbin Z-6, který vycházel konstrukčně z vrtulníku Z-5, ale byl osazen jedním turbohřídelovým motorem Wozhou WZ-5 s výkonem 1 618 kW. Tím došlo také k řadě úprav na draku stroje i k modernizaci dalších prvků. Vrtulník disponoval doletem 650 km a oproti vrtulníkům Z-5 se snížily také vibrace. Prototyp vzlétl poprvé 15. prosince 1969, další se pak vznesl 25. prosince téhož roku. V srpnu 1972 došlo k havárii jednoho vrtulníku Z-6, při které zahynulo šest osob. Při vyšetřování se došlo k závěru, že motor má konstrukční vady. Ty byly sice rychle odstraněny, ale celý projekt výroby vrtulníků Z-6 byl nakonec ukončen. Konstruktéři si uvědomovali, že nemohou konkurovat novým sovětským dvoumotorovým vrtulníkům Mil Mi-8. Celkově bylo postaveno pouze 15 kusů.\n\nZ konstrukčního hlediska lze vrtulníky Mi-4 rozdělit na tři samostatné části, a to samotný trup, dále ocasní nosník a kýlový nosník. Všechny části jsou zkonstruovány v celokovovém provedení.\n\nV přední části trupu se nachází čtrnáctiválcový hvězdicový motor Švecov AŠ-82V. Kryty motoru jsou opatřeny ventilačními otvory a vstupy pro vzduch. Za motorovou částí se nachází pilotní kabina. V kokpitu sedí pilot vlevo, druhý pilot pak na pravé straně. Pokud byl součástí osádky palubní technik, mohl obsadit třetí místo v kokpitu za pravým sedadlem, obvykle ale seděl v nákladové kabině. Do pilotní kabiny bylo možno nastoupit bočními dveřmi nebo z nákladové kabiny po žebříku. Pod pilotní kabinou v přední části stroje se u většiny vojenských vrtulníků nacházela gondola určená pro střelce. Ta disponovala nouzovými dveřmi v podlaze. Za kokpitem se nachází část s reduktorem, palivovou nádrží a dalšími nezbytnými součástmi vrtulníku. Nákladová kabina o souhrnném objemu 16 m³ dokázala pojmout v závislosti na konfiguraci 11 plně vyzbrojených vojáků nebo až 15 pasažérů. Mimo osob dokázaly vrtulníky Mi-4 transportovat až 1 250 kg nákladu v nákladové kabině nebo 1 300 kg v podvěsu. Nástup do ní byl možný bočními dveřmi na levé straně trupu nebo zadními nákladovými dvoukřídlými vraty. Na nákladovou kabinu plynule navazuje úzký ocasní nosník, který dále přechází v kýlový nosník.\n\nVrtulníky Mi-4 jsou opatřeny podvozkem se čtyřmi koly. Podvozek je tvořen třemi vzpěrami s olejopneumatickými tlumiči. Ty sestávají z 2,4 l oleje a 3,5 l stlačeného vzduchu. Přední kola, jež není možno brzdit, mají rozměry 400×150 mm. Rozměry zadních brzděných kol činí 700×250 mm. Všechna kola jsou opatřena pneumatikami. U některých variant jsou krytá aerodynamickými plechy. Přední kola je možno natáčet, což slouží k pojezdu vrtulníku po letištní dráze. Některé vrtulníky Mi-4 byly osazeny plováky pro přistávání na vodní hladině.\n\nStroje Mi-4 disponují jedním čtrnáctiválcovým dvouhvězdicovým motorem Švecov AŠ-82. Tento typ motoru byl používán u řady dalších sovětských letounů, například u typů Lavočkin La-5, Iljušin Il-12 nebo Iljušin Il-14. Pro využití u vrtulníků byly motory vybaveny axiálním ventilátorem pro chlazení motoru a také spojkou pro pozvolný start motoru. Takto upravený motor nesl označení AŠ-82V (Vrtulníkový), v originále АШ-82В (вертолетный). Spuštění motoru zajišťoval startér označovaný SKD-2V. Startér bylo možno spustit také ručně otáčením kliky. Motor je uložen v přídi vrtulníku a je kryt plechy s ventilačními otvory a průduchy. Palivo je transportováno k motoru z palivové nádrže přes regulátor směsi RS-24V a čerpadlo s označením NV-82V.\n\nZa motorem následuje hřídel, která přenáší výkon k reduktoru R-5. Reduktor o hmotnosti 475 kg je opatřen samostatným olejovým okruhem a tvoří důležitou součást transmisní soustavy. Za hlavním reduktorem následuje hřídel přenášející výkon k vloženému reduktoru, který jej dále transformuje až ke koncovému reduktoru. Koncový reduktor tvoří součást ocasního vyrovnávacího rotoru. Zde se počet otáček pohybuje na hodnotě 1 042 otáček za minutu. Součástí transmisní soustavy je také spojka a brzda hlavního nosného rotoru.\n\nVrtulníky Mi-4 jsou opatřeny pravotočivým čtyřlistým hlavním nosným rotorem. Listy rotoru byly zpočátku smíšené konstrukce, takže byly sestaveny z ocelového nosníku a dřevěných žeber. Tyto listy byly vybaveny odmrazovací soustavou. Později vyráběné vrtulníky disponovaly celokovovými voštinovými listy s elektrickými topnými články. Pohyb listů ve všech směrech zajišťují klouby umístěné v rotorové hlavě. Hmotnost jednoho listu smíšené konstrukce činí 130 kg.\n\nOcasní vyrovnávací rotor je taktéž třílistý. Ten slouží k redukci krouticího momentu a k ovládání směru vrtulníku při letu. Listy vyrovnávacího rotoru byly smíšené konstrukce s kovovými a dřevěnými částmi.\n\nVrtulníky Mi-4 je možno při letu ovládat ze dvou pilotních míst. Stroje byly vybaveny buď dvojí sadou řídících prvků, nebo jednou sadou, která byla dostupná pro obě sedadla v kokpitu. K řízení a ovládání vrtulníku slouží cyklická páka řízení, kolektivní páka a pedály pro ovládání ocasního vyrovnávacího rotoru. Součástí řídících prvků jsou také páky pro ovládání spojky motoru a rotorovou brzdu. Pilot má možnost nastavit stabilizátor ocasního rotoru. Důležitou součástí strojů Mi-4 jsou posilovače řízení, jejichž různé typy byly v průběhu výroby používány. U starších vrtulníků to byly typy BU-9V a BU-9AM, později byly používány hydraulické posilovače BU-10Š nebo BU-10P. Pro přenos výkonu pak slouží řídicí blok RA-10.\n\nŘídicí blok RA-10 a posilovače řízení jsou zásobovány hydraulickou kapalinou z hydraulického systému. Ten sestává z hlavního a záložního hydraulického okruhu. Součástí systému jsou dvě hydraulické pumpy, tři akumulátory, dva tlakoměry a signalizátory plnění. Systém pracuje s hydraulickou kapalinou označovanou AMG-10. V případě výpadku hlavního okruhu dojde k aktivaci záložního okruhu automaticky.\n\nPalivový systém tvoří palivová nádrž o objemu 960 až 1 000 l, která má charakter gumotextilního vaku umístěného nad nákladovou kabinou, dále palivové rozvody s filtry a kohoutky. Součástí systému je také třílitrová tlaková láhev plněná oxidem uhličitým, jež zabraňuje vzniku požáru. Řada vrtulníků Mi-4 byla pro delší dolet vybavena jednou nebo dvěma přídavnými nádržemi o objemu 500 l, které se nacházely v pilotní kabině. Elektrické pumpy sloužily k čerpání paliva z přídavných nádrží.\n\nV nohách podvozku jsou uloženy dvě láhve se stlačeným vzduchem o objemu 3,5 l, které slouží k brzdění kol vrtulníku a k napínání kulometu v podvozkové gondole. Vzduchový systém je složen z reduktoru RV-50, filtru a čističe, ventilů, rozvodů, manometru a vyrovnávací láhve v gondole a pracuje s tlakem 5 MPa.\n\nElektrická palubní soustava strojů Mi-4 pracuje se stejnosměrným napětím 28,5 V. V přední části vrtulníku jsou uloženy dva akumulátory s kapacitou 30 Ah. Elektrický proud je při letu do systému dodáván generátorem GSR-300 nebo GSR-750. Motor je spouštěn za pomoci 28 zapalovacích svíček.\n\nDůležitou součástí konstrukce je protipožární systém. V motorovém prostoru se nachází tři rozstřikovací okruhy, které v případě vypuknutí požáru zajišťují bezpečnost stroje a osádky. Po stranách motoru je umístěno osm čidel pro detekci požáru. K hašení slouží dvě osmilitrové tlakové láhve plněné oxidem uhličitým. Protipožární soustava se aktivuje při teplotě motoru 140 až 160 °C. Vypouštěcí ventily tlakových lahví jsou elektricky vyhřívány, aby nedošlo k jejich zamrznutí.\nK udržování vhodné teploty uvnitř stroje slouží vytápěcí a ventilační soustava. Ta se skládá z benzínového spalovacího ohřívače BO-50 a dvou ventilátorů DV-1 pro zajištění cirkulace studeného vzduchu.\n\nProtinámrazový systém zabraňuje vzniku námrazy na listech hlavního rotoru a na čelních sklech. Starší listy rotoru byly opatřeny kapalinovým systémem, který pracoval s roztokem líhu a glycerínu. Ten byl protinámrazovému systému dodáván z nádrže o objemu 57 až 60 l. Součástí systémů bylo čerpadlo, rozvody, kohoutky a filtry. Novější celokovové voštinové listy disponovaly elektrickými vytápěcími články, jež byly napájeny z generátoru GSR-750. Čelní sklo vrtulníku bylo odmrazováno za pomoci roztoku líhu a glycerínu.\n\nSoučástí avionického vybavení je sada přístrojů a ukazatelů na palubní desce. Pro let je nezbytný radiokompas ARK-5 a radiovýškoměr RV-2. Ke komunikaci byla využívána čtyřkanálová radiostanice RSIU-3M nebo R-800. Některé vrtulníky byly opatřeny také dodatečnou radiostanicí. Uvnitř stroje se osádka dorozumívala pomocí interkomu SPU-2 nebo SPU-7. Některé verze vrtulníků využívaly i jiné typy komunikačních prostředků.\n\nOd počátku výroby se vrtulníky Mi-4 staly úspěšnými stroji především v armádních službách. Zatímco dříve bylo obvyklé, že výsadky vojáků probíhaly za pomocí letounů, později k tomuto účelu sloužily vrtulníky. Ty zajišťovaly výsadky vojáků mnohem přesněji. Sériová výroba vrtulníků započala v roce 1952 a v roce 1955 povolila Komunistická strana Sovětského svazu exportovat stroje do zahraničí. Prvním zahraničním zákazníkem se stala Maďarská lidová republika, v pořadí druhou zemí, do které byly vrtulníky Mi-4 exportovány, bylo Československo. Vůbec největšími zahraničními odběrateli vrtulníků Mi-4 byla Čínská lidová republika, Indie a právě Československo. I přesto, že ve většině zemí sloužily vrtulníky v armádních nebo policejních letkách, našly se i státy, kde vrtulníky sloužily v civilním letectví. Mimo zemí Varšavské smlouvy se tak objevil jeden stroj Mi-4 například ve Španělsku a jeden kus rovněž v Rakousku.\nVrtulníky Mi-4 hrály důležitou roli v několika vnitrostátních i mezinárodních konfliktech. K vůbec prvnímu nasazení vojenských Mi-4 došlo v roce 1956 při okupaci Maďarska sovětskými vojsky. V roce 1968 se několik vrtulníků Mi-4 účastnilo také invaze vojsk Varšavské smlouvy do Československa. K prvnímu ostrému bojovému nasazení vrtulníků Mi-4 došlo v roce 1961 v indickém spolkovém státě Goa, který Indie obsadila. Vrtulníky zde svedly několik bojů proti portugalské armádě. Indická armáda využila stroje Mi-4 také v bojích proti Východnímu Pákistánu (dnes Bangladéši). K dalšímu bojovému nasazení ve světě došlo při konfliktech mezi Severním a Jižním Jemenem. Důležitou roli sehrály vrtulníky Mi-4 v barvách Egypta, Jordánska a Sýrie během šestidenní války proti Izraeli. Při obsazení Sinajského poloostrova zničily vrtulníky několik izraelských tanků, následně byla však řada strojů Mi-4 sestřelena izraelskou protileteckou obranou nebo bitevními letouny. Řada vrtulníků Mi-4 byla nasazena před invazí sovětských vojsk do Afghánistánu proti povstaleckým mudžahedínům. S příchodem modernějších vrtulníků Mil Mi-8 se však jejich úkoly postupně snižovaly. Zatímco v řadě zemí Východního bloku byly stroje Mi-4 postupně nahrazovány modernějšími vrtulníky Mi-8, dostávaly se mnohé vrtulníky Mi-4 do afrických zemí, kde sloužily u armády. Jejich bojové nasazení je známo například z Guineje-Bissau nebo v letech 1977 a 1978 bojovaly také v etiopsko-somálské válce. V roce 1961 byly vrtulníky Mi-4 nasazeny také proti americkým vojákům při invazi v zátoce Sviní na Kubě. Kromě kubánských strojů zde sloužily také sovětské vrtulníky Mi-4.\n\nVětšina vrtulníků Mi-4 byla z civilních i vojenských služeb vyřazována v 80. letech a v některých zemích v první polovině 90. let. Stroje byly tou dobou již konstrukčně zastaralé a nesplňovaly požadavky na moderní technologie. V řade zemí Východního bloku pak byly nahrazovány ve službě modernějšími stroji Mil Mi-8. Jedinou výjimku tvořily albánské vzdušné síly, kde vrtulníky Mi-4 létaly až do roku 2004. Zde sloužilo jak velké množství strojů Mi-4, tak také vysoký počet čínských licenčních vrtulníků Harbin Z-5. Od roku 2004 již vrtulníky Mi-4 pravděpodobně nikde na světě nelétají.\n\nPrvní vrtulníky Mi-4 byly do Československa dodány v roce 1956. Celkem bylo do Československa v průběhu let dodáno okolo 160 kusů, drtivá většina sloužila v Československé lidové armádě.\n\nDo roku 1956 prováděly většinu činností ve službách Československé lidové armády různé typy kluzáků. Ty již nebyly dostačující a řada jich byla poškozená po silné vichřici, která zasáhla Československo v roce 1956. Z tohoto důvodu bylo rozhodnuto o zařazení vrtulníků do služeb armády. Obdobný postoj o zařazování vrtulníků panoval také v dalších zemích Východního bloku. Do Československa doletělo prvních osm vrtulníků Mi-4 v březnu nebo květnu 1956 a zanedlouho přibyly další dva stroje. Dodané vrtulníky nedisponovaly žádným označením. Tou dobou v Československu neexistovali piloti, kteří by byli schopni stroje pilotovat, a tak byly vrtulníky na nějakou dobu odstaveny a nebyly hned od počátku zařazeny do služby. O několik měsíců později dorazili sovětští instruktoři a přeškolili několik československých pilotů na řízení vrtulníků. Výcvik probíhal několik hodin denně, obvykle až do večerních hodin. Po zkouškách, jejichž součástí byly také lety v noci nebo transporty těžkých břemen v podvěsu, mohlo několik pilotů zaškolovat další nové vojáky. Většina zkušebních letů probíhala mezi Prahou a Mělníkem, Roudnicí nad Labem nebo Kralupy nad Vltavou. Ačkoliv se vrtulníky osvědčily jako vhodná náhrada kluzáků, vyskytovaly se problémy s rotorovými listy a došlo také k několika haváriím.\nOd roku 1956 po maďarském povstání monitorovaly tři československé vrtulníky Mi-4 státní hranici mezi Československem a Maďarskem. V průběhu 60. a 70. let se vrtulníky staly významnou součástí československého letectva a plnily řadu úkolů. Ačkoliv není znám přesný počet dodaných Mi-4 do Československa, armáda provozovala okolo 155 až 160 kusů. Podle dobových fotografií lze však nalézt vrtulníky až s 200 různými označeními. Některé vrtulníky byly přestavěny na bojovou verzi Mi-4B. Během služby se vrtulníky často představovaly na různých leteckých dnech, kde prováděli vojáci výsadky nebo za sebou vrtulník táhl větroň. Kromě těchto činností se podílely také na záchranných akcích. Téměř výhradně však vrtulníky transportovaly vojáky, zatímco civilisty jen ojediněle. Jako důležitý záchranný prostředek se pak ukázaly při povodních nebo při transportu popálených dělníků po explozi továrny v Pardubicích. Dalším z úkolů bylo například hašení požárů.\n\nI přesto, že téměř všechny dodané vrtulníky sloužily u armády, prováděly často také úkoly v rámci civilního letectví. Mezi nejvýznamnější patří stavebně montážní činnosti nebo transport materiálu nebo osob. Vrtulníky Mi-4 se podílely na výstavbě mnoha staveb jako jsou vysílače, stožáry vysokého napětí, věže pro průzkum geologického podloží a další.\n\nPoslední nové vrtulníky získala Československá lidová armáda v roce 1964. Do služby se však následně prosazovaly modernější vrtulníky Mil Mi-8, a tak k dalšímu nákupu vrtulníků Mi-4 již nedocházelo. Od první poloviny 80. let byly vrtulníky postupně ze služby vyřazovány. Poslední let vrtulníku Mi-4 na území Československa proběhl 14. dubna 1986. Některé stroje Mi-4 byly umístěny do muzeí nebo jsou součástí soukromých sbírek.\n\nV roce 1953 vznikl v tehdejší Československé republice policejní letecký útvar s názvem Letecký oddíl Ministerstva vnitra. Tou dobou provozoval útvar ve službách pouze několik poválečných letounů a první vrtulník byl do služby zařazen v roce 1960. Jednalo se o lehký typ Mil Mi-1. O rok později získal oddíl první vrtulník Mi-4 registrační značky OK-BYL, následující rok byly dodány dva kusy s imatrikulacemi OK-BYN a OK-BYM. Mezi hlavní úkoly patřil transport osob nebo nákladu a také vzdušná podpora pozemních jednotek. Policejní vrtulníky také monitorovaly dopravu a podílely se na monitorování velkých událostí jako například Závodu míru a dalších. Kromě toho transportovaly vyšetřovatele na místa činu nebo pronásledovaly pachatele trestné činnosti. Mezi zajímavosti pak patří zásobovací lety pro jednotky Pohraniční stráže na Šumavě. Vrtulník registrační značky OK-BYL ukončil činnost u oddílu v roce 1965 a oba další stroje ukončily činnost v roce 1973. Všechny vrtulníky přešly následně do služeb Československé lidové armády, kde sloužily do konce plánované životnosti. Stroje Mi-4 byly ve službě postupně nahrazeny modernějšími vrtulníky Mil Mi-8 a Mil Mi-2.\n\nV roce 1961 byl z Československých aerolinií vyčleněn státní podnik Agrolet, jež ve stejném roce získal od armády dva vrtulníky Mi-4. Ty následně získaly civilní imatrikulační značky OK-OVE a OK-OVF. Stroje sloužily převážně pro stavebně montážní činnosti, podílely se například na výstavbě lanovky nedaleko Ejpovic, na transportu a upevňování antén nebo na přepravě barokních soch ze zámku v Peruci. Stroje nezřídka přepravovaly břemena v podvěsu. V roce 1966 došlo k havárii vrtulníku registrační značky OK-OVE a ten byl následně vyřazen. Jako náhradu získal podnik stroj Mi-4 s imatrikulační značkou OK-RKA. Ten byl však již v roce 1967 vyřazen. Poslední stroj Mi-4 tak následně přešel do služeb nově vzniklého státního podniku Slov-Air a roku 1974 byl vyřazen.\n\nVrtulníky Mi-4 se v různých zemích světa podílely také na činnostech v civilním letectví a často sloužily v policejních letkách, ale nejvíce byly nasazovány pro potřeby armádních letů.\n\nNásledující seznam zahrnuje vojenské uživatele. Od roku 2004 nejsou vrtulníky Mi-4 využívány v žádném vojenském letectvu.\n Albánie\n Alžírsko\n\n Bulharsko\n\n Čínská lidová republika\n Egypt\n\n\n Indonésie\n Irák\n\n Kambodža\n\n\n Maďarsko\n Mali\n\n\n Rumunsko\n\n\n Sovětský svaz\n\n Sýrie\n\nData podle publikace \"Víceúčelový vrtulník Mi-4\".\n\n\n\n\n\n"}
{"id": "239713", "url": "https://cs.wikipedia.org/wiki?curid=239713", "title": "Vízum", "text": "Vízum\n\nVízum ( \"carta visa\") je dokument povolující vstup, případně opuštění, v určitém období na území státu, který vízum vydal. Vízum bývá vymezeno také důvodem pobytu. Obvykle jde o razítko nebo formulář vlepený do cestovního pasu, někdy je také vydáno jako samostatný dokument.\n\nVíza se dělí do několika typů závisle na tom, k jakým účelům či do jakých oblastí povolují vstup. V České republice se jedná například o víza:\n\nUdělují se pro pobyt v schengenském prostoru do 90 dnů. Dělí se na dva typy a to - letištní průjezdní vízum, které se obvykle značí písmenem \"A\" a krátkodobé vízum označující se písmenem \"C\" a dále se dělí na:\n\nSeznam třetích zemí, jejichž občané musí mít při překračování hranic Schengenu vízum, stanoví nařízení EU 2018/1806. \nZávazná pravidla pro krátkodobé pobyty určuje Vízový kodex. Mezi státy uplatňující společnou vízovou politiku patří všechny členské státy schengenského prostoru a dále Bulharsko, Rumunsko, Chorvatsko a Kypr.\n\nEvropský cestovní informační a autorizační systém (ETIAS) byl navržen Evropskou komisí v dubnu 2016 a schválen v listopadu 2016. Cestovní povolení ETIAS je podobné jiným vízovým výjimkám jako známý americký systém ESTA (Electronic Travel Authorization System). Očekává se, že systém ETIAS bude plně implementován do konce roku 2021.\n\nDlouhodobá víza\n\nJsou poskytovány na pobyty nad 90 dnů. Vydávají se jako dlouhodobé vízum, dlouhodobé vízum za účelem získání povolení k dlouhodobému pobytu a dlouhodobé vízum za účelem získání povolení k trvalému pobytu (viz bod „D“).\n\nUdělují se pro pobyt nad 90 dnů. Udělují se jako dlouhodobé vízum, dlouhodobé vízum za účelem převzetí povolení k dlouhodobému pobytu a dlouhodobé vízum za účelem převzetí povolení k trvalému pobytu (označuje se písmenem \"D\").\n\nTato víza se dělí obdobným způsobem jako krátkodobá víza (tedy turistická, zdravotní, politická atd.).\n\nDo některých států a územních celků mohou občané určitých zemí cestovat bez vízového povolení. V rámci Evropy se jedná například o Schengenský prostor, ve kterém mohou občané všech zemí schengenského prostoru svobodně cestovat v rámci celého schengenského prostoru a překračovat vnitřní hranice na kterémkoliv místě.\n\nMimo klasických víz existují i další způsoby povolení ke vstupu na určitá území. Jedná se například o tzv. vízum ESTA (\"Electronic System for Travel Authorization\" – Elektronický systém cestovních povolení), které je možné využít pro vstup do Spojených států amerických. Jedná se o povolení, které je vydáváno členům bezvízového programu (tzv. Visa Waiver Program) a dovoluje členům VWP vstoupit na dopravní prostředek směřující do USA. Na základě předem podané žádosti o povolení poté na území USA rozhodne úředník o vstupu.\n\n"}
{"id": "239714", "url": "https://cs.wikipedia.org/wiki?curid=239714", "title": "Služebníci světla", "text": "Služebníci světla\n\nSlužebníci světla ( – odtud zkratka SOL) je anglická ezoterická společnost.\n\nSpolečnost založil v roce 1972 W. E. Buttler. Butler byl bývalý člen Společnosti vnitřního světla. Členové mají za úkol se důkladně seznámit s mytologií, a to jak artušovskou a keltskou, tak i ostatní. Členové provozují rituální magii.\n\n\n\n"}
{"id": "239718", "url": "https://cs.wikipedia.org/wiki?curid=239718", "title": "Cestovní pas", "text": "Cestovní pas\n\nCestovní pas (nebo krátce jen pas) je cestovní dokument, který pro konkrétního člověka vydává vláda státu, jehož je občanem. Je základním dokumentem, který je potřeba pro vstup a projíždění jinými státy.\n\nCestovní pasy deklarují právo na ochranu v zahraničí státem, který tento dokument vydal, vstup do země, která ho vydala. Cestovní pasy obvykle obsahují fotografii držitele, podpis, datum narození, národnost a někdy další znaky identifikující člověka, proto je lze používat jako průkaz totožnosti. Mnoho zemí do pasů začíná zahrnovat i tištěnou strojově čitelnou oblast dokladů usnadňující zpracování. \n\nBiometrický pas, který již užívá většina států na světě, obsahuje také RFID čip (varianta bez čipu se v ČR vydává s dobou platnosti jen 6 měsíců). Pas kromě běžných údajů obsahuje také údaje biometrické, které usnadňují identifikaci předkladatele dokladu jako oprávněného držitele.\n\nPokud je ke vstupu potřeba vízum, bývá vlepeno do cestovního pasu. V jednodušších případech je vízum udělováno přímo při překračování hranic formou otisku razítka.\n\nPasy byly označeny za velmi slabý článek ve světovém cestovním bezpečnostním systému, protože je snadné je napodobit nebo pozměnit. Málo zemí kontroluje, zda předkládaný pas není na seznamu ztracených nebo zmizelých.\n\n\n"}
{"id": "239720", "url": "https://cs.wikipedia.org/wiki?curid=239720", "title": "Pokora", "text": "Pokora\n\nPokora (latinsky: \"humilitas\", německy: \"Demut\", anglicky: \"humility,\" rusky\": смирение\"/\"smirěnije,\" či \"smirenomudrije)\" je jedna ze sedmi lidských ctností. \n\nPokora je stav mysli, či pocit, kdy si osoba uvědomuje vlastní nedokonalost či závislost na někom. Člověk si uvědomuje závislost na tzv. „vyšších mravních požadavcích“ a má tak důvěru, když se to od něho očekává, a ne když potřebuje neúměrně velebit sám sebe. Opakem pokory je pýcha (lat. \"superbia\"). Také by se dalo říct, že opakem pokory může být „neustálé srovnávání sebe s druhými: ten je víc, ten je míň, v tomhle jsem byl zkrácen“, neboť „pravá pokora je pravdivost, uznání skutečnosti: respektuji jedinečné povolání své i každého člověka a nesnažím se je srovnávat, posuzovat, hodnotit“.\n\nPokora se projevuje skromným chováním a nesobeckostí, což jsou rysy člověka, který respektuje druhé. Pokora vyrůstá z vědomí vlastní jedinečnosti a zároveň pocitu vlastní slabosti a nedokonalosti vzhledem k požadavkům vyšších bytostí.\n\nV každém náboženství existuje rituální metodika. V křesťanství je to pokání v modlitbě, v buddhismu osvícení v meditaci, v hinduismu vysvobození od karmy vykoupením z reinkarnace - meditací nad osvobozením od viny, nabývané špatným životem, v judaismu dodržováním příkazů tóry a modlitbami na svátky, především na Nový rok a Den smíření. V islámu je pokora před Bohem vyjadřována dodržováním příkazů koránu a sunny (šaríja) a vnějšími gesty při modlitbě a vstupu do mešity, atd.\n\nV judaismu patří pokora - šiflut (שִׁפְלוּת) mezi ctnosti.\n\nA to světlo nad člověkem vyjadřuje míru lásky jeho duše k bližnímu. Souznění duší v lásce je předzvěstí souznění s láskou Boží. A souznění muže a ženy je souznění, kdy oba přestávají cítit hranice svého bytí a jsou jedno tělo a jedna duše. A to je Početí v pokoře a lásce Boží k sobě navzájem skrze lásku lidskou.\n\n\n"}
{"id": "239723", "url": "https://cs.wikipedia.org/wiki?curid=239723", "title": "Martin Ďurica", "text": "Martin Ďurica\n\nMartin Ďurica (* 11. července 1981 v Žilině) je slovenský fotbalový záložník, od července 2014 působící v MFK Frýdek-Místek. Mimo Slovenska působil ve Švýcarsku a v Izraeli.\n\nFotbalově vyrostl v Žilině, se kterou vyhrál třikrát ligový titul. Prvním zahraničním angažmá se pro něj stal přestup do švýcarského klubu FC Chiassa. V roce 2005 se vrátil na Slovensko a podepsal Petržalku, i zde získal jeden ligový titul. Následně se vrátil zpět do Žiliny. Po půl roce odešel do Ahva Arraba. V létě 2010 přestoupil do Senice. Před sezonou 2013/14 mužstvo opustil a po více než půl roce bez angažmá zamířil do ISKRY Borčice. V létě 2014 přestoupil do Frýdku-Místku.\n\nMartin Ďurica nastupoval za mládežnické výběry Slovenska. V dresu A-týmu slovenské reprezentace se představil v letech 2003–2004 celkem pětkrát, přičemž vstřelil 1 gól.\n\nMŠK Žilina\n\nArtmedia\n\n"}
{"id": "239728", "url": "https://cs.wikipedia.org/wiki?curid=239728", "title": "Teletínský lom", "text": "Teletínský lom\n\nTeletínský lom je přírodní památka, která zahrnuje zatopený opuštěný jámový lom pět kilometrů východně od Slap, asi 500 metrů východně od vsi Teletín u kóty 479, je součástí Přírodního parku Střed Čech.\n\nOdkryv magmatických brekcií na styku středočeského plutonu a jílovského pásma.\n\nHlavními horninovými typy jsou biotitická žula, amfiboliticko-biotitický granodiorit a biotiticko-amfibolitický křemenný diorit, který představuje nejstarší a nejtmavší horninu. Po jeho utuhnutí pronikla mladší hornina s fluidální texturou, která rozlámala diorit a nechala vzniknout barevným obrazcům, které byly odkryty těžbou. Všemi horninami pronikají žíly aplitu a pegmatitu do dvaceti centimetrů. Těžené kamenivo bylo použito na stavbu Štěchovického zdymadla. Výška lomové stěny je 15–20 metrů, šířka 12 metrů, délka 20 metrů.\n\nZatopený lom se stal refugiem pro obojživelníky (skokan hnědý, čolek obecný) a plazy (užovka hladká).\n"}
{"id": "239729", "url": "https://cs.wikipedia.org/wiki?curid=239729", "title": "Metro v Mnichově", "text": "Metro v Mnichově\n\nMetro v Mnichově (\"U-Bahn\") společně s \"S-Bahn\" tvoří základ městské hromadné dopravy v hlavním městě Bavorska. Metro v Mnichově bylo otevřeno roku 1971 a délka jeho linek přesahuje 100 km.\n\nJe provozováno společností \"Münchner Verkehrsgesellschaft\" (MVG, „Mnichovská přepravní společnost“). Metro přepraví více jak 384 milionů cestujících za rok (2013).\n\nSíť metra měří 103,1 km a vlaky obsluhují 100 stanic. Vlaky zde jezdí rychlostí až 80 km/h, což je maximální rychlost povolená v německých metrech (\"U-Bahn\"). Během noci je provoz přerušen; od 1 do 4 hodin, od 2 do 4 hodin přes víkend. Výjimkou mohou být zvláštní události jako Nový rok.\n\nVšechny trasy se nacházejí v podzemí až na linku U5 u jižní konečné \"Neuperlach Süd.\" Linka U6 je vedena po povrchu v severní části od zastávky \"Studentenstadt\" (kromě podzemních stanic \"Garching-Forschungszentrum\" a \"Garching\").\n\nPouze linka U6 se dostává až za hranice Mnichova a spojuje tak město Garching.\n\nV centru města se všech šest linek spojuje do kmenových linek – U1 je vedena ve stejných kolejích jako U2, U3 společně s U6 a U4 sdílí část linky U5. Vzniká tak obdobný přestupní trojúhelník jako v pražském metru. Jízdní řády na těchto částech podzemní dráhy se společně ovlivňují.\n\nVětšina stanic má klasické ostrovní nástupiště a dvě koleje. Pouze u zastávek \"Olympia-Einkaufszentrum\" (U1), \"Richard-Strauss-Straße\" (U4), \"Neuperlach Süd\" (U5), \"Garching-Hochbrück\" a \"Nordfriedhof\" (obě na U6) se nacházejí postranní nástupiště.Se zvláštním řešením přestupů byly vybudovány stanice \"Scheidplatz\", \"Münchner Freiheit\" a \"Innsbrucker Ring,\" čtyři koleje zde leží ve stejné úrovni vedle sebe. Může se tedy přestupovat i z jednoho nástupiště na jinou linku metra. \"Implerstraße\" (U3, U6), \"Max-Weber-Platz\" (U4, U5) a \"Kolumbusplatz\" (U1, U2) jsou trojkolejné.\n\nNa většině linek interval mezi vlaky činí přibližně 5 minut. V hodinách dopravní špičky může frekvence dosáhnout až 2 minut. Zvláště v pozdních hodinách a okrajových dobách provozu metra se intervaly značně prodlužují až na 20 minut.\n\nLinka U1 začíná od roku 2004 u nákupního centru Olympia ve čtvrti Moosach, kde také linka U3 má zastávku pod stanicí U1. Zde je také unikátní v Mnichově zřízení podzemního parkovacího domu „bike and ride“, takže parkovací garáž pro kola je přímo v stanici metra. Na cestě do stanice Westfriedhof vede U1 pod Hanauerstraße, na křižovatce Georg-Brauchle-Ring byla otevřena stanice v roce 2003, navrhl ji umělec Franz Ackermann. Stanice Westfriedhof se dostala do učebnic architektury díky strohým betonovým zdím a jednoduchého osvětlení. Dále vede U1 do stanice Gern, kde lze historii čtvrti číst na velkých skleněných plochách. Na další stanici Rotkreuzplatz byla mezi lety 1983 a 1998, konečná. Pod ulicí Nymphenburgerstraße linka nyní prochází přes stanici Maillingerstraße na zastávku Stiglmaierplatz a poté se spojí s linkou U2 a pokračuje na stanici Hauptbahnhof neboli hlavní nádraží, kde se kříží s linkami U4 a U5. Bezprostředně na další stanici Sendlinger Tor U1 a U2 překřižují linky U3 a U6. Další stanice je u řeky Isaru Fraunhoferstraße. Následující stanice již za řekou je Kolumbusplatz, kde jsou tři koleje vedle sebe. Část linky U1, která byla otevřena v roce 1997, se zde odpojuje od U2 na jih, projíždí barevně navrženou stanici Candidplatz a nakonec dosahuje Wettersteinplatz . Následující stanice St.-Quirin-Platz je architektonicky jedinečná a také neobvyklá pro mnichovské metro, protože je otevřena do strany velkým „okem“ a nad ní je oblouková skleněná střecha. Je to jediná stanice metra se dvěma výtahy, které jsou bezprostředně vedle sebe, protože poblíž je zařízení pro péči o postižené, což toto neobvyklé opatření ospravedlňuje. Pod ulicí Naupliastraße se nachází konečná Mangfallplatz, u které je parkoviště „park and ride“. Z Wettersteinplatz byla původně plánována tramvajová trasa, ale metro nakonec zvítězilo. Plány na rozšíření U1 na jih dále do nemocnice Harlaching nebo dokonce na most Großhesseloher byly odloženy z důvodů nákladů a kvůli zřejmě malým dopravním výhodám. Původně měla být zde nahrazena tramvajová linka 25, protože do poloviny 80. let měla být tramvaj zcela nahrazena metrem. V nejbližší době se neočekává ani rozšíření na severním směru do Fasanerie.\n\nLinka U2 je pravděpodobně linka s nejčastěji zaměňovanými konečnými. Také změnila své jméno, protože původně byla označována jako linka U8. Dnes začíná U2 na severu pod nádražím Feldmoching, odkud vede trať S-Bahn S1 do Freisingu a na letiště. Poté pokračuje přes stanice Hasenbergl, Düflerstraße a Harthof. Mezi stanicemi Am Hart a Frankfurter Ring je v tunelu bílá a modrá vlna, což je jediná umělecká instalace mimo stanici. Následuje stanice Milbertshofen. Poté překříží ve čtyřkolejné stanici Scheidplatz U3. Až do otevření trasy do Dülferstraße do roku 1993 jezdila U2 do stanice Olympiazentrum, která se dnes nachází na lince U3. Přes čtvrtě Schwabing a Maxvorstadt projíždí stanice Hohenzollernplatz, Josephsplatz, Theresienstraße a Königsplatz. Na stanici Hauptbahnhof neboli hlavní nádraží se nyní U2 setkává s linkou U1 a překřižují linky U4 a U5 a v další stanici Sendlinger Tor se kříží s linkami U3 a U6. Přes centrum města pokračuje přes stanici Fraunhoferstraße na tříkolejnou stanici Columbusplatz. Z Columbusplatz vede U2 přes Silberhornstraße a Untersbergstraße k vlakovému nádraží Giesing, kde je na povrchu přestup na S-Bahn. Přes stanici Karl-Preis-Platz pokračuje U2 na stanici Innsbrucker Ring, kde se na čtyřkolejné stanici kříží s linkou U5. Až do otevření linky do Messestadtu v roce 1999 zde působily U2 a U5 společně jezdily do čtvrti Neuperlach. Nyní projíždí čtvrtěmi Berg am Laim a Trudering ve kterých jsou stanice Josephsburg, Kreillerstraße a Trudering, kde se při stavbě roku 1994 propadl strop a několik dělníků zahynulo. Pak už následují jen stanice Moosfeld, Messestadt West a Messestadt Ost. V tuto dobu se neuvažuje o žádném rozšíření.\n\nLinka U3 byla dramaticky rozestavěna, když Mnichovu připadly olympijské hry na rok 1972. Na severu začíná U3 od 11. prosince 2010 na stanici Moosach, za níž je stanice Moosacher-St. Martins platz. Předtím začínala na následující stanici Olympia-Einkaufszentrum, kde začíná U1. Skrz stanici Oberwiesenfeld se dostává do čtyřkolejné stanice Olympiazentrum, kde U3 měla od roku 1972 do roku 2007 svoji konečnou. Dříve se měla jmenovat právě Oberwiesenfeld, ale kvůli budoucímu plánovanému rozšíření dostala tento název. Za stanicemi Petuelring a Scheidplatz, která je též čtyřkolejná a kde se kříží s linkou U2 dosahuje stanice Bonner platz, za kterou se spojí s linkou U6. Následuje třetí čtyřkolejná stanice na lince Münchner Freiheit. Následují stanice Giselastraße a Universität. V další stanici Odeonsplatz se kříží s linkami U4 a U5. Za nimi je nejrušnější stanice metra pod největším mnichovském náměstím Marienplatz. Ve stanici Sendlinger Tor se kříží s linkami U1 a U2. Dále vede tunelem z roku 1941, který byl třicet let nevyužit do stanice Goetheplatz. Následující stanice Poccistraße byla dobudována až po otevření trati. Na vlakovém nádraží Implerstraße se linky U3 a U6 opět oddělují. Z této stanice vede odbočka do stanice Theresienwiese na linkách U4 a U5. Další stanice Brudermühlstraße. Starý mlýnský kámen v mezipodlaží připomíná tradici ulice. Na následující stanici Thalkirchen připomínají zvířecí motivy zadní stěny navržené Ricardou Dietzovou, protože nedaleko je zvířecí park. Ze stanice Thalkirchen vede trasa západním směrem přes stanice Obersendling, Aidenbachstrasse , Machtlfingerstraße , Forstenrieder Allee ke stanici Basler Road. Konečná Fürstenried West je již umístěna přímo na hranici města. Za stanicí Fürstenried West se uvažuje o prodloužení do města Neuried.\n\nLinka U4 je nejkratší linkou metra v Mnichově a má pouze 13 stanic. Původně se měla jmenovat U9 a do roku 2006 jezdily jen čtyřvozové soupravy. Na západě začíná U4 na Westendstraße, kde se již spojuje s U5. Zpočátku U4 fungovala jako U5 do stanice Laimer Platz, ale byla poté byla stažena kvůli nedostatečnému využití těchto dvou stanicemi. U4 a U5 jsou jedinou dvojicí linek, která se na jedné části nerozděluje, ale U4 končí rovnou na stanici U5, která pokračuje dál. Pokračuje přes stanice Heimeranplatz a Schwanthalerhöhe do jediného tříkolejného tunelu mnichovského metra. Při výstavbě kolejí pro U4 a U5 neexistovalo žádné spojení se zbývající částí metra, s výjimkou této provozní koleje a místního parkovacího prostoru, zejména ne s technickou základnou ve Fröttmaningu. Stanice Theresienwiese je jednou z nejvytíženějších stanic při Oktoberfestu. Na stanici Hauptbahnhof neboli hlavní nádraží je přestup na S-bahn a na hlavní tratě U1 a U2, která je zde překřížena. Dále linka dosahuje stanice Karlsplatz (Stachus), která je nejhlubší z celého metra. Dále pokračuje do stanice Odeonsplatz, kde existuje spojení na U3 a U6, v tomto úseku je dosaženo přibližně 36 metrů, což je nejhlubší bod celé sítě. Zde je také nejdelší eskalátor. Stejně jako Odeonsplatz je následující stanice Lehel s oddělenámi nástupišťmi spojenými chodbami. Linka nyní prochází pod Isar, aby opustila linku U5 ve tříkolejné stanici Max-Weber-Platz. Následuje Prinzregentenplatz a v zeleném designu připomínající následující stanici Böhmerwaldplatz dosáhne U4 stanice Richard-Strauss-Straße, která je díky své poloze jako jediná na této trase vybavena postranními nástupišťmi. Dále pokračuje do konečné stanice Arabellapark, ale tunel pokračuje k původně plánované stanici Cosimapark. Pokračování U4 ve směru Cosimapark a Fideliopark Englschalking je zahrnuto do dlouhodobého programu výstavby metra v Mnichově, ale vzhledem k již relativně nízkému využití U4 v nejbližší době neočekává. Původně plánované rozšíření na západ ve směru na Blumenau má malou šanci na realizaci, protože hustota osídlení zde neodůvodňuje výstavbu metra.\n\nLinka U5 v současné době začíná ve stanici Laimer Platz. U5 skrz velmi pestře zdobenou stanici Friedenheimer straße na Westendstraße, kde začíná linka U4. Pokračuje přes stanice Heimeranplatz a Schwanthalerhöhe do jediného tříkolejného tunelu mnichovského metra. Při výstavbě kolejí pro U4 a U5 neexistovalo žádné spojení se zbývající částí metra, s výjimkou této provozní koleje a místního parkovacího prostoru, zejména ne s technickou základnou ve Fröttmaningu. Stanice Theresienwiese je jednou z nejvytíženějších stanic při Oktoberfestu. Na stanici Hauptbahnhof neboli hlavní nádraží je přestup na S-bahn a na hlavní tratě U1 a U2, která je zde překřížena. Dále linka dosahuje stanice Karlsplatz (Stachus), která je nejhlubší z celého metra. Dále pokračuje do stanice Odeonsplatz, kde je spojení na U3 a U6, v tomto úseku je dosaženo přibližně 36 metrů, což je nejhlubší bod celé sítě. Zde je také nejdelší eskalátor. Stejně jako Odeonsplatz je následující stanice Lehel s oddělenámi nástupišťmi spojenými chodbami. Linka nyní prochází pod Isar, aby opustila linku U4 ve tříkolejné stanici Max-Weber-Platz. U5 se otočí v prudké zatáčce na jih do stanice Ostbahnhof. Je zde napojení na hlavní linku S-Bahn. Po třetí nejdelší vzdálenosti mezi dvěma stanicemi v Mnichově, a to 1602 metrů následuje Innsbrucker Ring, kde kříží linku U2. Po stanici Michaelibad následuje úsek bez stanice, který má 1708 metrů, což je nejdelší ve městě. Trasa vede na stanici Quiddestraße\".\" Další stanicí je Neuperlach Zentrum. Po stanici Therese-Giehse-Allee se U5 konečně dostane na povrch a ve stanici Neuperlach Süd. Dříve úsek obsluhovala linka U2 od stanice Innsbrucker Ring. V Neuperlach Süd je zvláštnost, že S-Bahn a U-Bahn sdílejí platformu - na trati 3 běží S7, na trati 2 na druhé straně nástupiště dorazí vlaky U5. Existuje tedy přímý přechod z metra na S-Bahn na stejném nástupišti. Touto dobou se uvažuje o rozšíření ze stanice Laimer Platz přes stanice Willibaldstraße a Am Knie do stanice Pasing. Dokonce je začleněno do plánu rozvoje dopravy.\n\nLinka U6 je nejdelší linkou metra v Mnichově. Byla uvedena do provozu jako první. Jako jediná linka vede mimo mnichovskou městskou oblast. Začíná pod univerzitním a výzkumným centrem města Garching poblíž Mnichova ve stanici Garching-Forschungzentrum. Odtud trasa vede pod městem Garching do stejnojmenné a následně vyjede na povrch před stanicí Garching-Hochbrück. Pak metro pojede 4208 metrů bez zastavení až do Mnichova. První stanice v Mnichově je Fröttmaning, u které je známá Allianz Arena. S výstavbou arény musela být stanice přestavěna na čtyři koleje, aby bylo možné zvládnout vysoký počet cestujících jedoucích na fotbalové zápasy. Následující stanice Kieferngarten, která byla otevřena jako první, za ní je odbočka do depa. Trasa dále vede přes stanici Freimann do stanice Studentenstadt. Poté se metro opět dostane do podzemí. Trasa nyní vede pod ulicí Ungererstraße, pod kterou jsou stanice Alte Heide, Nordfriedhof a Dietlindenstraße a Münchner Freiheit, kde se spojí s linkou U3. Následují stanice Giselastraße a Universität. V další stanici Odeonsplatz se kříží s linkami U4 a U5. Za nimi je nejrušnější stanice metra pod největším mnichovském náměstím Marienplatz. Ve stanici Sendlinger Tor se kříží s linkami U1 a U2. Dále vede tunelem z roku 1941, který byl třicet let nevyužit do stanice Goetheplatz. Následující stanice Poccistraße byla dobudována až po otevření trati. Na vlakovém nádraží Implerstraße se linka U6 oddělí od stanice U3. Za Implerstraße trasa odbočuje na západ k Harrasu. Poté prochází pod městskou částí Sendling-Westpark ve směru na západ. Tato část se svými stanicemi Partnachplatz, Westpark a Holzapfelkreuth byla zahájena mezinárodní výstavou rostlin ve Westparku. Konečně, metro přes stanice Haderner Stern a Großhadern dosáhne konečné Klinikum Großharden.\n\n"}
{"id": "239730", "url": "https://cs.wikipedia.org/wiki?curid=239730", "title": "Hubert Gordon Schauer", "text": "Hubert Gordon Schauer\n\nHubert Gordon Schauer (27. října 1862, Litomyšl – 26. července 1892, Hory, Česká Třebová) byl český spisovatel, literární kritik a publicista. Proslavil se polemickým článkem „Naše dvě otázky“, který vyšel jako úvodník v prvním čísle revue \"Čas\" 20. prosince 1886. Schauer zde rozmýšlel o tom, zda je česká společnost dost velká a mravně silná, aby si budovala samostatnou kulturu, a zda úsilí, vložené do národního obrození by nebylo lépe investovat do obecné kulturní práce v rámci kultury německé.\n\nSchauer pocházel z jazykově smíšené rodiny, po maturitě v Litomyšli studoval ve Vídni právo, filosofii a jazyky. Od roku 1886 spolupracoval na Ottově slovníku naučném a publikoval v \"Čase\", v \"Athenaeu\", v \"Politice\", \"Literárních listech\" a v \"Národních listech\". Zemřel ještě ne třicetiletý na tuberkulózu v českotřebovských lázních Na Horách.\n\nSchauer byl citlivý až úzkostlivě vážný člověk, skeptik a konzervativec. Jeho hlavním zájmem byla literatura: patřil k zakladatelům České moderny a spolu se svými přáteli Vilémem Mrštíkem a F. X. Šaldou připravoval roku 1888 nakonec nevydaný almanach „Vpád barbarů“. Schauer patřil k Masarykovu realistickému hnutí a mezi odpůrce mladočešství, měl však i jisté sympatie ke staročechům. Článek „Naše dvě otázky“ vyvolal velmi ostrou polemiku, odpůrci podezírali ze spoluautorství i T. G. Masaryka a Schauerův postoj dokonce označovali za „filosofickou sebevraždu národa“. Z této polemiky vzešla pak dlouhá diskuse o smyslu českých dějin.\n\n\n\n\n"}
{"id": "239731", "url": "https://cs.wikipedia.org/wiki?curid=239731", "title": "Donald Rumsfeld", "text": "Donald Rumsfeld\n\nDonald Henry Rumsfeld (* 9. července 1932, Evanston, Illinois) je americký politik a obchodník. Hned dvakrát byl důležitým členem administrativy amerického prezidenta. Poprvé v éře Geralda Forda, podruhé za George W. Bushe.\n\nPo službě u letectva v americké armádě v letech 1953-57 (jako letec) Rumsfeld nastartoval svou politickou kariéru již na začátku 60. let, kdy se nejprve angažoval ve svém rodném státě (Illinois), poté získal některé politické funkce za působení prezidenta Richarda Nixona.\n\nV mezidobí mezi působeními jako ministr, v letech 1977 až 1985, vedl nadnárodní farmaceutickou společnost G.D. Searle & Company (tak dobře, že v letech 1980–1 byl oceněn podnikatelem roku v tomto odvětví). Při pozdější akvizici společností Monsanto vydělal 12 milionů dolarů. V průběhu 80. a 90. let působil v kontrolních orgánech, valných hromadách, představenstvech a vyšším managementu desítek nejvýznamnějších amerických a mezinárodních obchodních a státních institucí, např. společnosti Carlyle Group nebo v komisích pro obchodní styky s Japonskem či státních úřadech v otázkách bezpečnosti a zahraniční politiky.\n\nRumsfeld byl dvakrát ministrem obrany Spojených států amerických, tento post vykonával v letech 1975 až 1977 pod vládou prezidenta Geralda Forda a naposledy v administrativě George W. Bushe a je tak současně nejmladším i nejstarším člověkem, který v této funkci sloužil.\n\nV letech 2002–2003 patřil mezi ideologické vůdce válečné kampaně do Iráku, kterou Spojené státy zahájily v březnu 2003. V týdnech a měsících, které tomu předcházely, se v médiích nechával spolu s dalšími politickými a armádními špičkami slyšet, že americké vedení si je jisté tím, že Irák a Saddam Hussein vyrábí zbraně hromadného ničení, které je schopno použít proti iráckému lidu a Izraeli. V roce 2016 odtajněná a zveřejněná zpráva pro JCS (Joint Chiefs of Staff) z té doby, která americké znalosti o iráckých programech ZHN popisuje jako nepravděpodobné, neznámé a schopnost Iráku použít balistické rakety s těmito zbraněmi jako pochybné, dokladuje, že Rumsfeld vědomě lhal.\n\nDonald Rumsfeld je znám tím, že si během kariéry sestavoval žebříček pravidel důležitých pro úspěšné řízení. Některá pravidla sám vytvořil. Jednou z prvních věcí, které vždy udělal při příchodu do jakékoli nové funkce, bylo, že aktuální verzi seznamu rozdal svým nejbližším spolupracovníkům a podřízeným.\n\nOd roku 1954 je ženatý se svojí manželkou Joyce. Mají tři dospělé děti a 6 vnoučat. Jeho syn podniká v oblasti informačních technologií.\n\n\n"}
{"id": "239732", "url": "https://cs.wikipedia.org/wiki?curid=239732", "title": "Schauer", "text": "Schauer\n\nPříjmení Schauer nosí tyto osobnosti:\n\n"}
{"id": "239733", "url": "https://cs.wikipedia.org/wiki?curid=239733", "title": "Mil Mi-6", "text": "Mil Mi-6\n\nMil Mi-6 (v kódu NATO \"Hook\") je dvoumotorový sovětský transportní vrtulník klasické koncepce z druhé poloviny 50. let 20. století. V době svého vzniku byl největším vrtulníkem na světě.\n\nPrvní prototyp stroje vzlétl v polovině roku 1957, sériově byl vyráběn od roku 1961, kdy získal Sikorského cenu za to, že jako první vrtulník překonal rychlost 300 km/h.\n\nStroj sloužil a dodnes ještě slouží jednak jako civilní verze pro 65 cestujících, jednak jako vojenská verze pro 70 výsadkářů a jako sanitní verze pro 41 nosítek pro raněné a lékařský doprovod. Byl vyvážen do mnoha zemí světa. Celkem bylo vyrobeno přes 900 kusů strojů. Několik ozářených strojů Mi-6 je možné, spolu s ostatními kontaminovanými letadly, vojenskými, hasicími a jinými vozidly, spatřit na „hřbitovech“ poblíž Černobylu.\n\nUpravené vrtulníky Mi-6 vytvořily 14 mezinárodních rekordů ve třídě E-1. 26. srpna 1964 dosáhl Mi-6 na uzavřeném 100 km okruhu rychlosti 340,15 km/h. Ze stroje Mil Mi-6 konstrukčně vycházel montážní a přepravní vrtulník Mil Mi-10.\n\nMil Mi-6 má klasickou vrtulníkovou koncepci, tzn. jeden hlavní a jeden ocasní rotor. Hlavní rotor je 5-listý, ocasní má čtyři listy. Charakteristikou tohoto stroje je pomocné křídlo o rozpětí 15,3 m. Jeho účelem je odlehčení nosného rotoru při vysokých rychlostech – až o 20%. Toto pomocné křídlo lze odmontovat, čímž se zvýší nosnost (vhodné zejména při přepravě na kratší vzdálenosti).\n\nNákladová kabina má rozměry:\nV nákladové kabině je standardně také elektricky ovládaný jeřáb o nosnosti 800 kg. Do nákladového prostoru mohou najet po rozevření dvoudílných dveří v zádi a sklopení nákladové rampy např. nákladní či terénní automobily, samohybné raketové komplexy, děla, atd. Hmotnost nákladu může být až 12 000 kg. Pro nástup a výstup osob lze použít i troje boční dveře. Na vnější boky trupu lze připevnit přídavné nádrže, každá pojme 3 500 litrů paliva.\n\nMi-6A (Hook-A)\nMi-6VKP (Hook-B)\nMi-6ATZ\n\n Polsko\n Sovětský svaz\n\nMil Mi-6 využívaly nebo dosud využívají tyto země:\n\n Alžírsko\n Ázerbájdžán\n Bělorusko\n Bulharsko\n Čína\n Egypt\n Etiopie\n Indonésie\n Irák\n Kazachstán\n Laos\n Peru\n Polsko\n Rusko\n Sovětský svaz\n Sýrie\n Ukrajina\n Uzbekistán\n\n Zimbabwe\n\nData podle: Zdobinský\n\n\n\n\n"}
{"id": "239743", "url": "https://cs.wikipedia.org/wiki?curid=239743", "title": "Burka", "text": "Burka\n\nBurka je svrchní vrstva oděvu ženy, určená pro zakrytí celého těla na veřejnosti. Svléká se, až když se žena vrátí domů, nebo vstoupí do svatyně. Burka se používá v prvé řadě z náboženských důvodů. Některé směry islámu považují burku za minimum patřičného (cudného) oděvu ženy na veřejnosti – jde ale o výklad koránu. Burka se obléká na běžné denní oblečení.\n\nOdívání burky je obvyklé na Blízkém východě. Nošena je v Afghánistánu, Pákistánu, Bangladéši, Spojených arabských emirátech a Indii. V některých oblastech, jako např. Saúdské Arábii, je nošení burky ženami pod hrozbou ukamenování, nebo jiného velice citelného potrestání, povinné – zavazuje je k tomu legislativa. Existují však také státy, v nichž je používání burky naopak zakázáno; obvykle se tímto, jelikož zahalený člověk je velmi obtížně identifikovatelný, předchází páchání trestné činnosti (v extrémním případě teroristickým útokům). Například kvůli zlepšení bezpečnosti zakázalo v lednu 2017 nošení a výrobu burek Maroko.\n\n\n"}
{"id": "239744", "url": "https://cs.wikipedia.org/wiki?curid=239744", "title": "Japonské kolonie", "text": "Japonské kolonie\n\nZatímco evropské země získávaly kolonie již od 15. století, Japonsko se stalo koloniální mocností až na konci 19. století. Důležitým mezníkem v japonské historii byl rok 1868 (začátek období Meidži), kdy Japonsko přerušilo přes 250 let trvající dobrovolnou izolaci od západních kultur; rychle se stalo asijskou industriální velmocí a snažilo se rozšířit sféru vlivu i mimo japonské ostrovy.\n\n"}
