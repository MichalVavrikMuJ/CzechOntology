{"id": "276918", "url": "https://cs.wikipedia.org/wiki?curid=276918", "title": "Bolevecká katastrofa", "text": "Bolevecká katastrofa\n\nBolevecká katastrofa je označení pro tragický výbuch v muniční továrně Škodových závodů v Plzni v roce 1917.\n\nMuniční továrna „Střílna“ se nacházela na severním okraje Bolevce v Plzni, kde v současnosti stojí podnik Škoda JS a. s. Od roku 1901 zde fungovala zkušební střelnice děl, sestavovaných ve Škodovce v centru Plzně a ještě před 1. světovou válkou se tu začala vyrábět také munice. Dne 25. května 1917 se v továrně odehrála jedna z největších válečných tragédií v Plzeňském kraji.\n\nVlivem stupňujících se nároků 1. světové války se původních pět nebo šest budov se třemi zkušebními palebnými stanovišti rychle rozrostlo v největší muniční továrnu Rakouska-Uherska. Rozvoji napomohla i bezprostřední blízkost železniční trati Plzeň – Žatec, s níž byl areál propojen vlastní železniční vlečkou. Na ploše přes 60 ha vzniklo téměř malé městečko, tvořené 56 budovami – dílnami i skladišti. Celý komplex chránily vysoké hliněné valy (na některých místech i dnes zřetelné), ostnatý drát a kulometné věže. Téměř 3000 lidí, zejména žen a dospívajících dětí sem denně přicházelo za prací z širokého okolí. Vyráběli na 50 druhů nábojů ráže .\n\nVe snaze splnit stále větší požadavky fronty se pracovalo ve velmi rychlém tempu. Nové objekty se stavěly bez úředního povolení, nanejvýš se příslušným institucím stručně oznámila existence již stojící budovy. Kvůli maximálním úsporám se nedodržovaly základní bezpečnostní ani hygienické předpisy. Dílny a sklady byly přeplněny hotovou municí i surovinami, na závodní vlečce se hromadily plně naložené vagóny.\n\nV pátek 25. května roku 1917 bylo v bolevecké továrně přítomno 2580 vlastních dělníků (862 mužů a 1718 žen) a 354 lidí, pracujících na stavbách (většinou se jednalo o vojíny, vyslané od pluku ke stavební firmě \"Alexander\"). Kromě nich v areálu zůstávali také úředníci Škodových závodů i vojenští důstojníci, dohlížející na kvalitu vyráběného střeliva, 42 maďarští vojáci, 25 četníků jako strážní oddíl a také stálá hlídka městského hasičského sboru z Plzně. V soupise ovšem není zahrnuto několik desítek haličských Poláků, kteří, v Plzni ještě řádně nezaregistrovaní, byli prozatím posláni do práce v muničce.\n\nPřesně ve 13:35 došlo náhle k silnému výbuchu v baráku číslo 10, v oddělení zapalovačů, zvaném \"„zündr“\" (z německého Zündabteilung). Vše zahalil dým a ohňostroj min, létajících na všechny strany, vyvolával v řetězové reakci exploze dalších objektů. Nastal neskutečný zmatek, jak se více než 3000 lidí v panice snažilo uniknout z pekla, hrozícího všudypřítomnými létajícími střepinami. Vstup do areálu byl přitom uzavřen a cesta ven vedla jen přes ohrazení s ostnatým drátem.\n\nDalší výbuch následoval ještě ve 14:10, ale k nejsilnější explozi došlo ve 14:55, když do vzduchu vylétlo skladiště trhavin. Nad muničkou se objevil sloup krvavě zbarveného dýmu hřibovitého tvaru a okolní les zachvátil požár. Vzniklá tlaková vlna byla tak silná, že způsobila značné škody nejen v blízkém okolí (Třemošná, Bolevec, Zruč-Senec), ale až v centru Plzně, vzdáleném více než 6 km. Vytloukla zde mnohá okna i výlohy, vyrazila dveře, díky ní také popraskaly zdi některých domů a opadaly omítky. Za měřítko síly výbuchu se pokládají poničená okna Měšťanské besedy a hotelu Waldek (Slovan). Na pět dní byl zastaven provoz na železniční trati z Plzně do Žatce, protože ji zasypaly trosky z továrny i zbytky munice.\n\nK večeru pak následovalo ještě 18 větších explozí a až do rána se ozývaly rány z jednotlivých nábojů. Munice létala na kilometry daleko, až na Košutku a do Třemošné. Vyděšení obyvatelé okolních obcí se ukrývali v lesích, polích i v lomech. Třemošná byla evakuována. Ustal veškerý život – obchody i školy zůstaly zavřené, nepracovaly úřady ani továrny.\n\nNejvětší muniční továrna v rakouské monarchii se během okamžiku ocitla v troskách. Všechny budovy kromě jedné byly zcela zničeny. Dlouhou dobu však nebylo možné začít s odklízením sutin a vyprošťováním raněných či mrtvých. Vzduchem stále létaly střepiny z vybuchující munice a jakákoliv neopatrnost mohla lehce způsobit další sérii explozí.\n\nI přesto se našlo dost odvážlivců, kteří vyrazili na pomoc. Již pět minut po prvním výbuchu se na cestu k továrně vydal městský hasičský sbor, brzy je následovali také mnozí lékaři, samaritáni a sestry. K místu neštěstí se sbíhali lidé z celého okolí, a tak museli vojáci s četníky uzavřít přístup k továrně, aby zamezili další tragédii (vzhledem k účelu továrny veškeré práce řídily vojenské úřady). Hasiči se snažili zlikvidovat požár, vojáci z plzeňské posádky pročesávali les a zneškodňovali rozptýlené střelivo. Zdravotníci ošetřili na 1000 raněných – popálených, osleplých, bezrukých i beznohých. Obvaziště zřídili v nedaleké dělnické kolonii Orlík, v Třemošné na návsi, v hostinci na Zavadilce při Boleveckém rybníku i na plzeňské radnici. Vážněji raněné lidi rozvezly přistavené vozy do plzeňských nemocnic. Ukázalo se, že někteří dělníci měli štěstí a spásnou myšlenku. Schovali se v tunelu pokusné střílny, aby odtud po několika hodinách ve vhodné chvíli utekli do bezpečí.\n\nAž druhý den bylo možné naplno zahájit odklízení sutin. I přes veškerou opatrnost bylo při záchranných pracích v tomto i v předchozím dni zabito několik desítek dalších lidí. Zemřelo také několik dětí, když při svých hrách v následujících týdnech narazily na nevybuchlou munici.\n\nZnetvořené pozůstatky lidských těl byly ukládány do provizorních, narychlo vyrobených rakví. Ty pak byly „vystaveny“ na boleveckém hřbitově i s předměty, nalezenými poblíž mrtvých. Často totiž nebylo možné zjistit identitu obětí, některé byly silným žárem téměř dokonale zpopelněny, v mnoha případech lidé nedokázali určit ani pohlaví zemřelého. Pozůstalí tak museli své příbuzné identifikovat jen na základě zbytků šatstva či obuvi, prstýnků, náušnic a podobně.\n\nV některých rakvích bylo uloženo více jedinců pohromadě, protože nebylo možné jednoznačně prokázat, komu ostatky patřily a také proto, že z některých obětí zůstaly skutečné nepatrné části. Přesný počet obětí tak není znám a nelze jej zjistit i z toho důvodu, že po výbuchu shořely veškeré písemnosti včetně seznamu dělníků. Udává se, že mrtvých bylo 202, z toho 33 obětí patnácti- či šestnáctiletých.\n\nRakouské úřady se snažily katastrofu v Bolevci všemožně tutlat a potlačovaly jakékoliv zmínky v tisku. Až 27. května vydala c. k. korespondenční kancelář stručnou úřední zprávu, v níž ovšem důsledky výbuchu silně zlehčila (připustila pouhých 13 mrtvých). Také proto se ještě v červnu šířily mezi lidmi různé poplašné zprávy o hrozícím nebezpečí dalších explozí i zvěsti o sabotážích.\n\n29. května se konal společný pohřeb obětí. Na hřbitově v Bolevci byl vykopán hromadný hrob, hluboký 3 m. Do něj se ve dvou řadách naskládalo 53 rakví. Kvůli obavám z nepokojů byl přístup umožněn jen nejbližším příbuzným, spolupracovníkům a úředním osobám, a to na základě zvláštní, jmenovitě vydávané legitimace. Ostatním bránila ve vstupu silná stráž policie a četníků. Nakonec byla donucena pustit alespoň malou delegaci z průvodu Škodováků, která si vymínila krátký projev. Ovšem ani přítomní pozůstalí se nesměli přiblížit až k hrobu. Byl jim vyhrazen prostor u hřbitovní zdi a vojáci je neustále kontrolovali. Jako zástupce císaře se obřadu zúčastnil arcivévoda Karel Albrecht.\n\nV následujících dnech a týdnech pak byly do hrobu ukládány další oběti, nalézané při odklízení trosek i těla lidí, kteří v nemocnicích podlehli svým zraněním. Jáma byla zasypána až v srpnu, kdy obsahovala celkem 143 rakví (tři oběti byly na žádost příbuzných pohřbeny v Třemošné a jedna v Druztové). Škodovy závody sice uhradily náklady na pohřeb, nicméně toto gesto bylo jen malým odškodněním pro pozůstalé a rozhodně nemohlo utišit rostoucí odpor lidí vůči válce i císařské moci, boleveckou katastrofou jen vyhrocený.\n\nO přesných příčinách neštěstí se vedly v denním tisku živé diskuse. Vše zřejmě způsobil nový, vadný typ miny, u které často vypadával zapalovač. Tyto čtrnácticentimetrové miny o váze 16 kg se montovaly právě v baráku 10. 25. května prý mistr Vojtěch Žižka oznámil závadu na jedné mině. Ředitel závodu, Ing. Rudolf Thiel však údajně mávl rukou, doporučil vadný kus odložit stranou a odešel na oběd. Netušil, co bude následovat. Vojtěch Žižka při výbuchu zahynul (v budově 10 přežili jen 4 lidé ze 100 přítomných) a Rudolf Thiel, poté, co byl vzat do vazby, spáchal sebevraždu. Dodnes tak zůstaly jen spekulace bez možnosti ověření. \n\nNicméně je pravdou, že případný výbuch jedné miny nemusel způsobit takové škody, pokud by byly dodržovány základní předpisy. Exploze by zřejmě zasáhla jen objekt č. 10 a zabila či zranila několik málo lidí. Ovšem munička byla přeplněná a navíc právě v den výbuchu bylo do továrny doručeno několik vagónů trinitrotoluenu. Ten se musel ihned složit, aby mu neuškodila vlhkost a z nedostatku místa byla většina zásilky uložena pod pracovními stoly v budově 10.\n\nVýbuch v boleveckém závodě ohrozil zásobení rakousko-uherské armády střelivem, a proto Škodovka prosazovala urychlenou obnovu továrny. Plzeňská městská rada se však proti tomuto záměru od počátku ohrazovala a když byly ve Škodových závodech v říjnu roku 1917 projednávány plány na novou výstavbu, postavila se rozhodně proti. Továrna tak nakonec byla zbudována ve výrazně menším rozsahu, ačkoliv soudobé prameny mnohdy mluví o znovuzřízení podle původního projektu.\n\nSdružení boleveckých rodáků si tragédii každoročně připomíná mší v kapli sv. Vojtěcha u společného hrobu obětí na boleveckém hřbitově. Událost připomíná také (veřejnosti nepřístupný) pomníček přímo na místě výbuchu, v areálu současného podniku Škoda JS. Pochází z roku 1967 a sestává z bronzové plakety připevněné na velkém bloku kamene. Dne 25. května 2017 byl u příležitosti 100. výročí katastrofy v těsném sousedství odhalen nový pomník – žulový blok, na nějž byla připevněna deska, původně stojící samostatně vedle pomníku z roku 1967. Ke stému výročí katastrofy byla též vydána fotografická publikace, přinášející dochované historické snímky. \n\nBolevecká katastrofa byla také námětem Karlu Čapkovi k napsání románu \"Krakatit\". Spisovatel totiž celou situaci sledoval z oken zámku v Chyši u Žlutic, kde působil jako vychovatel v rodině hraběte Lažanského.\n\nI přes snahy o vyčištění terénu se v současnosti v okolních lesích stále může nacházet nevybuchlá munice, jak ukázal v březnu 2017 nález dělostřeleckého granátu ráže 105 mm.\n\n\n"}
{"id": "276919", "url": "https://cs.wikipedia.org/wiki?curid=276919", "title": "Staurikosaurus", "text": "Staurikosaurus\n\nStaurikosaurus („Ještěr Jižního kříže“) je rodem archaického dinosaura ze svrchního triasu Brazílie (stupeň karn, asi před 233 miliony let). Byl objeven a popsán v souvrství Santa Maria v Rio Grande do Sul roku 1970 americkým paleontologem Edwinem H. Colbertem. Pravděpodobně byl zástupcem čeledi Herrerasauridae.\n\nByl to poměrně malý teropod (dravý dinosaurus), dosahující délky kolem 2 metrů, výšky asi 80 cm a hmotnosti kolem 23 kilogramů. Podle G. S. Paula byl tento dinosaurus dlouhý asi 2,1 metru a vážil zhruba 12 kilogramů. V současnosti je znám jen jeden exemplář v typovém druhu \"S. pricei\".\n\n"}
{"id": "276920", "url": "https://cs.wikipedia.org/wiki?curid=276920", "title": "Bitva u Mons Graupius", "text": "Bitva u Mons Graupius\n\nBitva u Mons Grapius byla první zaznamenaná bitva na území dnešního Skotska.\n\nDle římského historika Tacita se jednalo o římské vojenské vítězství, které se odehrálo v roce 83 nebo 84. Přesné umístění bitvy je nadále předmětem sporů. Historici dlouho pochybovali o některých detailech bitvy, které Tacitus popisoval. Pravděpodobně římský úspěch značně nadsadil.\n\nPodle Tacitova popisu Gnaeus Julius Agricola, který byl římským guvernérem a Tacitovým tchánem, poslal svou flotilu napřed, aby způsobila mezi Kaledoňany paniku, a sám s lehkou pěchotou posílenou pomocnými sbory dorazil na místo, které však mezitím bylo obsazeno nepřítelem.\n\nPřestože byli Římané v boji proti britským kmenům většinou ve značné početní nevýhodě, často měli potíže donutit své nepřátele postavit se jim v otevřené bitvě. Kaledoňané byli posledním nepřátelským britským kmenem (a nikdy také nebyli úplně ovládnuti). Když Římané pochodovali na hlavní sýpky Kaledoňanů, které byly díky nedávno skončené sklizni zrovna plné, byli po mnoha letech vyhýbání se boji tentokrát donuceni k bitvě. Kaledoňané neměli jinou možnost než bojovat nebo nadcházející zimu hladovět.\n\nPodle Tacitova popisu byla spojenecká pomocná pěchota o síle 8 000 mužů umístěna ve středu formace, zatímco 3 000 jezdců bylo na bocích a římští legionáři byly umístěni před jejich táborem jako záloha. Odhady velikosti římské armády se pohybují od 17 000 do 30 000 mužů, ačkoli Tacitus uvádí, že bylo nasazeno 11 000 vojáků pomocných sborů spolu s dalšími čtyřmi eskadrami kavalérie, avšak počet legionářů v záloze je nejistý. Kaledonská armáda, popisovaná Tacitem a vedená Calgacem (Tacitus jej pouze zmiňuje jako vůdce, který promlouval k bojovníkům a patrně se jedná o fiktivní postavu) měla údajně sílu o více než 30 000 mužích. Byla umístěna v řadách většinou na vyvýšenině a jejich přední řady byly na rovině pod ní v podkovové formaci. Kaledonské válečné vozy byly umístěny na úrovni roviny mezi oběma armádami.\n\nPo krátké střelbě z luků obou stran zavelel Agricola pomocným sborům k zahájení frontálního útoku na nepřítele. Složeny byly přibližně ze čtyř kohort batavských a dvou kohort tungrijských pěšáků s meči. Kaledonské jednotky na svazích byly po tvrdém útoku odříznuty a poraženy. Řady umístěné na kopci se pokusily o obchvat útočící armády, ale poté byly samy obklíčeny římskou jízdou. Tím byla kaledonská vojska poražena a zbylí bojovníci uprchli do úkrytu nedalekého lesa, přičemž se však stále snažili neúnavně útočit na dobře organizované římské jednotky.\n\nTacitus píše, že římské legie se bitvy nezúčastnily a byly po celou dobu v záloze. Údajně padlo na 10 000 Kaledoňanů a pouze 360 mužů římských pomocných sborů, což je pravděpodobně velmi přehnané zvláště v počtu padlých Keltů, a to zejména proto, že římské údaje o mrtvých nepřátelských vojácích byly často velmi nadsazené a podezřelé, obzvláště s tak velkým rozdílem. Na 20 000 kaledonských bojovníků ustoupilo do lesa, kde se mohli lépe skrýt a uniknout tak pronásledování. Římští průzkumníci pak příštího rána nenalezli po zbývajících kaledonských silách ani památky.\n\nTacitovo prohlášení o jednoznačném vítězství v bitvě bylo některými historiky kritizováno, nicméně popsaný průběh bitvy, kterému někteří věří, se pravděpodobně takto neodehrál. Jeden z autorů kritiky naznačil, že císař Domitian mohl být podvodně informován, že Agricola dobyl významné vítězství. Navzdory těmto tvrzením je třeba poznamenat, že Agricola získal po tomto tažení mnoho vyznamenání a že mu byla nabídnuta pozice guvernéra v jiné části říše, takže se zdá být nepravděpodobné, že by Domitian pochyboval o jeho značných úspěších. Teorie o tom, že by si celé tažení vymyslel a poté se císaři vyhýbal, se nezdá být založené na pravdě vzhledem k tomu, že při návratu byl oceněn.\n\nPo této poslední bitvě bylo prohlášeno, že si Agricola konečně podmanil všechny kmeny Británie. Brzy poté, co byl Agricola odvolán do Říma, nastoupil na jeho místo Sallustius Lucullus. Je pravděpodobné, že Řím zamýšlel pokračovat v konfliktu, ale vojenské požadavky jinde v říši vyžadovaly stažení vojsk a tím byla příležitost ovládnout všechny zdejší kmeny ztracena.\n\nTacitovo prohlášení \"Perdomita Britannia et statim missa\" (\"Británie byla zcela dobyta a okamžitě podrobena\") naznačuje sjednocení celého ostrova pod římskou vládou po Agricolově úspěšné kampani.\n\nKolem určení místa, kde se bitva měla odehrát, se strhla rozsáhlá debata a byla provedena analýza, přičemž většina zkoumaných lokalit se rozprostírovala od hrabství Perthshire až na sever od řeky Dee, tedy vše na severovýchodě Skotska. Řada autorů se domnívá, že bitva proběhla v oblasti pohoří Grampiany v blízkosti pobřeží Severního moře. Zejména autoři jako je William Roy, Gabriel Surenne, Archibald Watt nebo Michael Hogan tvrdí, že nejpravděpodobnějšími místy bitvy mohou být Kempstone Hill, Megray Hill nebo další lokace vzhledem k poblíž ležícímu římskému táboru Raedykes. Tato místa ve správní oblasti Aberdeenshire mají shodné znaky s historickým popisem Tacita a také archeologické nálezy související s přítomností Římanů naznačují, že zde k bitvě skutečně dojít mohlo. Kromě toho jsou tyto vyvýšeniny terénu v blízkosti Elsick Mounth, starobylé cesty používané Římany a Kaledoňany pro vojenské manévry. Vysočina Bennachie v Aberdeenshire, pás bývalých římských opevnění Gask Ridge nedaleko Perthu nebo hrabství Sutherland jsou další možná místa bitvy.\n"}
{"id": "276922", "url": "https://cs.wikipedia.org/wiki?curid=276922", "title": "Tepelné čerpadlo", "text": "Tepelné čerpadlo\n\nTepelné čerpadlo je stroj, který čerpá teplo z jednoho místa na jiné vynaložením vnější práce. Obvykle je to z chladnějšího místa na teplejší.\n\nPrincip tepelného čerpadla je základem řady strojů a zařízení:\n\nNejčastějším typem je kompresorové tepelné čerpadlo. Pracuje na principu obráceného Carnotova cyklu (pozn.: Přímý Carnotův cyklus se užívá u tepelných motorů.). Chladivo v plynném stavu je stlačeno kompresorem a poté vpuštěno do kondenzátoru. Zde odevzdá své skupenské teplo. Zkondenzované chladivo projde expanzní tryskou do výparníku, kde skupenské teplo (při nižším tlaku a teplotě) přijme a odpaří se. Poté opět pokračuje do kompresoru a cyklus se opakuje.\n\nJednou z charakteristik práce tepelného čerpadla je topný faktor. Ten ukazuje účinnost tepelného čerpadla poměrem vyrobeného tepla k spotřebované energii. Při výběru tepelného čerpadla je vždy nutné dívat se, k jaké okolní teplotě se výrobcem uvedený topný faktor vztahuje. Ukazatel se vypočítá jako poměr topného výkonu k příkonu při různých úrovních teploty. Jedná se o teoretickou hodnotu, která v praxi bývá nižší.\n\nCharakteristikou tepelných čerpadel je jejich relativně omezený výkon, pokud mají zároveň zůstat ekonomická. Ještě před několika lety byla drtivá většina novostaveb energeticky až dvakrát náročnější na vytápění. S příchodem nových materiálů, zateplovacích technologií, úspornějších systémů hospodaření s teplem a především nástupem nízkoenergetických staveb dnes potřebují budovy ke svému provozu mnohem méně tepla než v minulosti. Technologie současných tepelných čerpadel sice zůstává od jejich objevu takřka stejná (princip je znám přes sto let), ale je možné navrhovat mnohem menší a levnější zařízení, jež dokážou běžný dům bez problémů zásobit. Navíc se stoupajícími cenami alternativních zdrojů energie role těchto zařízení díky znatelné návratnosti investic roste. Obecně platí, že čím nižší energetické nároky na vytápění stavba má a čím jsou vytápěné prostory menší, tím je návratnost investice do finančně nákladnějších otopných soustav delší. Standardní tepelné čerpadlo ohřívá otopnou soustavu na maximálně 55 °C.\n\nDnes je tepelným čerpadlem vybavena takřka každá desátá novostavba.\n\nNejčastěji se používají tato tepelná čerpadla:\n\n\n\n\n\n\nTeplo je odebíráno ze vzduchu přes výparník tepelného čerpadla, přes který proudí venkovní vzduch. Výhodou tohoto zařízení jsou nízké pořizovací náklady a nenáročná instalace. Základ vychází z tepelného čerpadla vzduch/vzduch tedy klasické klimatizace. Systém je doplněn o takzvaný Hydrobox, který převádí teplo do topné vody. Nevýhodou je závislost topného faktoru na teplotě vzduchu. V dnešní době tato zařízení efektivně pracují do -15 °C. Při nižších teplotách je v Hydroboxu instalován malý elektrokotel, který pomáhá tepelnému čerpadlu dosáhnout požadované teploty vody. Momentálně je tento způsob vytápění budov považován spolu s kondenzačními plynovými kotly za nejekonomičtější na poli teplovodního vytápění (investice za samotnou 7 kW jednotku bez teplovodní otopné soustavy cca 180 tis.). Tepelné čerpadlo vzduch/voda pro rodinný dům stojí přibližně 150 až 250 tisíc Kč.\nZískává teplo z vody, nejčastěji studny. Je potřeba mít dvě studny – čerpací a vsakovací. Voda se převádí z jedné studny do druhé přes výparník. Tento způsob se u nás v podstatě nepoužívá vzhledem k jeho náročnosti na podmínky a údržbu. Může dojít k vyčerpání studny.\n\nTyto systémy jsou většinou konstruovány především jako klimatizace, která ale v zimě může pracovat obráceně, tedy jako tepelné čerpadlo. Hodí se zejména na přitápění v období jara a podzimu a v případě jednotek k tomu přizpůsobených i k celoročnímu vytápění. Vzhledem k výstavbě domů s nízkou tepelnou ztrátou a řízeným větráním je tento způsob vytápění stále častější (i tak je jeho použití výjimečné). Tento typ tepelných čerpadel je investičně nejvýhodnější: 8 kW jednotka stojí cca 70 tis. bez nutnosti pořizovat teplovodní soustavu. Cena multi-split systému se třemi vnitřními jednotkami (tzn. do tří místností) je přibližně shodná. Více je popsáno v článku klimatizace.\n\nTepelné čerpadlo se označuje dvojslovem, kde první slovo (před lomítkem) znamená zdroj, odkud se energie čerpá a druhé slovo označuje teplosměnné médium.\n\n\n\nV České republice je pořízení tepelného čerpadla, coby ekologického zdroje tepla, podporováno v rámci dotačního titulu \"Nová zelená úsporám\" administrovaného Státním fondem životního prostředí ČR, zaměřeným na úspory energie a obnovitelné zdroje energie v rodinných a bytových domech. Pro rok 2018, při současné žádosti o dotaci na zateplení objektu a výměnu zdroje, činí maximální výše dotace na tepelné čerpadlo vzduch/voda 75 000 Kč. Na tepelné čerpadlo se systémem země/voda je možné získat dotaci až 100 000 Kč. Jednou z hlavních podmínek pro získání dotace je maximální měrná potřeba tepla na vytápění rovna 150 kWh/m2 za rok. Zájemci o dotaci rovněž získávají 5 000 Kč na zpracování odborného posudku. \n\nDalší možností získání dotace na výměnu zdroje jsou tzv. \"Kotlíkové dotace,\" což je celorepublikový dotační program na výměnu nevyhovujících kotlů pro rodinné domy za moderní způsoby vytápění. Celkové evropské dotační prostředky 9 miliard korun z OPŽP budou pro občany ČR přístupné v letech 2016—2020. \n\nPro zřízení tepelného čerpadla je nutné nechat zpracovat hydrogeologický posudek, získat povolení s nakládání s podzemními vodami a případně nechat provést posouzení vlivů na životní prostředí. Stavební úřady mohou vyžadovat i měření hlučnosti. Přes den by hluk neměl překročit 50 dB, v nočních hodinách 40 dB. Problémy s hlukem způsobeným čerpadlem lze řešit s pomocí úřadů či následně žalobou. \n\n\n"}
{"id": "276928", "url": "https://cs.wikipedia.org/wiki?curid=276928", "title": "Habartov", "text": "Habartov\n\nHabartov () je město v okrese Sokolov, kraj Karlovarský. Žije zde  obyvatel.\n\nPoprvé se o Habartově zmiňuje v roce 1339 držba jistého Jana Prisnera. Ještě za vlády Jana Lucemburského se stal lenním statkem a jeho vrchním lenním pánem byli saští vévodové. V 15. století patřilo toto léno Perglerům z Perglasu, od roku 1573 Stolzům ze Simbsdorfu. Od nich koupili habartovské zboží v roce 1668 Nosticové za 13 500 zlatých. V témže roce jim propustil saský vévoda Hořic Habartov z lenního svazku.\n\nNosticové drželi potom habartovský statek jako dědičné zboží do roku 1719, kdy jej prodali za 33 tisíc zlatých Jindřichu Mulcovi z Valdova. V roce 1737 byl připojen Habartov k hertenberskému panství, ale od roku 1790 byl samostatným statkem s jedinou vsí. V tomto roce jej koupili habartovští poddaní, později jej vlastnila řada měšťanských podnikatelů. Na konci feudalismu byl Habartov vsí se 107 domy a téměř 700 obyvateli.\n\nDíky rozvoji těžby uhlí a zpracovávání nerostů v těsné blízkosti Habartova došlo i k růstu obce, která měla na konci 19. století již 314 domů a téměř 1500 obyvatel. Po dalších třiceti letech zde žilo ve 425 domech tři a půl tisíce lidí. Při pokusu henleinovců dne 13. září 1938 o nacistický puč v českém pohraničí došlo v Habartově ke známé krvavé srážce, když se zdejší henleinovci pokusili obsadit četnickou stanici. Této události je věnována část expozice v Muzeu četnictva v budově bývalé školy (nyní knihovna).\n\nHistorické názvy obce jsou (latinské a německé): Birk, Birchech, Pirch, Pirck, Habersbirck, Haberspirck, Habersbirgk, Haberspirk, Haberpergkh, Heberspürg, Habersbirg, Habersbirk.\n\n\n\n\n"}
{"id": "276932", "url": "https://cs.wikipedia.org/wiki?curid=276932", "title": "Makoto Učida", "text": "Makoto Učida\n\nMakoto Učida (japonsky 内田 誠; * 13. července 1955) je japonský programátor a vývojář videoher, kdysi zaměstnaný u Sega Enterprises (Japonsko) a člen Team Shinobi. Makoto Učida byl hlavní programátor mnoha Sega arkádových her, jako třeba: Altered Beast, Golden Axe, Wing War, Die Hard Arcade, Dynamite Cop a Alien Front Online. Koncept těchto her je připisován pouze jemu, ačkoliv porty na jiné herní konzole byly navrženy jinými designéry.\n\nNedávno se zapojil do vývoje \"Altered Beast\" pro Playstation 2. Tato hra byla vydána jen v Japonsku a Evropě.\n\n"}
{"id": "276935", "url": "https://cs.wikipedia.org/wiki?curid=276935", "title": "Josef Pieper", "text": "Josef Pieper\n\nJosef Pieper (4. května 1904 Elte nad Emsou, Vestfálsko – 6. listopadu 1997 Münster) byl německý filozof, jeden z významných křesťanských filozofů 20. století. \n\nJosef Pieper studoval filosofii, práva a sociologii v Münsteru a Berlíně (promoce 1928), čtyři roky byl asistentem ve Výzkumném ústavu sociologie a nauky o organizaci v Münsteru, poté žil přes deset let jako spisovatel na volné noze. 1946 jmenován profesorem filosofie v Essenu; tam působil i po jmenování řádným profesorem filosofické antropologie na univerzitě v Münsteru, kde přednášel až do své smrti. Byl hostujícím profesorem v Berlíně, na univerzitě Notre Dame v Indianě a na Stanfordově univerzitě v Kalifornii. Během života obdržel řadu cen a čestný doktorát teologie. Jeho knihy se vyznačují vynikajícím stylem a srozumitelností; byly přeloženy do patnácti jazyků.\n\nVelká část Pieperova díla je věnována interpretaci Tomáše Akvinského; Pieper nesleduje tolik Tomáše jako historickou postavu, ale spíše jeho myslitelský postoj, který je podle něj aktuální i dnes, a to zejména snahou spojit rozum s vírou, přirozené vědění se zjevenou pravdou, aniž by se jedno kvůli druhému zkracovalo nebo zkreslovalo. Pieper vykládá zejména Tomášovu etiku, ontologii a nauku o pravdě. Základem Tomášovy etiky nejsou podle něj přikázání a povinnosti, nýbrž ctnosti, tj. způsoby zdařilé lidské existence, plného uskutečnění lidských možností. Ve srovnání se školským tomismem Pieper u Tomáše jasněji vidí i \"negativní filozofii\", tj. přesvědčení, že skutečnost přesahuje všechny pojmy a představy a vposledku je neuchopitelná.\n\nDruhá hlavní větev Pieperova díla je věnována obraně filozofie a filozofického života – života, který je otevřen otázkám po posledních příčinách a nespokojuje se s věděním o tom, co lze ovládnout a použít. Jeho práce o tomto tématu mají kritický náboj; jsou obranou volného času, slavení, hry a kultu a varují před tendencí moderní společnosti stát se totálním světem práce. \n\nPieper se celý život vyrovnával s Platónovými dialogy, podle kterých napsal i několik televizních her. Byl rovněž uznávaným znalcem francouzského existencialismu.\n\n\n\n\n\n"}
{"id": "276937", "url": "https://cs.wikipedia.org/wiki?curid=276937", "title": "Znojemský úděl", "text": "Znojemský úděl\n\nZnojemský úděl, zkráceně Znojemsko, je označení historického území na jižní Moravě, kde v 11.–12. století vládla knížata z jedné z větví rodu Přemyslovců.\n\nNa konci svého života určil kníže Břetislav I., že nejstarší z jeho potomků bude vládnout z Prahy celé zemi (tzv. seniorát) a mladší synové dostanou území na Moravě. Břetislavův nástupce Spytihněv II. se toto rozdělení pokusil zrušit, ale jednotliví Přemyslovci založili vlastní větve dynastie. Po definitivním rozdělení Moravy roku 1061 Vratislavem II. se vytvořily tři celky – brněnský úděl, znojemský úděl a olomoucký úděl, kde měli dědičně vládnout potomci bratrů Vratislava II. (Konráda I. Brněnského a Oty Olomouckého).\n\nZnojemsko zaujímalo prostor u hranic s Rakouskem a spolu s Brněnskem plnilo úlohu ochrany státu před napadením z jihu (Olomoucko chránilo české země z východu). Zřejmě po smrti Konráda Brněnského v roce 1092 došlo k rozdělení jeho údělu. Konrádův starší syn Oldřich získal Brněnsko, mladší Litold Znojemsko.\n\nČeští panovníci do poměrů v údělech často zasahovali, zbavovali jejich vládce moci a dosazovali své chráněnce nebo vládli přímo oni sami z titulu českého knížete. Přesto se i mnozí moravští Přemyslovci prosadili.\n\nZe znojemských Přemyslovců byl nejvýznamnější poslední z nich, moravský markrabě a poté český kníže Konrád II. (III.) Ota. Znojemská větev rodu vymřela právě Konrádem Otou v roce 1191, jelikož jeho manželství s Hellichou z Wittelsbachu zůstalo bezdětné.\n\nZdroj\n\n"}
{"id": "276938", "url": "https://cs.wikipedia.org/wiki?curid=276938", "title": "James H. Leuba", "text": "James H. Leuba\n\nJames Henry Leuba (1867 – 1946) byl americký psycholog, který se nejvíce proslavil díky svým pracím věnovaným psychologii náboženství. Začal působit na přelomu 19. a 20. století, čímž stál vedle Williama Jamese a Edwina Dillera Starbucka u zrodu psychologie náboženství jakožto vědního oboru. Jeho dílo se vyznačuje tím, že se snažil uchopit náboženské jevy pomocí filozofických termínů.\n"}
{"id": "276942", "url": "https://cs.wikipedia.org/wiki?curid=276942", "title": "Wing War", "text": "Wing War\n\nWing War je arkádový letecký simulátor z roku 1994, který pro Sega Model 1 vyvinul Sega AM2. Cílem hry je sestřelit nepřítele.\n\nVe hře je osm misí (vzdušných soubojů), z toho čtyři z doby druhé světové války, dva moderní vzdušné souboje a dva souboje útočných helikoptér.\n\n"}
{"id": "276944", "url": "https://cs.wikipedia.org/wiki?curid=276944", "title": "Boleslav (syn Vratislava II.)", "text": "Boleslav (syn Vratislava II.)\n\nBoleslav (po r. 1062 – 11. srpna 1091) byl nejstarší syn českého krále Vratislava II. a jeho třetí manželky Svatavy Polské, kníže olomouckého údělu v letech 1090–1091. \n\nJeho mladšími bratry byla pozdější knížata Bořivoj II., Vladislav I. a Soběslav I., polorodým bratrem Břetislav II. Po smrti Oty I. Olomouckého (1087) svěřil král Vratislav olomoucký úděl svému synovi Boleslavovi. Práva Otových potomků naopak bránil králův bratr Konrád I. Brněnský. Olomoucký kníže Boleslav ale zemřel už v roce 1091.\n"}
{"id": "276946", "url": "https://cs.wikipedia.org/wiki?curid=276946", "title": "Ponta de São Lourenço", "text": "Ponta de São Lourenço\n\nPonta de São Lourenço je nejvýchodnější část ostrova Madeira. Má tvar úzké šíje přecházející ve dva ostrůvky (Ilhéu da Cevada, nazývaný také Ilhéu dos Desembarcadouros, při odlivu někdy dostupný suchou nohou, a Ilhéu do Farol, na němž je maják). Výchozím bodem při cestě na Ponta de São Lourenço je městečko Caniçal.\n\nCelá Ponta de São Lourenço má malou nadmořskou výšku, takže nezachycuje oblaka postupující nad oceánem (převážně od severovýchodu). Výsledkem je velmi suché místní klima, podobné klimatu nedalekých ostrovů Desertas. Chudou vegetaci tvoří převážně nízké keře a traviny. Jen na jaře zde uvidíme květy, tráva se zde zazelená obvykle v zimě začátkem roku. \n\nOd roku 1982 je oblast chráněna. Od roku 1996 je zde přírodní rezervace se zvlášť přísnými pravidly na zmíněných ostrůvcích. Na Ilhéu do Farol se nevyskytují dravci žijící na pevnině, což je příznivé z hlediska ochrany hnízdících ptáků. Před rokem 1996 byli hlavní hrozbou pro hnízdící ptáky místní rybáři. Přírodu narušovala i těžba písku a pastva. \n\nMaják na Ilhéu do Farol byl uveden do provozu 10. září 1886. Jeho základna je 103 m nad hladinou moře a výška věže 10 m. První maják měl petrolejové lampy a byl viditelný až ze vzdálenosti 25 námořních mil. V roce 1956 byl maják elektrifikován. Byla použita žárovka o výkonu 3 kW. Od roku 2000 jsou zdrojem energie sluneční baterie. Maják je v péči portugalského vojenského námořnictva.\n\n"}
{"id": "276951", "url": "https://cs.wikipedia.org/wiki?curid=276951", "title": "Exkrečně-sekreční produkt", "text": "Exkrečně-sekreční produkt\n\nExkrečně-sekreční produkt (zkratka ESP) je označení pro směs látek, které vylučují helminti a někteří prvoci do hostitelského organismu. Většinou se jedná o látky proteinové povahy (převážně enzymy), které pomáhají parazitu migrovat v hostiteli, jsou nezbytné při získávání živin nebo umožňují parazitu přežití v hostiteli. Na exkrečně-sekreční produkty reaguje imunitní systém hostitelského organismu tvorbou specifických protilátek. ESP má tedy antigenní vlastnosti a proto se též někdy označuje jako \"exkrečně-sekreční antigen\". Studium ESP medicínsky či veterinárně důležitých helmintů má zásadní význam jednak z důvodu možnosti použití ESP v imunodiagnostice parazitů, jednak při vývoji vakcín proti parazitárním nemocem. \n"}
{"id": "276955", "url": "https://cs.wikipedia.org/wiki?curid=276955", "title": "Druhy náboženské zkušenosti", "text": "Druhy náboženské zkušenosti\n\nDruhy náboženské zkušenosti (v originále ) je kniha amerického psychologa Williama Jamese. Je sestavena z editovaných přednášek, které James pronesl v rámci tzv. Giffordových přenášek na University of Edinburgh ve Skotsku na samém počátku 20. století. Kniha poprvé vyšla v roce 1902 v angličtině, v češtině pak roku 1930.\n\nJames ve své knize klade důraz na prožívání náboženské zkušenosti v životě jednotlivce. Pozitivně vnímá velké množství nejrůznějších náboženství, jelikož lidé jsou natolik rozdílní, že není možné, aby všichni vyznávali jedno univerzální náboženství. Je si také vědom toho, že je veliký rozdíl ve vnímání náboženství (náboženských prožitků) vědce a stoupence daného náboženství.\n\nDále James v knize hovoří o „náboženských géniích“, ve kterých spatřuje jakési pravzory náboženské zkušenosti. Podle Jamese by měli být zkoumáni raději tito géniové, než ustálené náboženské instituce - tyto instituce dokonce vědomě do svého výzkumu nezahrnuje.\n\n"}
{"id": "276964", "url": "https://cs.wikipedia.org/wiki?curid=276964", "title": "Graf Zeppelin (letadlová loď)", "text": "Graf Zeppelin (letadlová loď)\n\nGraf Zeppelin byla letadlová loď stavěná pro německou Kriegsmarine a pojmenovaná, stejně jako slavná vzducholoď Graf Zeppelin, na počest hraběte Ferdinanda von Zeppelina. První německá letadlová loď byla objednána 16. listopadu 1935. Kýl byl založen 28. prosince 1936 v loděnici \"Deutsche Werke\" v Kielu. Spuštění na vodu proběhlo 8. prosince 1938, ale loď nebyla nikdy dokončena a bojově nasazena.\n\nV roce 1935 Adolf Hitler rozhodl, že Kriegsmarine bude posílena letadlovými loďmi. Následujícího roku byl založen kýl Graf Zeppelinu a další rok velkoadmirál Erich Raeder představil ambiciózní plán rozvoje flotily nazvaný Plán Z. Ten předpokládal stavbu čtyř letadlových lodí do roku 1945. V roce 1939 byl plán revidován a počet letadlových lodí snížen na dvě.\n\nJelikož Kriegsmarine přidělovala lodím jména až při jejich spuštění na vodu, byl Graf Zeppelin nejprve označen jako \"Flugzeugträger A\". Druhý kus této třídy, označený Flugzeugträger B, nebyl nikdy spuštěn na vodu, ale měl být pojmenován Peter Strasser.\n\nBěhem války zájem Hitlera o letadlové lodě postupně klesal. Jejich stavba také vyvolala spory s velením Luftwaffe, jelikož říšský maršál Hermann Göring se nechtěl dělit o velení leteckých sil. Dokonce i v samotném námořnictvu nebylo přijetí letadlových lodí jednoznačné, protože Erich Raeder čelil opozici admirála Karla Dönitze, který preferoval ponorky.\n\nNěmecký průmysl neměl žádné zkušenosti se stavbou letadlových lodí, což projekt komplikovalo. Problém byl například s vývojem katapultů.\n\nV květnu 1941 byl Raeder stále optimistou a informoval Hitlera, že Graf Zeppelin, dokončený v té době z 85 %, bude do roka hotov a další rok zabere výcvik posádky. Raederovy kompetenční spory s Goeringem se v té době prohlubovaly a Goering se stavbu snažil zpozdit. Stavba se od počátku opožďovala. Druhá loď této třídy byla v roce 1940 zrušena ještě před spuštěním a sešrotována.\n\nJelikož bylo nutné pro tyto lodě vyvinout palubní letouny, byly pro tento účel upravovány letouny Junkers Ju 87B Stuka a Messerschmitt Bf 109E, které už v té době nesloužily v první linii. Navíc bylo rozhodnuto, že letecký personál bude i nadále součástí Luftwaffe. Pro letadlovou loď byly vyvíjeny i další typy techniky, například torpédové bombardéry Arado Ar 195 a Fieseler Fi 167. Později byla plánována úprava i Junkersů Ju 87D, označených Ju 87E, ale nebyl postaven ani jeden kus.\n\nV roce 1943 vyvrcholila Hitlerova nespokojenost s námořnictvem a Raeder na vlastní žádost přenechal velení flotily admirálu Dönitzovi, který dosud velel ponorkovému loďstvu. Práce na lodi, dokončené z 95 % se tímto zcela zastavily. Výzbroj byla odstraněna a použita v opevnění Norska. Trup byl používán jako skladiště. Na konci války byl trup lodi 25. dubna 1945 potopen na mělčině v přístavu Štětín, těsně předtím, než město dobyla Rudá armáda.\n\nOsud lodi po skončení války byl po celá desetiletí nejasný. Objevily se tři hlavní verze. První byla taková, že se při plavbě do Leningradu s kořistním materiálem potopila kvůli špatné stabilitě vinou chybně uloženého materiálu. Další varianta hovoří o najetí na minu a v třetí hovoří o potopení lodi v roli cvičného cíle.\n\nPodle spojenecké dohody, měly být poškozené a na mělčinách potopené lodě zničeny, nebo potopeny v hluboké vodě a to do 15. srpna 1947. Sověti se ale rozhodli potopenou loď opravit, a proto byla v dubnu 1946 vyzvednuta. Poslední známá fotografie lodi ze 7. dubna 1947 ukazuje Graff Zeppelin vyplouvající z přístavu Svinoústí. Na palubě nesla řadu kontejnerů a konstrukčních prvků, což vedlo k domněnce, že byla použita pro dopravu továrního vybavení z Německa do SSSR.\n\nO tom, zdali loď doplula až do Leningradu se spekulovalo dlouhá léta, protože připlutí tak velkého plavidla by asi neuniklo tajným službám. Spíše se zdálo, že loď byla během plavby do Leningradu ztracena, například najetím na minu. Až po otevření archivů se podařilo získat nové informace. Stephen Burke v knize \"Without wings, the story of Hitler's aircraft carrier\" přinesl informace o skutečném osudu lodi.\n\nGraf Zeppelin byl 16. srpna 1947 přeznačen na \"PO-101\", což znamenalo \"Plovoucí platforma 101\" a použit jako cvičný cíl pro sovětské lodi a letouny. Sověti dokonce na loď umístili letecké pumy, aby simulovali útok na vyzbrojenou loď. Pak na Graf Zeppelin svrhávali pumy, torpéda a stříleli do ní. Tento výsledek by byl v souladu s uzavřenou smlouvou a také poskytl Sovětům cenné zkušenosti s útoky na letadlové lodě. Jelikož se blížila Studená válka a americké letadlové lodě byly důležitým strategickým cílem, byla pro ně taková zkušenost velice cenná. Graf Zeppelin zasáhlo 24 pum, ale nakonec musel být potopen až dvěma torpédy. Přesná poloha vraku nebyla známa po několik desetiletí.\n\nLoď \"RV St. Barbara\", patřící polské naftařské společnosti \"Petrobaltic\" nalezla 12. června 2006 poblíž polského přístavu \"Łeba\" 265 m dlouhý vrak lodi, který by rozměrům trupu Graf Zeppelinu odpovídal. Polské námořnictvo na místo vyslalo záchrannou loď ORP Arctowski, která 26. června 2006 vrak prozkoumala a potvrdila, že se opravdu jedná o potopený Graf Zeppelin. Vrak leží na mořském dně v hloubce 87 metrů a nachází se 55 km severně od města Władysławowo.\n\n"}
{"id": "276965", "url": "https://cs.wikipedia.org/wiki?curid=276965", "title": "Pomořanský záliv", "text": "Pomořanský záliv\n\nPomořanský záliv (\" \", \" \", kašubsky \"Pòmòrskô Hôwinga\") je záliv Baltského moře v jeho jihozápadní části na pobřeží Polska a Německa. Na východě zasahuje až k obci Jarosławiec, zatímco na západě jej ohraničuje pobřeží ostrova Rujana. Na jihu tvoří jeho hranici severní břeh ostrovů Uznojem a Wolin. Se Štětínským zálivem je spojen úzkými průlivy Peenestrom, Svina a Dziwna, které oddělují ostrovy od sebe navzájem a od pevniny.\n\nPobřeží zálivu je porostlé lesy. Východně od města Międzyzdrojów se nachází pásmo písečných dun.\n\nHloubka v zálivu nepřesahuje 15 m. Na Oderské lavici činí 6 až 9 m. Desetimetrová izobata probíhá rovnoběžně s pobřežím ve vzdálenosti 1 až 2 námořní míle s výjimkou ústí Dziwny, kde se nachází mělčina, která se táhne do vzdálenosti 5 až 6 námořních mil od břehu.\n\nDůležité námořní přístavy na břehu zálivu jsou Sassnitz/Neu Mukran, Svinoústí (trajekty), Kołobrzeg. Navíc je námořní přístav ve Štětíně spojený se Svinoústím vodní cestou, která vede po Odře, přes Štětínský záliv, Piastowský kanál a Svinu.\n\n\nZáliv je chráněným stanovištěm zimujících ptáků, kteří sem přilétají ze severních částí Baltského moře (potápka roháč, potáplice severní).\n"}
{"id": "276967", "url": "https://cs.wikipedia.org/wiki?curid=276967", "title": "František Běloun", "text": "František Běloun\n\nFrantišek Běloun (13. dubna 1912 Dašice – 4. srpna 1992) byl český učitel matematiky a deskriptivní geometrie.\n\nPo maturitě na reálce v Pardubicích v roce 1931 odešel na Slovensko, kde učil na měšťanských a obecných školách. Mezitím v roce 1933 složil maturitu na učitelském ústavu v Chrudimi. Po rozbití republiky v roce 1939 přešel do Čech. Působil v Peruci na Lounsku, Praze a Chroustovicích na Vysokomýtsku, kde byl pod policejním dozorem pro důvodné podezření z účasti na odboji. V roce 1943 byl totálně nasazen, po osvobození konal celý rok dobrovolnou vojenskou službu. Učil pak na školách ve Zbraslavi, Davli, Mníšku a Radotíně. Přitom dálkově studoval na Vysoké škole pedagogické v Praze, kde v roce 1952 získal doktorát pedagogických věd. V roce 1960 dosáhl aprobace pro matematiku a deskriptivní geometrii na středních školách. Působil od roku 1954 jako metodik na Ústavu pro další vzdělávání učitelů, pozdějším Krajském pedagogickém ústavu v Praze a věnoval se otázkám metodiky vyučování matematiky. Penzionován byl v roce 1976.\n\nFrantišek Běloun je autorem mnoha didaktických statí, učebnic, sbírek příkladů a tabulek. Pracoval v redakčních radách časopisů \"Matematika ve škole\", \"Pokroky matematiky, fyziky a astronomie\". V letech 1965–1969 byl hlavním sekretářem Jednoty československých matematiků a fyziků.\n"}
{"id": "276970", "url": "https://cs.wikipedia.org/wiki?curid=276970", "title": "Nasser El Sonbaty", "text": "Nasser El Sonbaty\n\nNasser El Sonbaty (15. října 1965, Německo - 20. března 2013) byl profesionální kulturista federace IFBB.\n\nGraduoval na University of Augsburg v Německu, získal titul magistr z historie, politických věd a sociologie. Sonbaty začal s kulturistikou v roce 1983. Jeho první soutěž byla na Junior State Championship v Německu, kde se umístil na 6.místě. Poprvé byl na soutěži Mr. Olympia v roce 1994, kde se umístil 7. Celkově soutěžil devětkrát na soutěži Mr. Olympia. Nejlepší umístění pak měl v roce 1997, obsadil 2. místo. \n\nSonbaty byl v mnoha článcích fitness magazínů a mnohokrát také na přední straně magazínu FLEX. Žil v San Diegu v Kalifornii. Zemřel ve svých 48 letech ve spánku během své návštěvy Egypta.\n\nMluvil plynule 7 jazyky.\n\n\n\n\n\n"}
{"id": "276975", "url": "https://cs.wikipedia.org/wiki?curid=276975", "title": "Marie Amálie Brazilská", "text": "Marie Amálie Brazilská\n\nMarie Amélie Portugalská (1. prosince 1831, Paříž – 4. února 1853, Funchal, Madeira), portugalsky: \"Maria Amélia Augusta Eugênia Josefina Luísa Teodolinda Heloísa Francisca Xavier de Paula Micaela Gabriela Rafaela Gonzaga de Bragança\", byla princeznou z Braganzy a snoubenkou arcivévody Maxmiliána, který se později stal mexickým císařem.\n\nNarodila se z druhého manželství brazilského císaře Pedra I. s princeznou Amélií z Leuchtenberku. Matka byla vnučkou bavorského krále Maxmiliána I., jehož dcera Augusta Amálie se v roce 1806 provdala za pozdějšího prvního vévodu z Leuchtenberku a nevlastního syna francouzského císaře Napoleona I., Evžena de Bauhernais.\nOtec Pedro, bývalý portugalský král a brazilský císař, přesídlil po abdikaci v roce 1831 do Francie. Přijal titul vévody z Braganzy a portugalského regenta za dceru Marii II..\n\nByla jedinou dcerou Petra I. Brazilského a jeho druhé manželky Dony Amélie.\nPo narození pobývala Marie Amálie s matkou a polorodými sestrami (bývalou královnou Marií Glorií a Isabelou Marií) v Paříži a po opětovném nástupu Marie na portugalský trůn přesídlily do Lisabonu. Po otcově smrti v roce 1833 žila s matkou v bavorském Seeonu poblíž Chiemsee. V roce 1850 se přestěhovaly do portugalského Lisabonu, kde se seznámila s bratrem rakouského císaře Františka Josefa I., Maxmiliánem. I když se oba mladí lidé zamilovali a císař dal svůj souhlas k sňatku, svatba se nikdy neuskutečnila. Marie Amálie před svatbou podlehla plicní tuberkulóze. Zemřela v jednadvaceti letech na ostrově Madeira.\n\nMarie Amálie draze milovala svého otce stejně tak jako on ji. Na smrtelné posteli řekl: \"\"Neustále říkejte tomuto dítěti, že její otec ji tak velice miloval... ať na mě nezapomene ...vždycky poslouchej svou matku, to jsou má poslední přání.\"\" V časném odpoledni onoho dne (24. září 1834) Petr zemřel.\n\nMarie Amálie se hodně učila a její motivací byl prý její zesnulý otec, často se tázala: \"\"A byl by můj otec, který se na mě teď dívá z nebe, spokojený se svou dcerou?\"\"\nNikdy nebyla schopna zcela překonat trauma z jeho smrti, která se jí hluboce dotkla. O jejích citech vypovídá dopis napsaný 27. srpna 1851:\n\n\"\"Byla jsem v královském paláci v Queluzu... po smrti mého otce jsem nikdy jsem tento palác neviděla znovu. Nic si z toho nepamatuji, absolutně nic s výjimkou místnosti, kde můj otec zemřel!... Tam si pamatuji všechno! Každá věc se obtiskla do mé paměti, přestože mi v tu dobu byly pouze tři roky! S velkými emocemi jsem nyní vstoupila do této místnosti!... postel ...postel je stále stejná, na stejném místě, se stejnými nebesy; je tam stejné povlečení, stejné polštáře... všechno tak stejně zůstalo... běda ...\"\n\"Zahrada zde je nádherná; ukázali mi lesík pomerančovníků, zasazených stejný rok co zemřel otec, na jeho žádost, a strom, který můj otce sám zasadil... Hluboký smutek mě zasáhnul, když jsem rozjímala nad těmi stromy, které otce přežily a které pravděpodobně přežijí všechny z nás. Je to ukázka křehkosti živých bytostí. Člověk je nejkřehčí ze všech bytostí, umírá, zatímco věci které byly původně vytvořeny pro jeho pohodlí, přežívají staletí! ...Ale odbočuji do svých melancholických úvah ... - Marie Amálie.\"\"\n"}
{"id": "276983", "url": "https://cs.wikipedia.org/wiki?curid=276983", "title": "TH", "text": "TH\n\nSpojení písmen T a H může mít různé významy:\n\n\n\n"}
{"id": "276985", "url": "https://cs.wikipedia.org/wiki?curid=276985", "title": "Flex (časopis)", "text": "Flex (časopis)\n\nFlex je americký kulturistický magazín, vydávaný společností American Media, Inc..\n\nZaložen byl v roce 1983 Joem Weiderem, lokální verze je šířena po celém světě (ale vydání v každém státě má cílené reklamy na daný stát). První číslo vyšlo v dubnu 1983 a na přední straně časopisu byl Chris Dickerson. Flex je partnerským časopisem Muscle & Fitness, s větším zaměřením na profesionální kulturistiku.\n\n"}
{"id": "276991", "url": "https://cs.wikipedia.org/wiki?curid=276991", "title": "Kritérium", "text": "Kritérium\n\nCizí slovo kritérium mívá vícero významů, obvykle ve dvou typech použití:\nKritérium pro vynášení soudu / závěrů musí být objektivní, postaveno nad měřitelnou veličinou, aby bylo rozhodnutelné: Bez měřitelnosti zůstává jen subjektivní, podléhá dojmům. Konečný závěr z vyhodnocení kritéria musí být binární logická hodnota: ano, či ne.\n\n"}
{"id": "276996", "url": "https://cs.wikipedia.org/wiki?curid=276996", "title": "Pepř", "text": "Pepř\n\nPepř je označení pro několik druhů koření:\n\n\n\n"}
{"id": "277000", "url": "https://cs.wikipedia.org/wiki?curid=277000", "title": "Fenbendazol", "text": "Fenbendazol\n\nFenbendazol je léčivá látka, která se řadí mezi benzimidazoly. Působí jako širokospektrální anthelmintikum a používá se k odčervování ve veterinární medicíně. Působí zejména proti hlísticím střevního traktu (např. rody \"Toxocara\", \"Ascaris\", \"Ancylostoma\", \"Trichuris\", \"Strongyloides\") a tasemnicím. Mezi komerční přípravky obsahující fenbendazol patří Panacur, Coglazol tbl., Fenrymin, Fenbion tbl., Galces. \n"}
{"id": "277003", "url": "https://cs.wikipedia.org/wiki?curid=277003", "title": "Toxocara vitulorum", "text": "Toxocara vitulorum\n\nToxocara vitulorum je hlístice parazitující u skotu, zebu, bůvolů, a velmi zřídka u koz a ovcí. U telat způsobuje zánět střeva provázený poruchami trávení, průjmem a zaostáváním v růstu.\nSamice měří 14–32 cm a samec 15–20 cm. Vajíčka jsou širokooválná s nerovných povrchem (podobnost s Toxocara canis) o velikosti 75 až 95 μm.\n\n"}
{"id": "277004", "url": "https://cs.wikipedia.org/wiki?curid=277004", "title": "Kootenay (řeka)", "text": "Kootenay (řeka)\n\nKootenay ( ) je řeka v provincii Britská Kolumbie na západě Kanady, zasahující také do států Montana a Idaho v USA. Je 720 km dlouhá. Povodí má rozlohu 43 600 km².\n\nPramení ve Skalnatých horách v Kanadě. Teče na jih, naplňuje přehradní nádrž Koocanusa na hranicích Kanady a USA, kde se v Montaně u města Libby stáčí prudce na severozápad a přes Idaho se vrací do Kanady. Zde na dolním toku protéká jezerem Kootenay, z něhož odtéká na západ a ústí zleva do Columbie.\n\nZdrojem vody jsou sněhové srážky a horské ledovce. Pro řeku je charakteristické prudké kolísání průtoku. Na jaře dosahuje přibližně 2000 m³/s, zatímco v zimě až 17 000 m³/s.\n\nNa horním toku se nachází národní park Kootenay. Na středním toku byla vybudována kaskáda přehrad sestávající z pěti přehradních nádrží s vodními elektrárnami.\n"}
{"id": "277009", "url": "https://cs.wikipedia.org/wiki?curid=277009", "title": "Bruslení", "text": "Bruslení\n\nBruslení je činnost, během které dochází k pohybu po hladkém povrchu pomocí speciálních pomůcek zvaných brusle. Mezi nejznámější způsoby bruslení patří bruslení na ledu, či inline bruslení na speciálním pevném povrchu jako je asfalt, či umělý povrch.\n\nZákladním principem bruslení je přenášení váhy těla z jedné nohy na druhou, čímž se uvádí tělo do pohybu.\n\nBruslení na ledu se provádí pomocí bruslí, které jsou ve spodní části vybaveny speciální úzkou čepelí. Bruslení je součástí rekreačních sportů, ale i profesionálních jako je lední hokej, krasobruslení či rychlobruslení.\n\nPrvní modely kolečkových bruslí měly čtyři kolečka umístěná v rozích podobně jako např. kola u automobilu. Později se vyvinuly brusle na tzv. \"inline bruslení\" (z anglického – v řadě) s řadou čtyř až sedmi koleček umístěných za sebou, které svojí popularitou postupně původní stabilní brusle téměř vytlačily.\n\nBěžkařská technika, která je rychlejší a zároveň méně náročná než klasický styl.\n\n\n"}
{"id": "277012", "url": "https://cs.wikipedia.org/wiki?curid=277012", "title": "Hymenofor", "text": "Hymenofor\n\nHymenofor je struktura hub, kterou pokrývá výtrusné rouško (hymenium) plodnic a vytváří u různých hub různé tvary pro zvětšení výtrusorodého povrchu, na němž vznikají výtrusy. Hymenofory mohou být důležitým určovacím znakem a na první pohled se dají například hřibovité houby rozlišit podle jejich hymenoforu, který je ve většině případů rourkatý. \n\nMezi typy hymenoforu patří:\n\n\n"}
{"id": "277013", "url": "https://cs.wikipedia.org/wiki?curid=277013", "title": "Lluís Companys", "text": "Lluís Companys\n\nLluís Companys i Jover (21. června 1882, El Tarròs – 15. října 1940, Barcelona) byl španělský politik a advokát, šéf levicové katalánské strany Esquerra Republicana de Catalunya a prezident katalánské samosprávy Generalitat de Catalunya. Po španělské občanské válce odešel do exilu ve Francii, ale po obsazení Francie nacistickým Německem byl zajat a odevzdán gestapem frankistické diktatuře Francisca Franka. Byl odsouzen vojenským tribunálem k smrti a popraven zastřelením v pevnosti Montjuïc. Nenechal si zakrýt oči a zemřel s výkřikem: „Vraždíte čestného muže. Za Katalánsko!“\n"}
{"id": "277015", "url": "https://cs.wikipedia.org/wiki?curid=277015", "title": "Samolepka", "text": "Samolepka\n\nSamolepka je zvláštní druh papíru, či jiné hmoty (plastová fólie apod.), který je z jedné strany vybaven potiskem a z druhé strany lepící vrstvou umožňující přilepení samolepky na povrch předmětu. Samolepky se často používají jako reklamní prvek, který umožňuje snadné a rychlé umístění téměř kdekoliv. Vyrábějí se v široké škále velikostí a barev.\n\nSamolepky se často přidávají také jako přídavek k různým druhům zboží. Známé jsou sbírky u žvýkaček (například u žvýkačky Pedro), či k sušenkám ad.\n\nNovinkou v oblasti samolepek jsou samolepicí dekorace na stěny. Vyrábějí se z polyvinylchloridu a umožňují opakované aplikace. Na rozdíl od běžných samolepek, které se sloupnutím znehodnotí, tyto obsahují tzv. „elastické lepidlo“, které umožňuje opakovaně lepit. Mnohé levnější samolepicí dekorace (samolepky) jsou vytvořené z papíru se slabším lepidlem na rubové straně. Tyto samolepky však nemají dlouhou životnost, podobně jako při aplikaci samolepek v exteriéru. Vliv na to má nejenom vlhkost vzduchu, ale také změny teploty a přímé sluneční paprsky. Při celodenním stínu má lepidlo na rubové straně delší životnost, vydrží přibližně jeden rok.\n\nSamotný motiv samolepky je lepivou částí nalepen na voskovém papíru (podobně jako běžné dětské samolepky). Pro udržení celistvosti motivu, který se obvykle skládá z více lepivých částí, je celá samolepka překrytá přenášecí fólií (ta sama lepí). Pro nalepení je potřeba nejprve pomalu odlepovat přenášecí fólii i s motivem, který zůstane celý nalepen na fólii svojí vrchní stranou (nelepivou). Následně se celá samolepka opatrně i s přenášecí fólií přitiskne na zeď, nejlépe směrem shora dolů. Zbývá již jen motiv postupně od středu přitlačit tak, aby se samolepka co nejlépe přilepila ke zdi. Posledním krokem je sejmutí přenášecí fólie pod ostrým úhlem, aby motiv zůstal přilepený ke zdi.\n\n\n"}
{"id": "277016", "url": "https://cs.wikipedia.org/wiki?curid=277016", "title": "Konstituce", "text": "Konstituce\n\nKonstituce (z lat. \"con-stituere\", ustavit, založit, zakotvit) může znamenat:\n\n"}
{"id": "277019", "url": "https://cs.wikipedia.org/wiki?curid=277019", "title": "Mlynářovice", "text": "Mlynářovice\n\nNázev Mlynářovice má více sídel:\n"}
{"id": "277021", "url": "https://cs.wikipedia.org/wiki?curid=277021", "title": "Koprogram", "text": "Koprogram\n\nKoprogramy ( ) jsou v informatice programové komponenty, které umožňují na rozdíl od podprogramů (procedur, funkcí, metod) více vstupních bodů, pozastavení a obnovení výpočtu v jejich různých místech. Koprogramy jsou vhodné pro implementaci kooperativního multitaskingu, iterátorů, proudů (stream) a trubek (pipe).\n\nTermín koprogram poprvé použil Melvin Conway ve své seminární práci v roce 1963.\n\nKoprogramy jsou obecnější než podprogramy. Životní cyklus podprogramů je řízen zásobníkem (LIFO) (tj. poslední volaný podprogram provede návrat jako první). Naproti tomu životní cyklus koprogramů závisí výhradně na jejich použití a aktuální potřebě.\n\nPodprogram má pouze jeden vstupní bod (svůj začátek) a můžeme se z něj vrátit jen jednou. Naproti tomu koprogramy se mohou vracet několikrát (příkazem \"yield\"). Začátek koprogramu je první vstupní bod a následující vstupní body označuje příkaz \"yield\". V praxi příkaz \"yield\" vrací výsledek a předává řízení do volajícího koprogramu podobně, jako u klasických podprogramů. Avšak při dalším volání koprogramu nezačne provádění na jeho začátku, ale následujícím příkazem za posledním provedeným příkazem \"yield\".\n\nV následujícím příkladu si ukážeme, jak mohou být koprogramy užitečné. Předpokládejme, že máme vazbu producent-konzument, kde jedna rutina vytváří položky a přidává je do fronty a druhá odebírá položky z fronty a zpracovává je. Z úsporných důvodů chceme přidávat a odebírat několik položek najednou. Zápis programu by mohl vypadat takto:\n\nFronta je zde kompletně naplněna nebo vyprázdněna před voláním příkazu \"yield\" a předáním řízení druhému koprogramu. Vnitřní koprogramová smyčka zajišťuje další volání koprogramů přímo za příkazem \"yield\".\n\nPřestože je tento příklad obvykle uváděn jako úvod do multithreadingu, není nutné, abychom kvůli tomu vytvářeli dva thready. Příkaz \"yield\" může být implementován jako přímý odskok z jedné rutiny do druhé.\n\nGenerátory jsou také zobecněním podprogramů, ale jsou více limitovány než koprogramy. Oba přístupy umožňují více návratů, což zastaví jejich vykonávání s tím, že je možné později pokračovat ve vykonávání z více vstupních bodů. Liší se však v tom, že koprogramy mohou kontrolovat místo, ve kterém bude vykonávání programu pokračovat po zavolání \"yield\". Toto generátory nemohou ovlivnit, neboť pouze vrací kontrolu zpět na místo kde byly zavolány.\n\nNicméně je stále možné implementovat koprogramy za pomocí více generátorů s vrchní rozhodující funkcí, která předává kontrolu explicitně svým generátorům identifikovatelným pomocí tokenů, které jsou z nich předány zpět:\n\nMnoho implementací koprogramů pro jazyky s podporou generátorů, avšak bez nativních koprogramů (e.g. Python před 2.5), využívá tento přístup.\n\nPoužívání koprogramů pro stavové stroje nebo souběžnost je podobné jako používání vzájemné rekurze s návratem. V obou případech řízení mění různé druhy úloh. Nicméně koprogramy jsou více flexibilní a obvykle výhodnější. Koprogramy jsou uzpůsobené spíše k obnovení provádění než k restartování, a proto jsou schopné udržet stav, obě proměnné (jako uzávěry), bod vykonávání a výsledky nemusí nutně být na konci kódu. Vzájemné rekurzivní podprogramy musí používat sdílené proměnné, a nebo odesílat stav jako parametr. Předávání řízení mezi koprogramy probíhá pomocí existujícího kontextu a může být jednoduše implementováno jako instrukce skoku. \n\nKoprogramy jsou užitečné při implementaci:\n\n\nPoužití koprogramů nemusí být vždy dostupné řešení pro přirozenou implementaci mechanismu. Typickou reakcí na tento problém je použití uzávěr – podprogramů se stavovými proměnnými (statické proměnné, často booleovské příznaky). Tyto proměnné se používají k udržení vnitřních stavů mezi voláními a k řízení transferu do správného bodu. Podmínky uvnitř kódu určují, která část kódu se vykoná na základě hodnot stavových proměnných. Další typickou reakcí je implementace explicitního stavového stroje ve formě rozsáhlých a komplexních switch nebo „goto“ příkazů, zvláště vypočítaných „goto“ příkazů. Všechny tyto implementace jsou považovány za složité k pochopení a údržbě. Jsou tedy motivací pro podporu koprogramů.\n\nVlákna jsou dnes v oboru programování také alternativou koprogramů. Vlákna poskytují v reálném čase možnosti pro řízení spolupráce mezi souběžně vykonávanými kusy kódu. Vlákna jsou široce rozšířena v prostředích, která podporují jazyk C (a jsou podporovány nativně ve spoustě ostatních moderních jazycích) a programátoři jsou s nimi obeznámeni. Jsou obvykle velmi dobře implementovány, dokumentovány a podporovány. Jakmile vlákna řeší rozsáhlý a obtížný problém obsahují mnoho mocných a komplexních možností a mají tomu odpovídající složitost na porozumění. V případě, že je snadnější použít koprogram, je vláknování velmi nadbytečné.\n\nJedním důležitým rozdílem mezi vlákny a koprogramy je ten, že vlákna jsou typicky preemptivně plánována, zatímco koprogramy nejsou. Programy používající vlákna musí být chráněny proti uzamčení, protože vlákna mohou být přeplánována v jakýkoliv moment a mohou být spuštěna současně. Koprogramy, které mohou být přeplánovány pouze v určitých bodech v programu a nespouští se současně, často předchází uzamčení úplně. Tato vlastnost je často citována jako výhoda událostmi řízeného nebo asynchronního programování.\n"}
{"id": "277022", "url": "https://cs.wikipedia.org/wiki?curid=277022", "title": "Angara", "text": "Angara\n\nAngara ( ) je sibiřská řeka v Irkutské oblasti a v Krasnojarském kraji v Rusku. Na dolním toku se dříve nazývala Horní Tunguska (). Je dlouhá 1 779 km. Do postavení Irkutské a Bratské přehradní nádrže činila délka 1 826 km. Délka říčního systému od pramene Selengy přes Bajkal, Angaru až k ústí Jeniseje do moře dosahuje 5 539 km, což jej řadí na páté místo mezi nejdelšími řekami světa. Povodí řeky má rozlohu 1 039 000 km², přičemž povodí samotné Angary, po odečtení povodí jezera Bajkal činí 468 000 km².\n\nOdtéká z jezera Bajkal a teče nejprve na sever a poté na západ. Na horním toku je od postavení Irkutské a Bratské vodní elektrárny změněna na přehradní nádrže, přičemž délka vzdutí dosahuje 56 km nad hrází Irkutské a 524 km hlavní část Bratské od ústí Telminky. Mezilehlý úsek dlouhý 85 km vede asymetrickou dolinou s vysokým a prudkým levým a nízkým pravým břehem. Koryto je široké 1,5 až 2 km a je dělené ostrovy. Od Bratsku k ústí Irkinějevy protéká oblastí lávových hornin v jasně vyznačené dolině široké od 0,8 až 1,5 km do 3 až 5 km. Břehy jsou místy vysoké a převislé. V korytě překonává říční prahy (Dlouhý, Šamanský, Murský) a peřeje. Nedaleko ústí protéká Jenisejským krjažem, kde vytváří Strelkovský práh. Šířka doliny dosahuje 3 až 5 km, u Motykina až 10 km. Vlévá se zprava do Jeniseje.\n\n\nPrůtok je regulován jezerem Bajkal a přehradními nádržemi.\nZdrojem vody jsou kromě jezerní vody sněhové a dešťové srážky. Průměrný průtok vody u Irkutské vodní elektrárny činí 1 700 m³/s, u Bratské 2 900 m³/s a u ústí 4 500 m³/s. Led se objevuje na dolním toku na konci října až v první polovině listopadu a na Bratské přehradní nádrži v listopadu až v prosinci. Při odtoku z jezera, na peřejích a pod hrázemi zůstávají nezamrzlá místa v délce desítek km. Charakteristickými jsou ledové zátarasy během zamrzání a tání. Rozmrzá v první polovině května. Nad Ilimem k jarnímu zvýšení hladiny nedochází.\n\nAngara má velký hydroelektrický potenciál. Nachází se na ní tzv. Angarská kaskáda, sestávající ze čtyř přehradních nádrží (Irkutská, Bratská, Usť-Ilimská a Bogučanská) s vodními elektrárnami.\n\nPravidelná vodní doprava je provozována z Irkutsku na jezero Bajkal a od Bratské vodní elektrárny. Hlavní přístavy jsou Irkutsk, Angarsk, Balagansk, Bratsk.\n\nŘeka je bohatá na ryby (jeseter malý, jeseter sibiřský, lipan, nelma, jelec proudník, mník jednovousý).\n\nAngara je jediná řeka, která vytéká z Bajkalu, zatímco své vody do něj přivádí 336 řek a říček. Sibiřská legenda popisuje romantický příběh o Bajkalu, otci všech těchto řek včetně Angary, Angaře a Jeniseji. Angara se zamilovala do bohatýra Jeniseje, Bajkal ji však nechtěl k němu pustit. Angara za Jenisejem od otce utekla; podle této legendy Šaman-kameň, nacházející se uprostřed výtoku Angary z Bajkalu u vesnice Listvjanka (pozor na záměnu se skálou Šaman na Ol´chonu, největším ostrově Bajkalu), hodil rozezlený otec Bajkal za neposlušnou dcerou, aby ji zastavil. Angaře se však přesto podařilo utéci a splynout s Jenisejem ve věčném objetí.\n\n"}
{"id": "277023", "url": "https://cs.wikipedia.org/wiki?curid=277023", "title": "The International Association for the History of Religions", "text": "The International Association for the History of Religions\n\nThe International Association for the History of Religions (zkratka IAHR) je mezinárodní organizace, která sdružuje osobnosti a společnosti, které se zabývají religionistikou. Název by se dal přeložit jako Mezinárodní společnost pro historii náboženství.\n\nNepravidelná kongresová setkání religionistů se konala již od počátku 20. století. Až na sedmém kongresu, který se konal v roce 1950, byla ustanovena společnost s názvem (Mezinárodní asociace pro studium dějin náboženství) (IASHR). Do jejího čela se postavil holandský badatel Gerardus van der Leeuw, prvním viceprezidentem se stal Raffaele Pettazzoni. Po Leeuwovi se prezidentem stal Pettazzoni. V roce 1970 se společnost přejmenovala na The International Association for the History of Religions se zkratkou IAHR.\n\nKongresová setkání IAHR se konají od roku 1950 pravidelně v pětiletých intervalech (poslední se konal v roce 2015 v Erfurtu). Dvakrát se speciální kongresy konaly i v Brně, kde je organizovala Společnost pro studium náboženství (dnes Česká společnost pro religionistiku).\n"}
{"id": "277024", "url": "https://cs.wikipedia.org/wiki?curid=277024", "title": "Zdeslav", "text": "Zdeslav\n\nNázev Zdeslav má více sídel:\n"}
{"id": "277025", "url": "https://cs.wikipedia.org/wiki?curid=277025", "title": "Werner Herzog", "text": "Werner Herzog\n\nWerner Herzog (* 5. září 1942 Mnichov) je německý filmový a operní režisér, scenárista a herec. Často je spojován s německou novou vlnou společně s režiséry jako Rainer Werner Fassbinder, Wim Wenders, Volker Schlöndorff, Margarethe von Trotta a dalšími. Hrdiny jeho snímků jsou často lidé s neuskutečnitelnými sny nebo s unikátním talentem.\n\nNarodil se jako Werner Stipetić do židovské rodiny pocházející z Chorvatska. Vyrůstal ve vesnici Sachrang poblíž hranic s Rakouskem. Již během studia na gymnáziu natáčel amatérské filmy. Studoval literaturu a historii v Mnichově, později absolvoval filmový seminář v Pittsburghu na Duquesne University. Na začátku kariéry si přivydělával jako svářeč v ocelárnách. Začal natáčet dokumentární filmy pro televizi, roku 1963 založil společnost Werner Herzog Filmproduktion v níž dodnes pracuje. Postupně se zaměřoval na hrané filmy; jejich hrdiny jsou často vizionáři, lidé na okraji společnosti nebo duševně narušení lidé v příbězích odehrávajících se mimo Evropu. V některých snímcích se objevil také jako herec a zabýval se i režírováním oper.\n\n\n"}
{"id": "277027", "url": "https://cs.wikipedia.org/wiki?curid=277027", "title": "Herzog", "text": "Herzog\n\nHerzog je příjmení řady význačných osobností:\n\n\n"}
{"id": "277029", "url": "https://cs.wikipedia.org/wiki?curid=277029", "title": "Střední odborná škola waldorfská Ostrava", "text": "Střední odborná škola waldorfská Ostrava\n\nStřední odborná škola waldorfská, Ostrava, příspěvková organizace (neoficiálně \"Waldorfské lyceum\") je čtyřletá veřejná střední škola gymnaziálního typu zakončená maturitou. Byla založena ve školním roce 2003/2004. Ve školském rejstříku má škola registrován studijní obor 78-42-M/004 Waldorfské lyceum. Škola se stala první a prozatím jedinou střední alternativní školou v Moravskoslezském kraji. Vyučování hlavních předmětů probíhá v tzv. epochách (vždy dvě denně), kdy jednotlivé předměty jsou vyučovány několik po sobě následujících dnů tak, aby žáci bez prodlení navazovali na probrané učivo. Počet žáků je omezen na jednu třídu v ročníku.\n\nŠkola je jedním ze 3 waldorfských lyceí v ČR, další se nachází v Praze na Opatově a v Semilech \n\nŠkola je podporována Nadačním fondem Via Vitae v oblastech od hmotného zajištění výuky, přes vzdělávání pedagogů, tuzemskou a zahraniční spolupráci rodičů až po publikační činnost\n\nV roce 2010 v ročníku soutěže \"Děti točí hrdiny\", kterou vyhlašuje Česká televize a občanské sdružení \"Kaspara Malesia\" v kategorii středních škol zvítězil snímek SOŠ Waldorfská v Ostravě natočený studentekami Terezou Rekovou a Markétou Pantokovou. Dokument s názvem „\"Někdo musel jít\"“ o hrdinovi bojů u Tobruku plk. Josefu Křístkovi z Frýdku-Místku uvedla Česká televize v prosinci 2010.\n\n"}
{"id": "277031", "url": "https://cs.wikipedia.org/wiki?curid=277031", "title": "Červené jezero (Chorvatsko)", "text": "Červené jezero (Chorvatsko)\n\nČervené jezero ( ) je krasové jezero v závrtu u obce Imotski ve Splitsko-dalmatské župě v Chorvatsku. Jeho hloubka se odhaduje na 280 až 350 m, přičemž hloubka celého závrtu je 480 m. Jezero bylo původně podzemní a teprve, když se zřítil strop jeskyně, změnilo se na povrchové.\n\nČervená barva vody je způsobena oxidy železa.\n\nK jezeru není přístup, jelikož se stěny zvedají od hladiny kolmo nahoru až do výšky 200 m.\n\n\n"}
{"id": "277032", "url": "https://cs.wikipedia.org/wiki?curid=277032", "title": "Modré jezero", "text": "Modré jezero\n\nModré jezero je jméno několika jezer:\n\n\n"}
{"id": "277033", "url": "https://cs.wikipedia.org/wiki?curid=277033", "title": "Gosses Bluff", "text": "Gosses Bluff\n\nGosses Bluff je impaktní kráter ležící asi 175 kilometrů západně od města Alice Springs v Austrálii.\n\nKráter vznikl před asi 140 milióny let v geologickém období křídy při dopadu asi 1 km velkého asteroidu nebo komety. Těleso se zabořilo několik kilometrů pod povrch Země a následně se vypařilo. Na povrchu vznikl kolem místa dopadu kráter o průměru asi 22 kilometrů; vlivem eroze došlo později ke setření původního reliéfu takže do dnešní doby se zachoval pouze pískovcový kruh hor o průměru asi 3 km a výšce okolo 150 metrů.\n\nDomorodí obyvatelé Austrálie, Aboriginci z oblasti západního Arrente, útvar nazývají Tnorala a uctívají jej jako posvátné místo. Pro ochranu území byla vyhlášena rezervace \"Tnorala Conservation Reserve\". Domněnka impaktního vzniku byla poprvé vyslovena roku 1960. V minulosti zde také byly provedeny průzkumné vrty s cílem najít naleziště ropy; stopy po průzkumu lze dosud vidět poblíž středu kráteru.\n"}
{"id": "277038", "url": "https://cs.wikipedia.org/wiki?curid=277038", "title": "Pákistánské hnutí za spravedlnost", "text": "Pákistánské hnutí za spravedlnost\n\nPákistánské hnutí za spravedlnost (urdsky: \"پاکستان تحريک انصاف\", \"Tehreek-e-Insaf\") je v Pákistánu od roku 1996 působící strana řídící se ideologií islámské demokracie. Krédo strany zní: „Právo, humanita, sebeúcta“. Strana požaduje nezávislost volební komise a justice, chce snížit nezaměstnanost a negramotnost, podporuje svobodnou výchovu a odmítá náboženskou netoleranci. Je považována za liberální v ekonomických otázkách. Stranu vede Imran Chán.\n\n"}
{"id": "277040", "url": "https://cs.wikipedia.org/wiki?curid=277040", "title": "Ekonomika Moldavska", "text": "Ekonomika Moldavska\n\nMoldavsko je bývalá svazová republika Sovětského svazu ve Východní Evropě. Je to vnitrozemský stát, sousedí s Ukrajinou na východě a Rumunskem na západě. Země se potýká s velkými ekonomickými problémy. Hrubý domácí produkt je zde nejnižší z evropských zemí. Země je nejchudším evropským státem, příjmy na osobu jsou na stejné úrovni jako má Nikaragua a poloviční jako v Albánii.\n\nV zemi se platí moldavským leu (počátkem roku 2010 měl hodnotu přibližně 1,55 Kč), za jehož stabilitu odpovídá Národní banka Moldavska.\n\nVýchodní polovina Moldávie, tedy Besarábie, jejíž území zaujímá dnešní Moldavsko, bylo tradičně chudou a suchou zemědělskou oblastí. Souhrou historických událostí mají dnes Moldavané vlastní stát, přestože mezi světovými válkami patřila Besarábie k tzv. Velkému Rumunsku a její obyvatelé se označovali za Rumuny. Po obsazení Besarábie sovětskými vojsky roku 1940 byly však svazky s Rumunskem násilně zpřetrhány. Vznikla zde Moldavská sovětská socialistická republika, součást Sovětského svazu. Na rozdíl od sousední Ukrajiny však neproběhla výraznější industrializace, nevznikla srovnatelná síť dopravních cest. Rozpad Sovětského svazu tedy znamenal pro moldavskou ekonomiku velmi silný otřes; dodnes je hlavním partnerem Rusko a separatistické Podněstří se hlásí ke komunismu. Po hluboké krizi 90. let, kdy zemi v ekonomických ukazatelích předstihla i Albánie, přichází pomalé zlepšení situace.\n\nHDP na hlavu v roce 2012 činil 2037 USD, což z Moldavska dělá nejen nejchudší stát Evropy, ale i jeden z nejchudších států světa, kdy ho předstihují i takové státy jako Papua-Nová Guinea, Filipíny nebo Kongo. Hlavní město Kišiněv zbytek země silně ekonomicky převyšuje, ale jinak Moldavsko nemá dobré vyhlídky. \n\nZemě nemá velký turistický potenciál (hory ani moře) a nikterak velké zásoby nerostných surovin. Má špatnou infrastrukturu a v zemi jsou velmi nízké platy, kvůli kterým ji opouštějí její obyvatelé (mnoho jich zvláště za socialismu pracovalo v Československu, nejvíce jich nyní pracuje v Rusku a Itálii) a zahraniční investoři zatím nejeví zájem přinést do země tolik potřebný kapitál. Objem peněz, které v zahraničí pracující Moldavané posílají svým rodinám domů, dvakrát převyšuje moldavský rozpočet. V zahraničí Moldavané obvykle dostávají řádově vyšší plat, než ve své rodné zemi. V roce 2007 vykázal rozpočet saldo -200 000 000 MDL. Naděje na ekonomický růst země je spojována se vstupem do Evropské unie, ten však v blízké budoucnosti pravděpodobně nenastane. Moldavsko je členským státem mezistátních ekonomických bloků Společenství nezávislých států a Středoevropská zóna volného obchodu. \n\nMoldavsko je prioritní zemí české zahraniční rozvojové spolupráce. V jejím rámci ČR pomáhá s rozvojem ve třech hlavních sektorech: ochrana životního prostředí, rozvoj lidských zdrojů (především prevence migrace) a vzdělání.\n\n\nHlavní vývozní komodity:\n\npotraviny, textil, stroje\n\nHlavní dovozní komodity:\n\nRopa a zemní plyn, pohonné hmoty, železné a jiné rudy, stroje a zařízení, chemikálie, textil\n"}
{"id": "277041", "url": "https://cs.wikipedia.org/wiki?curid=277041", "title": "Schneider", "text": "Schneider\n\nSchneider (něm. krejčí) může být:\n\n\n\n"}
{"id": "277042", "url": "https://cs.wikipedia.org/wiki?curid=277042", "title": "Modré jezero (Chorvatsko)", "text": "Modré jezero (Chorvatsko)\n\nModré jezero ( ) je krasové jezero v závrtu u obce Imotski ve Splitsko-dalmatské župě v Chorvatsku. Dosahuje maximální délky 800 m a šířky 500 m. Jeho hloubka se pohybuje mezi 20 až 90 m, přičemž hloubka celého závrtu je 200 m. Jezero bylo původně podzemní a teprve, když se zřítil strop jeskyně, tak se změnilo na povrchové.\n\nV závislosti na síle přítoku výška hladiny značně kolísá a někdy jezero i vysychá.\n\nK jezeru je snadný přístup. V létě je hojně využívané ke koupání, jeho pláže připomínají moře. Také v něm se v něm konají soutěže v různých vodních sportech a pokud vyschne, hraje se na jeho dně fotbal.\n\n\n"}
{"id": "277048", "url": "https://cs.wikipedia.org/wiki?curid=277048", "title": "Dalbergia melanoxylon", "text": "Dalbergia melanoxylon\n\n\"Dalbergia melanoxylon\" je strom z čeledi bobovitých, pocházející z Afriky a poskytující ceněné dřevo, známé jako grenadill či jako nepravý nebo Mosambický eben, případně babanus. Dřevo je olejnaté, trvanlivé, velmi těžké a tvrdé. Je tmavě purpurově hnědé nebo šedohnědé (někdy až modročerné) s černými pruhy. Běl je úzká, šedavě bílá. Těží se zejména v Mosambiku, Tanzanii, a Súdánu. Používá se zejména na výrobu luxusního nábytku, pro intarzie či řezbářství. Velmi oblíbené je také u výrobců hudebních nástrojů (např. klarinety či skotské dudy).\n\n\n \n"}
{"id": "277049", "url": "https://cs.wikipedia.org/wiki?curid=277049", "title": "Lidová národní strana", "text": "Lidová národní strana\n\nLidová národní strana (urdsky: \"عوامی نيشنل پارٹی\", oficiálním názvem v angličtině: \"Awami National Party\") je pákistánská levicově nacionalistická politická strana stojící v opozici vůči Parvízu Mušafarovi. Krédo strany zní: \"Islám je naše víra, demokracie je naše kultura, provincionální autonomie je naše přesvědčení.\" Strana požaduje nenásilné prostředky boje, staví se za rovnost bez rozdílu třídy, rasy nebo víry.\n"}
{"id": "277050", "url": "https://cs.wikipedia.org/wiki?curid=277050", "title": "Islámská strana", "text": "Islámská strana\n\nIslámská strana (Jamaat-e-Islami) (urdsky: \"جماعتِ اسلامی\") je islamistická politická strana působící v Pákistánu. Vznikla v roce 1941 a je nejstarší náboženskou stranou v zemi. Sesterské organizace strany působí v Indii, Bangladéši a Srí Lance, udržuje \"bratrské vztahy\" s multinárodní organizací Muslimské bratrstvo. Staví se za islámské zákony, odmítá \"západní\" kapitalismus a socialismus, podle vlastních slov věří v demokracii v islámu odlišnou od té západní.\n"}
{"id": "277052", "url": "https://cs.wikipedia.org/wiki?curid=277052", "title": "Porcupine", "text": "Porcupine\n\nPorcupine () je řeka v teritoriu Yukon na severozápadě Kanady a ve státě Aljaška v USA. Je 953 km dlouhá. Povodí má rozlohu 78 000 km².\n\nPramení v pohoří Nahanni, jež je součástí systému Mackenzie. Ústí zprava do Yukonu.\n\nZdrojem vody jsou převážně sněhové srážky. Nejvyšších vodních stavů dosahuje v červnu a červenci. Zamrzá v říjnu a rozmrzá v dubnu.\n\nNa dolním toku je možná vodní doprava pro menší lodě.\n"}
{"id": "277053", "url": "https://cs.wikipedia.org/wiki?curid=277053", "title": "Endosperm", "text": "Endosperm\n\nEndosperm neboli vnitřní živné pletivo je vnitřní část semene většiny krytosemenných rostlin, která se rozvíjí po oplození vajíčka. Obklopuje embryo a vyživuje ho především sacharidem škrobem, méně už rostlinným olejem a proteiny. Kromě endospermu se na výživě podílí i perisperm, který leží ve vnější části semene.\n\nEndosperm vzniká při tzv. dvojitém oplození, které je pro krytosemenné rostliny typické. Jedna ze spermatických buněk splývá s diploidním centrálním jádrem zralého zárodečného vaku, čímž vzniká (nejčastěji triploidní) buňka živného pletiva. Někdy je však živné pletivo diploidní (u pupalek) nebo polyploidní (např. u řebčíku).\n\nZpočátku bývá endosperm kapalný a sladký (například „mléko“ v kukuřicích), ale jak semeno zraje, endosperm tuhne a jednodušší cukry se mění na škrob. Někdy však se zráním endosperm zaniká nebo zakrňuje (fazol obecný) a vyživovací funkci přejímají zdužnatělé děložní lístky. Endosperm je zcela redukován u vstavačovitých a kotvicovitých rostlin, kde funkci přebírají haustoria.\n\nPodle způsobu dělení oplozeného jádra zralého zárodečného vaku (primární endospermové buňky) je možné rozlišit tři typy endospermu:\n\nEndosperm je důležitou součástí potravy ve výživě člověka a mnoha dalších organismů. Je například základem obilky pšenice, která se mele na mouku a z ječmene se zase vyrábí pivo. Dalšími příklady může být kokosová dužina, popcorn či banán.\n\n"}
{"id": "277055", "url": "https://cs.wikipedia.org/wiki?curid=277055", "title": "Antilopa trávní", "text": "Antilopa trávní\n\nAntilopa trávní (\"Raphicerus campestris\") je malá antilopa obývající otevřené biomy jižní a východní Afriky.\n\nAntilopa trávní se vzhledem podobá své příbuzné antilopě oribi. Dorůstají 45-60 cm výšky v kohoutku, délky 61-95 cm, hmotnost se pohybuje mezi 7-16 kg. Srst má jasně ryšavě plavou, někdy se stříbrošedým odstínem; prsteny kolem očí, břišní strana těla, včetně brady a prsou je bílá. Nápadné jsou velké ušní boltce s tmavou prstovou kresbou uvnitř. Na končetinách chybí boční prsty. Samci mají na rozdíl od samic tmavě zbarvené růžky dorůstající kolem 7 až 19 cm. Mezi ušními boltci a u čenichu je tmavě zbarvená srst připomínající srpek měsíce. Ocas bývá obvykle velice malý, často na dálku ani nepostřehnutelný, jelikož dorůstá velikosti jen mezi 4-6 cm.\n\nAntilopa trávní se dělí podle výskytu na dvě oddělené populace. První obývá východní Afriku, konkrétně území jižní Keni. Dříve se vyskytovala i v Ugandě, kde je v současnosti zřejmě vyhubená. Populace obývající jižní Afriku se objevuje v Angole, Namibii, Jihoafrické republice, Svazijsku, Botswaně, Mosambiku, Zambii, Zimbabwe a pravděpodobně i v Lesothu.\n\nTento druh antilopy obývá širokou paletu biomů, zvláště pak území Národního parku Etosha, řídké lesy, houštiny, kamenné savany a oblasti porostlé jen nízkou trávou; často jsou spatřeny i na okrajích pouště Kalahari. Antilopy trávní nesetrvávají v jedné lokalitě příliš dlouhou dobu a biomy průběžně mění.\n\nBěhem dnů, kdy teplota nepřekročí kritickou hranici, jsou antilopy trávní aktivní po celý den; během horkých dnů odpočívají ve stínu stromů, kde bývá o něco chladněji. Pokud se ve stínu jednoho stromu nebo keře nashromáždí více antilop, často dochází k potyčkám. V tomto období jsou však i značně zranitelné, jelikož většinu času ve stínu tráví spánkem.\n\nPokud antilopa spatří predátora, či jen zaslechne podezřelý zvuk, ihned se skrývá skrčením ve vegetaci. Pokud se však predátor přiblíží na příliš nebezpečnou vzdálenost, rychle ze skrčené polohy vystartují a klikatým během se snaží predátora setřást. Při ladném a rychlém běhu, který antilopa trávní má, se často zastavuje a ohlíží pokud ji pronásledovatel stále sleduje. Díky své drobné velikosti se při útěku skrývají i v norách větších savců, které jim poskytují poměrně dobrý úkryt. Mezi hlavní predátory antilopy trávní patří především větší kočkovité (karakalové, levharti) či psovité šelmy (např. šakali), ale také větší druhy orlů a hadů.\n\nAntilopa trávní se živí trávou nebo jinou nízkou vegetací, předními končetinami si často vyhrabávají kořeny a hlízy. Během sezóny sežerou i nejrůznější plody nebo květy, rostoucí na stromech nebo keřech. Díky dostatku vody získávané z potravy jsou téměř zcela nezávislí na vodním zdroji.\n\nAntilopa trávní žije po většinu roku samotářským životem až na období, kdy probíhá páření, kdy se shlukují do párů. Někteří přírodovědci se domnívají, že členové jednoho páru obsazují stejné teritorium, zatímco žijí odděleně a na sobě nezávisle a se svým druhem zůstávají v kontaktu po celý rok, tedy i mimo období páření pomocí nejrůznějších pachů. Teritoria, která bývají značně rozsáhlá (od 4 h až po 1 km) si samci značí většinou pomocí trusu. Během páření je samec velice agresivní a svého protivníka nejprve zastrašuje dupáním a funěním. Poté často dochází k soubojům, které mohou být i značně protáhlé, ale většinou nedochází ke smrtelným zraněním.\n\nSamice se může zpravidla rozmnožovat po celý rok, většina mláďat však přichází na svět mezi listopadem a prosincem; některé samice mohou mít i dva vrhy ročně. Samice je březí zhruba 170 dní a rodí pouze jedno mládě (dvojčata jsou opravdu velice vzácná). Mládě zůstává ve vegetaci skryté po dobu dvou týdnů, ale kojeno je celé 3 měsíce. Samice pohlavně dospívají ve věku 6-8 měsíců, samci o něco později, obvykle ve věku 9 měsíců.\n\nAntilopa trávní se obvykle dožívá 7 let, občas i více.\n\nOficiálně rozeznáváme dva poddruhy: \"R. c. campestris\", obývající jižní Afriku a \"R. c. naumanni\", obývající východní Afriku. Některé zdroje však uvádí poddruhů i více, dokonce se vyskytuje jen v jižní Africe podle několika přírodovědců přes 24 poddruhů, které se liší ve zbarvení srsti.\n\n"}
{"id": "277060", "url": "https://cs.wikipedia.org/wiki?curid=277060", "title": "Weird Al Yankovic", "text": "Weird Al Yankovic\n\nAlfred Matthew Yankovic (/ jæŋkəvɪk / yang-kə-vik, * 23. října 1959), známější pod uměleckým jménem \"Weird Al\" Yankovic, je americký zpěvák, skladatel, hudebník, parodista, hudební producent, satirik, herec, režisér hudebních videoklipů, filmový producent a autor. Je známý pro své zábavné písničky a také pro parodie moderních písní, originálních písní a polky – směs z několika populárních písní, představené na harmoniku.\n\nOd jeho první komediální písně v roce 1976 prodal více než 12 milionů alb (do roku 2007), nahrál více než 150 parodií a originálních písní a má za sebou více než 1000 živých vystoupení. Jeho práce mu vynesla tři ceny Grammy a dalších 11 nominací, čtyři zlaté desky, a šest platinových desek v USA. První jeho album, které dosáhlo první desítky Billboard, bylo \"Straight Outta Lynwood\" a single \"White & Nerdy\", obě z roku 2006, dosáhly tohoto ocenění až téměř po 30 letech jeho kariéry. Jeho poslední album, \"Povinná zábava\" (2014), se stalo číslem jedna v Billboard v jeho debutovém týdnu.\n"}
{"id": "277061", "url": "https://cs.wikipedia.org/wiki?curid=277061", "title": "Kolona", "text": "Kolona\n\nSlovo kolona (z lat. \"columna\", sloup, sloupec) má několik významů:\n\n\n\n\n"}
{"id": "277063", "url": "https://cs.wikipedia.org/wiki?curid=277063", "title": "Čojr", "text": "Čojr\n\nČojr (mongolsky \"Чойр\") je město v Mongolsku a hlavní město Gobisümberského ajmagu. Leží na Transmongolské magistrále, přibližně 250 kilometrů jihovýchodně od Ulánbátaru. V roce 2002 měl Čojr 7 588 obyvatel.\n\nNa počátku 20. století proběhla u Čojru bitva mezi oddíly Ungerna von Sternberga a čínskou armádou. V době studené války měla Sovětská armáda v Čojru rozmístěny jednotky protiletecké obrany.\n\nDnes je v Čojru zóna volného obchodu.\n\nV roce 2018 byl jeden druh býložravého dinosaura pojmenován podle tohoto města jako \"Choyrodon\" (\"zub z Čojru\").\n"}
{"id": "277064", "url": "https://cs.wikipedia.org/wiki?curid=277064", "title": "Blackwood", "text": "Blackwood\n\nBlackwood může být:\n\n"}
{"id": "277075", "url": "https://cs.wikipedia.org/wiki?curid=277075", "title": "Izotopomer", "text": "Izotopomer\n\nIzotopomery (izotopické izomery) jsou molekuly – izomery které mají navzájem stejný počet izotopických atomů umístěných v různých polohách. Například CHCHDCH a CHCHCHD tvoří dvojici izotopomerů odvozených od propanu; vždy jeden z atomů vodíku je nahrazen atomem deuteria.\n\n"}
{"id": "277078", "url": "https://cs.wikipedia.org/wiki?curid=277078", "title": "Greg Kovacs", "text": "Greg Kovacs\n\nGregory Mark Kovacs (16. prosince 1968, Niagara Falls, New York − 25. listopadu 2013) byl kanadský profesionální kulturista federace IFBB. Kovacs je považován za jednoho z největších kulturistů všech dob.\n\nKovacs vyrostl ve Fonthill v Ontariu v Kanadě a ke konci života zde žil se svojí ženou Kim. Než se začal plně věnovat tréninku, studoval rok elektrické inženýrství na univerzitě.\n\nPřestože má Kovacs různé soutěžní úspěchy, je znám, že jako jeden z mála profesionálů vážil více než 400 liber (~181,4 kg).\n\n"}
{"id": "277085", "url": "https://cs.wikipedia.org/wiki?curid=277085", "title": "Porovnávací mikroskop", "text": "Porovnávací mikroskop\n\nPorovnávací mikroskop se používá na rychlé třídění vzorků ve forenzní chemii. Má přibližně čtyřiceti­ná­sob­né zvětšení. Jedná se v podstatě o dva mikroskopy v jeden spojené můst­kem. Při pohledu do porovnávacího mikroskopu pak vidíme najednou dva vzorky. Před začátkem používání počítačového zpracování v daktyloskopii se pomocí porovnávacího mikroskopu porovnávaly i otisky prstů. První porovnávací mikroskop sestrojil Calvin Goddard.\n\nSeriál o detektivní chemii v brožuře KSICHTu\n"}
{"id": "277087", "url": "https://cs.wikipedia.org/wiki?curid=277087", "title": "Mikuláš Benda", "text": "Mikuláš Benda\n\nMikuláš Benda (26. října 1843, Prapořiště u Nové Kdyně - 17. září 1925 Praha) byl český pedagog, geometr a matematik.\n\nV roce 1868 byl ustanoven jako učitel technických předmětů na reálce ve Vodňanech, kde působil do roku 1874. Poté se stal učitelem na měšťanské škole na Smíchově. Od roku 1877 působil na měšťanské škole na Starém Městě. Napsal a vydal \"Měřictví a rýsování pro všechny třídy měšťanské školy dívčí\". Do řady časopisů psal články o geometrii, počtářství a kreslení.\n\nPo odchodu do důchodu zůstal v Praze, kde také zemřel 17. září 1925. Pohřben byl na Olšanech.\n\n"}
{"id": "277088", "url": "https://cs.wikipedia.org/wiki?curid=277088", "title": "Velkoobchod", "text": "Velkoobchod\n\nVelkoobchod je obchod prováděný ve velkém či větším měřítku, který není primárně určen pro koncového spotřebitele (domácnosti, jednotlivé osoby). Může jít o obchod mezi přímými výrobci a dalšími obchodníky nebo o obchod mezi specializovanými obchody konkrétního sortimentu (elektro, nápoje, stavebniny) a maloobchodníky. Velkoobchodní prodejní jednotky pak nejčastěji zásobují jiná velkoobchodní zařízení nebo maloobchodní síť.\n\nJedná se tedy v převážné míře o obchod mezi jednotlivými podnikatelskými subjekty na trhu (\"Business to business\", \"B2B\"). Velkoobchodní ceny jsou vždy nižší než ceny maloobchodní, které jsou zvýšeny o příslušnou maloobchodní marži, ta tvoří faktický zisk koncové „obchodní jednotky“. Tato marže musí pokrýt dopravu do prodejen, fixní náklady za místo v obchodech, uskladnění, elektřinu, platy prodavačů, v některých případech i prostředky na podporu prodeje (reklamy, „regálovné“, …). Smlouva velkoobchodního dodavatele a maloobchodního odběratele je výhodná pro oba subjekty, protože dodavatel z ní získá jistotu odbytu konkrétního počtu svých výrobků (o jejichž další osud se de facto dále nemusí starat). Tuto starost o to, aby se předmětné zboží prodalo, přejímá odběratel, ten jej ale kupuje za velkoobchodní ceny a rozdíl na ceny maloobchodní mu generuje výnosy.\n\nVelkoobchodní jednotky mívají obvykle podobu velkých skladišť, skladů, úložišť surovin či překladišť zboží a materiálu, doplněné o nezbytné administrativní a provozní zázemí. Někdy bývají doplněny o maloobchodní prodejnu určenou jak pro místní obyvatelstvo, tak pro zaměstnance své firmy. Některá velkoobchodní zařízení mohou být také spojena např. s obchodními balírnami sypkých potravin, zařízeními určenými pro sušení zeleniny, dozrávání ovoce (např. banány), pražírnami oříšků, doplňkovou adjustáží zboží, apod. včetně dalších doplňkových technických služeb (např. doprava, logistika, manipulační technika, údržba apod.).\n\nOd maloobchodů se velkoobchody liší nejen opticky (velkoobchodní prostory nemusejí vypadat tak vábně jako maloobchodní prodejny), ale též subjektem na straně kupujícího a též povahou samotné transakce. U typického „skladového“ velkoobchodu a zejména u dražšího a specifického zboží je v podobě písemné smlouvy, ve které má své závazky nejen dodavatel zboží, ale i jeho odběratel, který se dopředu zavazuje v převzetí a uhrazení určitého počtu zboží v určitém termínu (na rozdíl od koncového zákazníka v maloobchodě, který si může dovolit kdykoli z obchodu „vycouvat“). Samotný objem odebíraného zboží pak může být hybnou silou produkce ze strany výrobce, potažmo celého výrobního řetězce (viz též push production a pull production).\n\nHistoricky byly první obchody (řádově až tisíce let staré a vycházející z prodeje zemědělské produkce a základních artefaktů) na maloobchodní bázi. Přechodu k velkoobchodnímu modelu umožnila až rapidní zefektivnění výroby a (v případě prodeje zemědělských surovin) intenzifikace zemědělské produkce. O jakémsi předchůdci modelu B2B se dá hovořit již u řemeslníků, kteří si materiál nebo pomůcky pro svoji práci kupovali u jiných výrobců. Za vrcholného středověku postupně dochází ke vzniku manufaktur a rozvoje dělby práce a až ve 20. století následuje (v jeho prvních dvou dekádách) rapidní rozmach masové výroby a od 70. let dochází k intenzifikaci zemědělství. Samotné 20. století (včetně konce století 19.) je pak ve znamení rozvoje marketingu, reklamy a prostředků pro podporu prodeje.\n\n"}
{"id": "277089", "url": "https://cs.wikipedia.org/wiki?curid=277089", "title": "Vestavěný Linux", "text": "Vestavěný Linux\n\nLinux je otevřená počítačová platforma, kterou lze nalézt nejen na různých osobních počítačích, ale i na vestavěných systémech jako jsou telefony, PDA, domácí multimediální centra, set-top boxy a další spotřební elektronika. Linux lze nalézt také v síťovém vybavení, v automatizačních systémech, v navigacích nebo lékařských přístrojích a dalších vestavěných systémech. Obecně lze definovat vestavěný systém tím, že funkce počítače jako takového není prvořadá, protože je tento počítač vestavěný do nějakého technologického celku, který např. řídí nebo zobrazuje jeho stav a podstatou je funkce celku jako takového. Pro tyto systémy se hojně užívá právě upravený operační systém Linux, označený vestavěný či zabudovaný Linux nebo anglicky embedded Linux. Podle výzkumu provedeného organizací Venture Development Corporation je Linux používán 18% vývojářů těchto zařízení (2008).\n\nNa rozdíl od desktopových a serverových verzí Linuxu jsou vestavěné verze navrhovány pro zařízení s relativně omezenými zdroji a možnostmi, jako jsou mobilní telefony nebo set-top boxy. Vzhledem k požadavkům na cenu a velikost mají vestavěná zařízení obvykle mnohem menší velikost paměti RAM a úložné kapacity a také menší rychlosti procesoru než stolní počítače. Používají spíše flashovou paměť namísto pevných disků a levnější procesorové architektury (ARM, MIPS, …).\n\nVzhledem k tomu, že integrovaná zařízení slouží spíše ke specifickým situacím než obecným účelům, vývojáři optimalizují jejich operační systémy přímo pro specifické hardwarové konfigurace a pro daný účel použití. Tyto optimalizace mohou zahrnovat odebrání nepotřebných ovladačů zařízení (např. PCI karty, …) či aplikací nebo úpravu jádra pro plynulý provoz v reálném čase.\n\nVestavěný Linux oproti standardnímu často používá pouze malou sadu svobodných utilit jako např. busybox nebo namísto glibc daleko kompaktnější alternativy jakými jsou např. dietlibc, uClibc nebo Newlib.\n\nLinux byl portován na různé procesory, mezi nimiž jsou i takové, které nemusí být vhodné pro použití na desktopu nebo serveru. Jde například o ARM, AVR32, Blackfin, ETRAX CRIS, FR-V, H8300, M32R, m68k, MIPS, MN10300, PowerPC, SuperH nebo Xtensa. Portace Linuxu měla za cíl přinést alternativu k používání proprietárních operačních systémů a programových sad.\n\nV současné době Linux díky tomu, že je spravován komunitou, podporuje nejvíce hardwaru mezi operačními systémy. K dalším výhodám vestavěných Linuxových systémů oproti jiným vestavěným systémům patří také nulové licenční poplatky, stabilní jádro, podporu, která není vázána pouze na jednu konkrétní společnost a možnost přizpůsobit si a dále distribuovat zdrojový kód. K nevýhodám patří třeba poměrně větší paměťové nároky (jádro a systém souborů).\n\n Debian je pravděpodobně nejvšestranější Linuxová distribuce, existuje pro celou řadu architektur od x86 až po ARM a to i v několika softwarových portech, např. na jádro GNU Hurd. Debian se nějaký čas objevoval také v přístrojích Nokia (N770-N810) pod názvem Deblet. Dnes je již projekt zastaven. Z Debianu je odvozeno velké množství dalších distribucí, mezi něž patří např. i dále zmiňované Maemo a Ubuntu.\n\nMaemo je vývojová platforma linuxu vyvíjená a používaná Nokií na jejích tabletech N770 (2005), N800 (2007), N810 (2007), N810 s wimaxem (2008) a N900 (2009). Platforma Maemo je založena na linuxové distribuci Debian a používá technologie jako Gtk+ 2 a D-Bus. Zdálo se, že tato platforma ustoupí platformě MeeGo, kterou Nokia vyvíjí společně s Intelem a která kromě Intelového Moblinu vychází částečně i z Maema, ale po ukončení podpory platformy MeeGo se Nokia nejdříve specializovala na Windows Phone a nyní se specializuje na Android. \n\nMer je upravená distribuce Ubuntu pro některé přístroje s procesory ARM. Podporovány jsou především internetové tablety Nokie, pro které je systém přizpůsoben. Mer používá převážně software z Ubuntu, ale obsahuje prostředí hildon a některé aplikace, typické pro Maemo.\n\nMamona je distribuce, postavená na Open Embedded. Primárně je určena pro procesory ARM. Velmi jednoduše lze spustit na Internetových tabletech Nokie a na mnoha dalších experimentálích zařízeních, jako je Beagleboard. Stejně jako Debian, Maemo a Mer používá balíčkovací systém apt.\n\nOpenmoko je linuxová platforma používaná na přístrojích Neo. Tyto přístroje mají zabudovaný GSM modul pro volání, jedná se o model Neo1973 (2007) a novější Neo FreeRunner (2008). Platforma Openmoko je založena na linuxovém kernelu 2.6 s GTK+ 2 a window manageru Matchbox.\n\nUbuntu mobile je linuxová platforma, kterou lze nainstalovat na některá současná PDA. První verze softwaru se objevila v říjnu 2007. Ubuntu mobile má být hardwarově nenáročné a mělo by sloužit především k prohlížení obsahu internetu a k přehrávání multimédií.\n\nOpie je linuxová platforma, kterou lze nainstalovat na většinu současných PDA. Opie má přímou podporu zařízení Hewlett Packard iPAQ, Sharp Zaurus, Yopy, Siemens SIMpad a Palm. Je k dispozici v různých distribucích (Familiar, GPE, …).\n\nWebOS je linuxová, dříve proprietární, platforma, která byla předinstalována na několik zařízení Palm a HP. HP tuto platformu kvůli nízkému zájmu zákazníků v srpnu 2011 opustilo.\n\nAndroid je platforma představená Googlem a koncipovaná jako přímý konkurent zavedeným mobilním operačním systémům. Tento operační systém v současnosti používají např. přístroje HTC Desire (Bravo), HTC Dream (T-Mobile G1), HTC Magic, Samsung I7500 a další.\n\nSiemens SX1 Linux je distribuce linuxu vyvíjená jen pro mobilní telefon Siemens SX1, na kterém je normálně předinstalován operační systém Symbian S60.\nOpenWrt je GNU/Linuxová distribuce, zaměřená především na síťové prvky.\n\n"}
{"id": "277091", "url": "https://cs.wikipedia.org/wiki?curid=277091", "title": "Petr Benda (matematik)", "text": "Petr Benda (matematik)\n\nPetr Benda (24. září 1916 Koválovice u Brna – ?) byl český pedagog a elementární matematik.\n\nPo studiích (1934) na I. státní reálce v Brně se přihlásil Petr Benda na Přírodovědeckou fakultu Masarykovy univerzity. Zvolený obor matematiku a deskriptivní geometrii však dokončil až po válce, roku 1945. Poté pokračoval v práci, kterou vykonával už i během války, kdy byl středoškolským profesorem a působil reálce, kde sám několik let před tím studoval. Ve středním školství pracoval do roku 1961. Tímto rokem nastoupil jako odborný asistent na nově vzniklou katedru matematiky na elektrotechnické fakultě VUT v Brně. V roce 1973 pak získal Petr Benda na univerzitě v Olomouci doktorský titul.\n\nPublikační činnost Petra Bendy tematicky spadá do problematiky pedagogiky a elementární matematiky.\n"}
{"id": "277092", "url": "https://cs.wikipedia.org/wiki?curid=277092", "title": "Petr Benda", "text": "Petr Benda\n\nPetr Benda je jméno několika významných osob:\n\n"}
{"id": "277095", "url": "https://cs.wikipedia.org/wiki?curid=277095", "title": "Oskar Troplowitz", "text": "Oskar Troplowitz\n\nOskar Troplowitz (18. ledna 1863, Gliwice – 27. dubna 1918, Hamburk) byl německý lékárník, spoluvynálezce krému Nivea.\n\nOskar pocházel z bohaté židovské rodiny, která pocházela z Opavice. Kolem roku 1870 se rodina Troplowitzových přestěhovala do Vratislavi. Tam Oskar studoval farmacii. Avšak studium přerušil a přešel na filozofickou fakultu do Heidelbergu. V roce 1888 získal zdejší doktorát. Po přemlouvání jeho rodiny, získal praxi v lékárně svého strýce Gustawa Mankiewicze v Poznani.\n\nV roce 1890 díky finanční pomoci rodiny nabyl bankrotující farmaceutický ústav Pavla Karla Beiersdorfa. Zanedlouho rozvinul ústav – vynalezl svou první zubní pastu (Pebeco). Stovky tisíc balení této pasty exportoval do Spojených států. V roce 1901 mu další úspěch přinesl vynález náplasti (Leukoplast). V roce také 1909 vynalezl ochranné líčidlo (Labello). Největším vynálezem Oskara Troplowitze je univerzální krém Nivea, který vynalezl v roce 1911.\n\nOskar Troplowitz zemřel 27. dubna v roce 1918. Příčinou smrti byla mozková mrtvice. Byl pohřben v rodinné hrobce v Hamburku.\n"}
{"id": "277096", "url": "https://cs.wikipedia.org/wiki?curid=277096", "title": "Josef Beneš (matematik)", "text": "Josef Beneš (matematik)\n\nJosef Beneš (3. září 1859, Kounice - 27. prosince 1927 Praha) byl český matematik.\n\nStudoval nejprve v letech 1870 - 1873 na Staroměstské reálce a pak v letech 1873 - 1877 na reálce v Kutné Hoře. Od roku 1877 studoval na pražské české technice jako řádný posluchač a jako mimořádný posluchač také na univerzitě matematiku a fyziku. Studoval rovněž na univerzitě v Krakově. Poté učil na obecné škole v Dubňanech u Hodonína (1886 - 1888) a na pokračovací průmyslové škole v Libni (1888 - 1890). Zaměřil se pak na pojistnou matematiku a v roce 1890 začal pracovat v Úrazové pojišťovně dělnické v Praze, kde se postupně vypracoval z matematika na vrchního ředitelského radu. V roce 1904 se stal docentem, po první světové válce mimořádným a v roce 1926 řádným profesorem pojistné matematiky na české technice v Praze. Jako expert pracoval pro několik pojišťoven a bank.\n\n"}
{"id": "277098", "url": "https://cs.wikipedia.org/wiki?curid=277098", "title": "Josef Beneš", "text": "Josef Beneš\n\nJosef Beneš je jméno a příjmení více významných osob:\n\n"}
{"id": "277099", "url": "https://cs.wikipedia.org/wiki?curid=277099", "title": "Seznam vítězek ženské dvouhry na French Open", "text": "Seznam vítězek ženské dvouhry na French Open\n\nSeznam vítězek ženské dvouhry na French Open uvádí přehled šampionek ženské singlové soutěže French Open, turnaje známého také pod názvem Roland Garros, oficiálně .\n\nFrench Open představuje tenisový Grand Slam, každoročně hraný na přelomu května a června. Premiérový ročník se odehrál v roce 1891. Ženská dvouhra se na něm poprvé konala roku 1897. Turnaj probíhá na otevřených antukových dvorcích areálu Stade Roland-Garros v Paříži.\n\nKvalifikace ženské dvouhry se účastní devadesát osm tenistek. Dvanáct z nich řádně postupuje do hlavní soutěže, která se hraje vyřazovacím systémem na dva vítězné sety. V pavouku je sto dvacet osm hráček s třiceti dvěma nasazenými. Roku 1973 byl zaveden tiebreak, jenž se nehraje v rozhodující, třetí sadě.\n\nFrench Open je druhým ze čtyř Grand Slamů tenisové sezóny, probíhající na přelomu května a června. Vítězkou se v prvních třech letech 1897–1899 stala Francouzka Adine Massonová, která získala celkem pět titulů.\n\nMezi roky 1915–1919 se v důsledku první světové války turnaj nekonal. V letech 1940–1945 opět neproběhl pro druhou světovou válku. V období 1941–1945 byl ve vichistickém režimu pořádán Tournoi de France. Jeho výsledky nebyly francouzským svazem započítány do oficiálních statistik ani historie grandslamu.\n\nDo roku 1925 byl turnaj uzavřen pouze pro tenisty registrované ve francouzských klubech. V areálu Rolanda Garrose je hrán od sezóny 1928. Pořadatelem je Fédération Française de tennis (FFT, Francouzská tenisová federace).\n\nVítězce náleží pohár Suzanne Lenglenové (Coupe Suzanne Lenglen), pojmenovaný po francouzské tenisové legendě Suzanne Lenglenové. Šampionka do osobního držení obdrží nepatrně menší stříbrnou repliku vyrobenou firmou Maison Mellerio, sídlící na pařížské ulici Rue de la Paix. Finanční prémie k roku 2017 činila 2 100 000 eur.\n\nV amatérské éře uzavřeného mistrovství jen pro hráčky francouzských klubů dosáhla rekordu pěti tituly Adine Massonová (1897–1899, 1902–1903). Nejvíce – tři trofeje v řadě z tohoto období, vybojovaly Jeanne Mattheyová (1909–1912) a Lenglenová (1920–1923).\n\nPo otevření události i dalším tenistkám v roce 1925 získala stále v amatérské éře nejvyššího počtu čtyř titulů Helen Willsová Moodyová (1928–1930, 1932). Od otevřené éry i pro profesionálky, ohraničené rokem 1968, vyhrála nejvícekrát Chris Evertová, jejíž sedm trofejí představuje absolutní rekord (1974–1975, 1979–1980, 1983, 1985–1986). Po třech vítězstvích za sebou si v tomto období připsaly Monika Selešová (1990–1992) a Justine Heninová (2005–2007).\n\nNa turnajové vítězství bez ztráty setu v otevřené éře dosáhly Evonne Goolagongová Cawleyová (1971), Billie Jean Kingová (1972), Evertová (1974), Steffi Grafová (1988), Arantxa Sánchezová Vicariová (1994) a Heninová (2006, 2007).\n\nNejmladší šampionkou se v roce 1990 stala Monika Selešová, když zvítězila v 16 letech a 6 měsících. Jako nejstarší se do statistik naopak zapsala Maďarka Zsuzsi Körmöczyová, která ovládla ročník 1958 ve věku 33 let a 279 dní. V roce 1988 porazila ve finále Steffi Grafová sovětskou hráčku Natašu Zverevovou výsledkem 6–0, 6–0 za 34 minut, čímž dosáhla vůbec nejkratšího finále dvouhry na Grand Slamu v otevřené éře. 20letá Lotyška Jeļena Ostapenková se triumfem v roce 2017 stala nejníže postavenou šampionkou od zavedení žebříčku WTA v roce 1975, když jí patřilo 47. místo. Stejně tak byla první nenasazenou vítězkou od roku 1933.\n"}
{"id": "277100", "url": "https://cs.wikipedia.org/wiki?curid=277100", "title": "Horná Poruba", "text": "Horná Poruba\n\nHorná Poruba je obec v západní části Strážovských vrchů v okrese Ilava na Slovensku. Obec leží v nadmořské výšce 410 m n. m. Žije zde  obyvatel.\n\nPrvní zmínka o obci je v listinách Košeckého panstva z roku 1355. Obec, tehdy zmiňována jako Poruba, patřila panstvu z Košece. Roku 1397 se rozdělila na Malou (Dolní) a Velkou (Horní) Porubu.\n\nV obci se nachází římskokatolický kostel svaté Kateřiny Alexandrijské z roku 1830.\n\n"}
{"id": "277103", "url": "https://cs.wikipedia.org/wiki?curid=277103", "title": "Seznam chorvatských bánů", "text": "Seznam chorvatských bánů\n\nToto je seznam chorvatských bánů, coby vládců v dobách samostatného Chorvatského království či jako místodržitelů země pod cizí nadvládou.\n\n\nSeznam chorvatských vládců\n"}
{"id": "277109", "url": "https://cs.wikipedia.org/wiki?curid=277109", "title": "Aquila (letadlová loď)", "text": "Aquila (letadlová loď)\n\nAquila (: \"Orel\") byla italská letadlová loď z doby druhé světové války. Šlo o přestavbu pasažérské lodě \"Roma\". Přestavba začala v roce 1941, v době italské kapitulace v září 1943 byla téměř dokončena, ale nakonec ji Regia Marina nikdy nepřevzala do služby. Byla sešrotována v roce 1952.\n\nAquila je považována za vůbec první letadlovou loď italského námořnictva. Další letadlovou lodí byla až o několik desítek let později dokončena Giuseppe Garibaldi. Italské námořnictvo se ale o schopnosti letadlových lodí zajímalo už dříve. Po první světové válce testovala nosiče letounů a v roce 1923 spustila nosič hydroplánů Giuseppe Miraglia.\n\nStejně jako i většina ostatních námořnictev, Regina Marina možnosti letadlových lodí podceňovala, přestože podle Washingtonské konference mohla postavit až dvě o výtlaku 54 000 tun. Její lodě navíc operovaly ve stísněném prostoru Středozemního moře, kde je podporovaly letouny startující z blízkých pozemních základen. Velení námořnictva proto bylo přesvědčeno o nepotřebnosti těchto plavidel a považovalo letecké základny, umístěné na ostrovech jako je Pantelleria, za přírodní letadlové lodi. Leteckou ochranu námořních svazů tedy měla zajišťovat Regia Aeronautica, žádaná o leteckou podporu v každém případě. Výsledkem této spolupráce bylo, že se námořnictvo často ocitalo bez stíhací ochrany, že letouny přiletěly do bojové oblasti pozdě nebo že italské letouny napadly vlastní lodě (jak tomu bylo v bitvě u Punta Stilo).\n\nKdyž nakonec námořnictvo přece jen došlo k názoru, že je potřeba získat letadlové lodi, bylo rozhodnuto o přestavbě dvou pasažérských lodí. \"Roma\" byla přestavěna na Aquilu, zatímco \"Augustus\" se měl změnit na Sparviero.\n\nAquila měla být přestavěna z pasažérské lodi Roma z roku 1926. Jelikož v té době probíhala stavba bitevní lodi Roma, bylo rozhodnuto plavidlo pojmenovat Aquila.\n\nZ lodi byly sejmuty nástavby, její příď byla prodloužena, trup dostal po stranách protitorpédovou obšívku a jinak byl řešen i systém vodotěsných komor. Pohon byl vytvořen kombinací dvou pohonných sekcí lehkých křižníků \"Cornelio Silla\" a \"Paolo Emilio\" třídy Capitani Romani, jejichž stavba byla zrušena (z křižníku Capitani Romani bylo namontovaných i 8 děl ráže 135 mm). Loď měla mít 4 turbíny (po dvou z každého křižníku), přičemž každá turbína, společně s dvěma kotly tvořila oddělenou část, pohánějící jeden šroub.\n\nLoď měla průběžnou palubu o rozměrech 211,5x25,2 m ve výšce 23 m nad hladinou moře s 80 mm pancířem. Letadla měla startovat pomocí dvou německých katapultů Demag. Velký velitelský ostrov s komínem byl na pravé straně letové paluby. Loď měla dva výtahy dopravující letouny z hangárů o rozměrech 160x18 metrů. Jelikož hlavním posláním lodi měla být stíhací ochrana válečných svazů italského námořnictva, měla nést pouze stíhací letouny a stíhací bombardéry (a to 66 kusů letounů Reggiane Re.2001 OR se sklopnými křídly).\n\nV případě dokončení by Aquila byla kvalitní loď s vysokou rychlostí, průměrnou nosností letadel a pancéřovanou palubou. Naopak Regina Aeronautica by asi měla problém s výcvikem osádek pro její palubní letouny.\n\nPřestavba byla v loděnici \"Cantieri Ansaldo\" v Janově zahájena v polovině roku 1941. V době italské kapitulace, 8. září 1943, byla Aquila téměř hotova a připravena k prvním testům. Po kapitulaci loď obsadili Němci, kteří se ji pokusili dokončit. Italští dělníci sabotovali a prodlužovali její dostavbu. Loď také napadla speciální jednotka italských žabích mužů a částečně ji potopila. Později byla 19. dubna 1945 vážně poškozena při leteckých útocích. Nakonec Němci rozměrnou loď použili k zablokování vjezdu do Janovského přístavu. Po válce byla vyzvednuta a po dlouhých diskuzích, jak s ní naložit, byla odvlečena do přístavu La Spezia a zde v letech 1951–1952 sešrotována.\n\n"}
{"id": "277110", "url": "https://cs.wikipedia.org/wiki?curid=277110", "title": "Dolná Poruba", "text": "Dolná Poruba\n\nDolná Poruba je obec v okrese Trenčín na Slovensku.\n\nObec se nachází v západní části Strážovských vrchů asi 20 km severovýchodně od Trenčína.\n\nPrvní zmínka o obci je v listinách Košeckého panstva z roku 1355. Obec, tehdy zmiňována jako Poruba, patřila panstvu z Košece. Roku 1397 se rozdělila na Malou (Dolní) a Velkou (Horní) Porubu.\n\nV obci se nachází římskokatolický kostel sv. Martina z roku 1790 a kaple Panny Marie Lurdské z roku 1912.\n\n"}
{"id": "277113", "url": "https://cs.wikipedia.org/wiki?curid=277113", "title": "Seznam rakouských císařoven", "text": "Seznam rakouských císařoven\n\nToto je seznam rakouských císařoven, manželek rakouských císařů, což byl titul panovníků středoevropské habsbursko-lotrinské monarchie od roku 1804. \n\nPrvním panovníkem s tímto titulem byl František I., dřívější panovník Svaté říše římské. František tak chtěl zachovat pro svůj rod císařskou hodnost. Jeho pokračovatelé měli titul rakouského císaře až do rozpadu Rakouska-Uherska v roce 1918, byli to Ferdinand I. Dobrotivý, František Josef I. a Karel I. V roce 1918 se Rakousko stalo republikou stejně jako ostatní země bývalé monarchie.\n\nRakouské císařovny byly rovněž uherskými, chorvatskými a českými královnami.\n\n"}
{"id": "277119", "url": "https://cs.wikipedia.org/wiki?curid=277119", "title": "Sparviero (letadlová loď)", "text": "Sparviero (letadlová loď)\n\nSparviero byla italská letadlová loď z období druhé světové války. Nebyla nikdy dokončena.\n\nPůvodně šlo o pasažérskou loď \"Augustus\" (30 418 tun) z roku 1927. O přestavbě Augusta bylo rozhodnuto v roce 1936. Jelikož ale byly loděnice stále vytíženy, přestavba začala až v roce 1942 podle modifikovaného projektu. V té době se uvažovalo o jménu \"Falco\", ale nakonec byla pojmenována Sparviero. Na rozdíl od Aquily měla Sparviero plnit spíše pomocné úkoly.\n\nZ lodi měly být sejmuty nástavby a měla dostala letovou palubu v hladkopalubovém uspořádání, hangáry se dvěma výtahy, novou výzbroj a protitorpédovou obšívku, zatímco původní pohon zůstal beze změn. Původně měla nést výzbroj 6 x 152 mm, 4 x 102 mm a desítky kanónů lehčích ráží, v roce 1942 začala přestavba podle pozměněného projektu a počítalo se s 8 x 135 mm, 12 x 65 mm a 22 x 20 mm. Loď měla nést 34 letounů Reggiane Re.2001 OR (dříve byly pro tento účel upraveny stíhačky Fiat G.50), nebo 16 stíhacích letounů a 9 bombardérů.\n\nPřestavba začala v Janovských loděnicích Ansaldo odstraňováním nástaveb lodi, ale v době italské kapitulace v roce 1943, loď obsadili Němci, kteří ji 5. října 1944 sami potopili. V roce 1946 byla vyzdvižena a následujícího roku sešrotována.\n\n"}
{"id": "277123", "url": "https://cs.wikipedia.org/wiki?curid=277123", "title": "Poruba pod Vihorlatom", "text": "Poruba pod Vihorlatom\n\nPoruba pod Vihorlatom je obec na Slovensku v okrese Michalovce.\nLeží ve Vihorlatském pohoří. Nadmořská výška obce je 193 m n. m. Obec má 603 obyvatel.\n\nObec Poruba pod Vihorlatom byla založena roku 1410 německými kolonisty jako \"Nemethporuba\".\nBěhem školního roku 1938/39 učil v obci Ján Nálepka.\n"}
{"id": "277124", "url": "https://cs.wikipedia.org/wiki?curid=277124", "title": "Jiří Ramba", "text": "Jiří Ramba\n\nJiří Ramba (* 7. února 1940) je český lékař, specialista na čelistní a obličejovou chirurgii.\n\nVystudoval stomatologii a posléze i všeobecné lékařství na Univerzitě Karlově. Třicet let pracoval na Dětské stomatologické klinice 2. lékařské fakulty Univerzity Karlovy a Fakultní nemocnice v Motole. Má dvě atestace ze stomatologie a také atestaci z ústní, čelistní a obličejové chirurgie.\n\nCeloživotně se především zajímá o akutní dětskou traumatologii obličeje i o problematiku dlouhodobých změn, s cílem včasné diagnostiky hrozících deformací a jejich rozvoje, které negativně ovlivňují psychiku dítěte. Nejzávažnějšími se ukázaly být zlomeniny kloubních výběžků dolní čelisti, které nerozpoznány mohou vést k různě výrazným deformitám obličeje. Kloubní výběžky obsahují růstovou chrupavku, z které čelist roste do výšky a do stran, a proto představují jakési \"\"řídící\"\" centrum vývoje obličeje. Do literatury uvedl \"\"Poúrazovou\" \"růstovou asymetrii obličejové kostry po zlomenině kloubního výběžku dolní čelisti\".\" Byl řešitelem výzkumného úkolu \"\"Biomechanika obličeje\"\", kde zkoumal vliv přenosu sil v obličejovém skeletu, což mimo jiné napomohlo k objasnění dosud neznámé příčiny vývoje \"zdvojeného kloubního výběžku dolní čelisti.\" Na základě zjištěných poznatků zavedl do praxe novou léčebnou metodu tzv. \"řízenou remodelaci obličejových kostí pomoci odstupňovaného přetěžování\" u hrozících či již probíhajících anomálií, což příznivě ovlivňuje vývoj obličeje dítěte. Vypracoval techniku \"fixace jazyka u novorozenců s anomálií známou pod jménem Pierre Robina\", kde rozštěp patra, krátká dolní čelist a chabá svalovina jsou vysokým rizikem akutní obturace dýchacích cest zapadáním jazyka. Dosavadní léčebné způsoby nebyly dostatečně spolehlivé z důvodu prořezání stehů fixujících jazyk. Nová metoda zabraňuje riziku poškození mozku asfyxií od zapadajícího jazyka, či dokonce udušení novorozence. Podílel se na výzkumném úkolu \"\"Fosilní člověk Evropy\"\" a na \"\"Antropologicko-lékařském výzkumu osobností českých dějin\".\"\n\nDalší oblastí jeho zájmu je studium fyziologie čelistního kloubu. Nefyziologické poměry, přítomné někdy ve vyvíjejícím se kloubu, jej během více jak čtyřiceti let přivedly k závěru, že \"čelistní osteoartróza\" je poruchou dětského věku. Díky získaným poznatkům o pohybové fyziologii, lze cíleně ovlivňovat a upravovat funkci čelistního kloubu pomocí speciálních rehabilitačních cvičení, tím navodit trvalejší úpravy pohybových vzorců a zklidnění či odstranění potíží. Čelistní osteoartróza je velmi často i důsledkem vrozených či získaných asymetrií dolní čelisti.\n\nSvou specializaci na obličejovou chirurgii využil i při archeologických výzkumech. Od roku 1982 se stal společně s prof. Jaroslavem Komínkem spolupracovníkem prof. Emanuela Vlčka. Podílel se na antropologicko-lékařském vyšetřování lebek historických osobností, jako byli Bedřich Smetana, Karel IV., Václav IV., Ladislav Pohrobek, Jiří z Poděbrad, Maxmilián II., Rudolf II., Eleonora Habsburská a Matouš Ferdinand Sobek z Bílenberka, či dvou žen z doby lovců mamutů z Dolních Věstonic, zapsané v mezinárodním katalogu H. Moviuse a H. Valloise 1952 pod označením \"Dolní Věstonice III\" a \"Brno III\". Na lebkách obou žen nalezl známky zhojené zlomeniny kloubních výběžků dolní čelisti v dětském věku, které vedly k různě výrazné růstové asymetrii obličeje. Zabýval se i rozborem anomálie obličejové kostry lebky muže označeného \"Dolní Věstonice XVI\", který kupodivu své těžké a rozsáhlé zranění přežil.Trojrozměrná antropologická rekonstrukce podoby ženy \"Dolní Věstonice III\" (zvané šamanka s \"křivou\" tváří) byla představena veřejnosti v Moravském zemském muzeu dne 11. května 2017. V ateliéru sochaře Ondřeje Bílka vznikla za odborné spolupráce antropoložky Evy Vaníčkové, a představuje naprosto unikátní projekt v celosvětovém měřítku. Bysta je nyní umístěna v brněnském pavilonu \"Anthropos.\"\n\n"}
{"id": "277132", "url": "https://cs.wikipedia.org/wiki?curid=277132", "title": "Okres Mosonmagyaróvár", "text": "Okres Mosonmagyaróvár\n\nOkres Mosonmagyaróvár (maďarsky:\"Mosonmagyaróvári járás\") je okres v severním Maďarsku. Jeho správním centrem je město Mosonmagyaróvár.\n"}
{"id": "277133", "url": "https://cs.wikipedia.org/wiki?curid=277133", "title": "Jalovcová stráň", "text": "Jalovcová stráň\n\nPřírodní rezervace Jalovcová stráň se nalézá asi 1,5 km východně od obce Nedašov v okrese Zlín. Oblast spravuje CHKO Bílé Karpaty\n\nPR byla vyhlášena s cílem zachovat nejrozsáhlejší jalovcovou pastvinu v okrese Zlín s bohatým výskytem jalovce obecného (\"Juniperus communis\").\n\nNa území PR se nalézá bohatá vegetace různých typů od mokřadních až po společenstva suchých pastvin s řadou ohrožených a chráněných druhů rostlin jako jsou například na suchých stanovištích trličník brvitý (\"Gentianopsis ciliata\"), zvonek klubkatý (\"Campanula glomerata\") a rostliny z čeledi vstavačovitých – prstnatec bezový (\"Dactylorhiza sambucina\"), vstavač mužský (\"Orchis mascula\"), vstavač obecný (\"Orchis morio\"), pětiprstka žežulník (\"Gymnadenia conopsea)\", hlavinka horská (\"Traunsteinera globosa\"), vemeník dvoulistý (\"Platanthera bifolia\") a bradáček vejčitý (\"Listera ovata\").\n\nPro mokřady je typický suchopýr širolistý (\"Eriophorum latifolium)\" a prstnatec májový (\"Dactylorhiza majalis\") a kruštík bahenní (\"Epipactis palustris\").\n\n"}
{"id": "277135", "url": "https://cs.wikipedia.org/wiki?curid=277135", "title": "Heidžó-kjó", "text": "Heidžó-kjó\n\nHeidžó-kjó (: 平城京, také Heizei-kjó, někdy Nara no mijako) bylo hlavní město Japonska a sídlo císaře během skoro celého období Nara (mezi lety 710–740 a 745–784). Nové hlavní město bylo stavěno podle vzoru Čchang-anu (dnešní Si-an), hlavního města čínské dynastie Tchang.\n\n\n"}
{"id": "277137", "url": "https://cs.wikipedia.org/wiki?curid=277137", "title": "Trnava (přítok Želivky)", "text": "Trnava (přítok Želivky)\n\nTrnava nazývaná též \"Trnávka\" je levostranný a celkově největší přítok řeky Želivky. Řeka protéká východní částí okresu Tábor v Jihočeském kraji a okresem Pelhřimov v Kraji Vysočina. Délka Trnavy činí 56,3 km. Plocha povodí měří 340,3 km².\n\nŘeka pramení jihovýchodně od osady Blanička, pod vrchem Batkovy (721 m n. m.) v nadmořské výšce 672 m, asi 8 km jižně od Mladé Vožice. Její tok směřuje nejprve k východu k obci Vodice jako \"Vodický potok\". Pod rybníkem \"Valcha\" se otáčí k severu a je nazývána již Trnavou. Zleva posilují tok potoky Novomlýnský potok, Barborka a Vočadlo. Pod obcí Těchobuz se obrací opět na východ a tento směr si udržuje až ke svému ústí. U Hořepníka přijímá Trnava zprava svůj největší přítok Kejtovský potok, který je dlouhý 22,1 km. Asi 7 km před ústím do Želivky vzdouvá její vody vodní nádrž Trnávka. Do Želivky se Trnava vlévá na jejím 52,0 říčním kilometru v obci Želiv, v nadmořské výšce 393,5 m.\n\nPrůměrná hustota říční sítě činí 1,26 km/km². Celkově se v povodí Trnavy nachází 374 vodních toků v délce do jednoho kilometru a 103 vodotečí v délce 1 až 10 km. Potok dlouhý 10 až 20 km je v povodí pouze jeden. V délce 20 až 40 km se v povodí řeky nachází jeden vodní tok.\n\n\nPrůměrný průtok Trnavy u ústí činí 2,06 m³/s.\n\nHlásné profily:\n\nM-denní průtoky u ústí:\nN-leté průtoky v Hořepníku:\nN-leté průtoky v Červené Řečici:\nU Hořepníka Trnava přijímá několik potoků, které posilují tok a umožňují jeho sjetí. Celková délka sjížděného úseku je 20 km. Obtížnost průměrně WW1. Šířka řeky se pohybuje od 4 do 12 m.\n\nNa říčním kilometru 1,6 byla v letech 1977-1981 postavena vodní nádrž Trnávka, sloužící k rekreaci a sportovnímu rybolovu. Její hlavní význam však spočívá v zachycení splavenin do VD Švihov (obecné známá jako \"Želivka\"). Pod přehradou je malá vodní elektrárna a slalomový kanál o vysoké obtížnosti.\n\n"}
{"id": "277138", "url": "https://cs.wikipedia.org/wiki?curid=277138", "title": "Jalovcová louka", "text": "Jalovcová louka\n\nPřírodní památka Jalovcová louka se nachází 0,5 km západně od obce Trnava, na jihovýchodním svahu vrchu Skalky (476 m).\n\nPP byla vyhlášena na ochranu svažitého území s bohatým výskytem jalovce obecného (\"Juniperus communis\").\n\nPP dále ochraňuje zbytek původní extenzívní pastviny s výskytem charakteristických druhů rostlin. Vyskytuje se zde například ohrožený vemeník dvoulistý (\"Platanthera bifolia\") a prvosenka vyšší (\"Primula elatior\").\n\n"}
{"id": "277141", "url": "https://cs.wikipedia.org/wiki?curid=277141", "title": "Jarcovská kula", "text": "Jarcovská kula\n\nPřírodní památka Jarcovská kula (také Jarčovská kula nebo Jarčovská gula) je tvořena pískovcovým skalním výchozem nalézajícím se nad levým břehem Vsetínské Bečvy asi 0,5 km jihozápadně od středu obce Jarcová v severovýchodním výběžku Hostýnských vrchů.\n\nVyhlášení této skály Přírodní památkou mělo za cíl ochránit tuto významnou dominantu – skalní věž o výšce 8 m s ojedinělým výhledem do okolní krajiny.\n\nŘíká se, že toto osamělé skalisko upadlo čertovi, který nedaleko stavěl hráz (také se uvádí, že se snažil obrátit tok říčky). Vše měl dokončit do zakokrhání kohouta. Avšak kohout zakokrhal dříve, než čert stihl dopravit poslední kámen (skálu) na potřebné místo a v letu mu upadl.\n\nPřírodní památku tvoří izolovaná skála o výšce asi 8 m z hrubozrnného pískovce a slepence vyčnívající z podkladních vrstev spodně paleocenního stáří.\n\nV okolí Přírodní památky rostou běžné druhy rostlin.\n\n"}
{"id": "277144", "url": "https://cs.wikipedia.org/wiki?curid=277144", "title": "Giuseppe Miraglia", "text": "Giuseppe Miraglia\n\nGiuseppe Miraglia byl italský nosič hydroplánů. Loď přestavěná v \"Arsenale La Spezia\" z civilní obchodní lodě \"Citta de Messina\", byla vůbec první italský nosič letadel. Z původní lodi byly sejmuty nástavby a vybudován velký hangár. Na přídi a na zádi lodi byl jeden katapult. Dva komíny byly ponechány a hangár byl okolo nich. Sloužila především pro pokusy s provozem letadel. V době habešské války dopravovala do místa konfliktu italská letadla. Ve 40. letech sloužila pro přepravu letadel a poté až do kapitulace Itálie v roce 1943 jako depotní loď pro ponorky. V roce 1942 na ní byla testována navalizovaná verze stíhačky Reggiane Re.2000. Po válce sloužila k repatriaci válečných zajatců. V roce 1950 byla sešrotována.\n\n"}
{"id": "277145", "url": "https://cs.wikipedia.org/wiki?curid=277145", "title": "Vok z Rožmberka", "text": "Vok z Rožmberka\n\nOsob jménem Vok z Rožmberka bylo více:\n\n"}
{"id": "277150", "url": "https://cs.wikipedia.org/wiki?curid=277150", "title": "Tomašovský výhled", "text": "Tomašovský výhled\n\nTomašovský výhled (slovensky \"Tomášovský výhľad\") je vysoký skalní výstupek terasovitého tvaru na severním okraji Národního parku Slovenský ráj. Lokalita se nachází na území okresu Spišská Nová Ves v Košickém kraji. Z Tomašovského výhledu je krásný pohled na údolí Bílého potoka, na část Prielomu Hornádu a při dobré viditelnosti i na Vysoké Tatry.\n\nK výhledu lze dojít po značených turistických cestách a naučné stezce \"Prielom Hornádu\" buď z obce Spišské Tomášovce nebo z Čingova. Tomašovský výhled je hojně navštěvován a při vstupu na něj se platí poplatek za vstup do Slovenského ráje.\n\nVápencový skalní masiv pod výhledem je využíván horolezci. Lezecká historie této vyhledávané lokality sahá až do období před první světovou válkou. Na skalním masívu Tomášovského výhledu je vyznačeno na 100 lezeckých cest, jejichž délka dosahuje až 40 metrů.\n"}
{"id": "277153", "url": "https://cs.wikipedia.org/wiki?curid=277153", "title": "Zdzisław Beksiński", "text": "Zdzisław Beksiński\n\nZdzisław Beksiński [zďžisuav bekšiňski] (24. února 1929, Sanok, Polsko - 21. února 2005, Varšava, Polsko) byl polský malíř, grafik, jevištní výtvarník a architekt, tvůrce monumentálních obrazů v barokním a gotickém duchu, představitel polského symbolismu, surrealismu a modernismu. Jeho práce jsou ovlivněny vlivem temné doby po druhé světové válce a tragédií jeho rodiny.\n\nBeksiński se narodil ve městě Sanok v jižním Polsku. Jeho otec Stanisław (1887-1953) byl zeměměřič a matka Stanisława, rozená Dworska byla učitelka občas kreslící nebo malující akvarelem. Dědeček Władysław byl architekt a pradědeček Mateusz, revolucionář z roku 1863, zakladatel továrny na vagóny. Za německé okupace Beksiński studoval nejprve na obchodní škole v Sanoku a později na tajném gymnáziu. Naučil se hrát na klavír. V roce 1947 získal maturitu v oboru matematiky a fyziky na chlapeckém gymnáziu v Sanoku a poté se zapsal na Fakultě Architektury Technické univerzity v Krakově. V průběhu studia se 30. dubna 1951 oženil se Zofií a po ukončení studia v roce 1952 zůstává kvůli pracovnímu nařízení v Krakově a poté se stěhuje do Řešova. Několik let strávil jako vedoucí stavby, avšak tuto práci nenáviděl a proto se roku 1955 vrací s ženou do Sanoku. V této době se začal zajímat o uměleckou fotografii, fotomontáž, sochařství a malbu. Své skulptury a reliéfní obrazy vytvářel ze sádry, kovu a drátu. 26. listopadu 1958 se mu narodil syn Tomasz a od roku 1959 až do70. let Beksiński pracuje jako designér v továrně autobusů \"Autosan\", založenou jeho pradědem. Obvykle pracoval na částečný úvazek, protože zbytek času věnoval své vášni pro umění. V jeho fotografiích a později i malbě se objevovaly témata jako například vrásčité tváře, krajiny a objekty s velmi hrubou texturou, kterou se snažil zdůraznit (obzvlášť manipulací se světlem a stínem), morbidní motivy jako znetvořená panenka bez tváře, portréty lidí bez obličeje nebo s tváří v obvazech. Poté se ve své tvorbě zaměřil na malbu, která byla z počátku abstraktní, ale po roce 1960 se v jeho tvorbě objevuje vliv surrealismu. Roku 1960 odmítl nabídku stipendií Guggenheimova muzea.\n\nBeksiński nebyl nijak vzdělaný jako umělec. Jeho obrazy byly většinou tvořené olejem na sololitovou desku, kterou si sám připravil, avšak experimentoval také s akrylem. Při tvorbě vždy poslouchal klasickou hudbu, protože nenáviděl ticho. Ačkoli miloval klasickou hudbu, Beksinski nepohrdl ani rockovou hudbou.\n\nPrestižní výstava ve Varšavě roku 1964 se stala jeho prvním velkým úspěchem, protože všechny jeho prace byly prodány.\nBeksiński se ponořil do malování s vášní a pracoval nepřetržitě (vždy v doprovodu klasické hudby), denně i 12 hodin. Brzy se stal vůdčí osobností tehdejší polské kultury. Ke konci 60. let 20. století Beksiński vstupuje do období, které sám nazýval jako „fantaskní“, trvající až do poloviny 80. let 20. století. Bylo to jeho nejslavnější období, během kterého vytvořil velmi ponuré obrazy zobrazující surrealistické, post-apokalyptické prostředí s velmi detailními scénami smrti, rozkladu, krajiny plné kostlivců, deformovaných postav s pouští. Tyto malby byly dosti detailní, tvořené s jeho typickou precizností. V této době Beksiński prohlásil:\n\nNavzdory pochmurnému podtextu, Beksiński tvrdil, že některá jeho díla byla nepochopena. Podle jeho názoru byla spíše optimistická nebo dokonce až humorná. Jeden z důvodů byl ten, že Beksiński sám neznal význam svých děl a možné interpretace ho nezajímaly. Z toho důvodu odmítal pojmenovávat své malby a kresby, ty pouze signoval ze zadní straně. Před tím než se roku 1977 kvůli zbourání jeho rodinného domu odstěhoval s manželkou do Varšavy, spálil na svém dvorku část svých děl bez zanechání jakékoli dokumentace. Později prohlašoval, že některé jeho práce byly příliš osobní nebo neuspokojivé a nechtěl, aby je lidé viděli. Být celebritou mu začalo být nepříjemné, proto ve Varšavě hledá samotu a klid.\n\nV 80. letech 20. století bylo přechodné Beksińského období. Během této doby se jeho práce staly více populární ve Francii, díky snahám uměleckého agenta z Paříže Piotra Dmochowského, a také dosáhl značené popularity v západní Evropě, Spojených státech a Japonsku. Jeho umění se v 80. a 90. letech 20. století zaměřuje na monumentální a skulpturní náměty tvořené omezenou a často tlumenou paletou barev, včetně řady s motivem kříže. Malby v tomto stylu, které se často zdají být načrtnuty pouze hustými liniemi, byly mnohem méně opulentní než v jeho „fantaskním období“, avšak stále úchvatné.\n\nKe konci 90. let 20. století objevil počítače, internet, digitální fotografii a fotomanipulaci, médium, na které se zaměřoval až do své smrti.\n\nKonec 90. let 20. století byl pro Beksińského velmi těžký. Jeho žena Zofia zemřela roku 1998 a o rok později na Štědrý den roku 1999 spáchal sebevraždu jeho syn Tomasz, známý moderátor rádia, hudební žurnalista a překladatel filmů. Beksiński objevil tělo svého syna a s jeho smrtí se nedokázal smířit. Na zdi měl stále dopis nadepsaný „Pro Tomka v případě, že natáhnu brka\".\n\n21. února 2005 byl Beksiński nalezen mrtev ve svém varšavském bytě se 17 bodnými ranami, z nichž dvě byly smrtelné. Robert Kupiec (náctiletý syn jeho dlouholetého domovníka), který se později přiznal, byl s jeho kamarádem krátce po vraždě zatčen. 9. listopadu 2006 byl Robert Kupiec varšavským soudem odsouzen k 25 letům vězení a jeho komplic, Łukasz Kupiec, k 5 letům. Před svou smrtí Beksiński odmítl půjčit peníze Robertovi v řádech několika set złotych. Pohřeb se konal 8. března 2005 v Sanoku, kdy byl také vyhlášen oficiální den smutku.\n\nAčkoli bylo Beksińského umění často ponuré, on sám byl znám jako velmi příjemný člověk těšící se z konverzace a se smyslem pro humor. Byl však velmi skromný a poněkud plachý, vyhýbal se veřejným akcím, jako byly třeba zahájení jeho výstav, nepřebíral ani ceny nebo uznání. Prohlašoval, že hudba je jeho hlavní zdroj inspirace a že není moc ovlivněn literaturou, filmem nebo pracemi jiných umělců. Taktéž nikdy nenavštěvoval muzea nebo výstavy. Beksiński odmítal jakékoli analýzy obsahu svého umění a obzvláště odmítal ty, co se snažili jeho díla jednoduše popsat nebo odpovědět na jejich význam.\n\nMnoho prací je umístěno v Muzeu Ikon v Sanoku, kterému Beksiński věnoval asi 150 obrazů a grafik. Beksińského muzeum vlastnící 50 maleb a 120 kreseb z Dmochowského kolekce bylo otevřeno roku 2006 v městské galerii Częstochowa v Polsku. Dne 18. května 2012 s účastí ministryně místního rozvoje Elżbiety Bieńkowské se konalo slavnostní otevření nové galerie Zdzisława Beksińského v rekonstruovaném křídle zámku. 19. května 2012 byla galerie zpřístupněna veřejnosti. „Beksińského kříž“, inspirovaný častým motivem tvaru T, stojí v Nevadské poušti.\n\nDílo Beksińského bylo užito na mnoha albech, většinou metalových kapel:\n\nInspirace v hudbě:\n\n\n"}
{"id": "277155", "url": "https://cs.wikipedia.org/wiki?curid=277155", "title": "Spišské Tomášovce", "text": "Spišské Tomášovce\n\nSpišské Tomášovce (maďarsky Szepestamásfalva) jsou název obce na východním Slovensku v okrese Spišská Nová Ves (maďarsky Igló) v Košickém kraji. Z rozhodnutí vlády Československé republiky ze dne 7. října 1924 došlo ke sloučení dosavadní obce Tomášovce (maďarsky: Tamásfalu, německy: Tomsdorf, v roce 1940 Tomášová) a obce Hadušovce (maďarsky: Edösfalva, do roku 1905 Hadusfalva, v letech 1892-93 Édesfalu, slovensky: Hadušovce, německy: Hadersdorf, polsky: Haduszowce) pod novým názvem Spišské Tomášovce. Obec se nachází v těsné blízkosti Slovenského ráje. V roce 2011 žilo v obci 1734 obyvatel, z toho 1276 slovenských a 241 Romů. Obcí prochází hlavní železniční koridor Žilina–Košice. Dominantou obce je kostel sv. Michala archanděla, postavený v gotickém slohu, později klasicisticky přestavěn. Sousední obce jsou: Letanovce, Smižany, Spišský Štvrtok a Arnutovce. Zámek z poloviny 17. století ve tvaru písmene L byl po válce demolován. Majitelem zámku byl velkostatkář Gustáv Bartsch, který svou jedinou dceru Aurélii provdal v roce 1932 za velkostatkáře Zoltána Stenczla z Kežmarku.\n\n"}
{"id": "277161", "url": "https://cs.wikipedia.org/wiki?curid=277161", "title": "Laboratoř", "text": "Laboratoř\n\nLaboratoř, zastarale laboratórium, slangově laborka, labina, je specializované pracoviště či pracovna (sál, hala, místnost či jejich soustava) určené pro odborné pokusy, vědecký výzkum, technický vývoj, expertní rozbory a posudky, specializovanou diagnostiku, zkušební testy, školní výuku v dlouhé řadě oborů lidské činnosti, zvláště v oborech technických a přírodovědných. Laboratoří může být i pracoviště určené k přípravě a výrobě léčiv, zubních náhrad, výbušnin, fotografických a filmových materiálů aj.\n\n\n\n\n\n\n\n\n\nLaboratoř – Vědci a umělci v netradičním týdeníku vědeckých novinek.<br>\n\nDiskusní pořad vědců a umělců \"Laboratoř\" přibližuje posluchačům aktuální výsledky světové vědy, především z biomedicínských oborů. Vědci témata objasňují, zatímco umělci je glosují a ilustrují. Pořad, který vzdělává prostřednictvím vědy a humoru, se vysílá od ledna 2014 na ČR Plus. Vysílá se v sobotu v 10.33 hod. a je hned po odvysílání přístupný v audioarchivu Českého rozhlasu. Repríza se vysílá v sobotu ve 22.33 hod. Několik pořadů je přístupných na YouTube.\n\n"}
{"id": "277164", "url": "https://cs.wikipedia.org/wiki?curid=277164", "title": "Filip Macek", "text": "Filip Macek\n\nFilip Macek (* 24. srpna 1972 ve Zlíně) je český varhaník, sbormistr, dirigent a pedagog.\n\nFilip Macek studoval na Vejvanovského konzervatoři v Kroměříži, poté na Janáčkově akademii múzických umění v Brně v oboru řízení sboru u doc. Lubomíra Mátla a nakonec CMTF UP v Olomouci (dipl. práce: \"Mozartovo Requiem v kontextu historického vývoje smuteční mše\"). \n\nPůsobil jako profesor Církevní konzervatoře v Kroměříži, v minulosti vyučoval hudbu na Arcibiskupském gymnáziu v Kroměříži, nyní na Stojanově gymnáziu na Velehradě a Katedrálním vzdělávacím středisku liturgické hudby a zpěvu v Olomouci. \n\nJe sbormistrem sboru AVE při Arcibiskupském gymnáziu (sbor založil jeho otec František Macek), Pěveckého sboru Stojanova gymnázia, Vyškovského smíšeného pěveckého sboru a sboru Svatopluk z Uherského Hradiště. Působí též jako sbormistr a varhaník při velehradské bazilice svatého Cyrila a Metoděje a jako dirigent spolupracuje se zlínskou Filharmonií Bohuslava Martinů.\n\nV roce 2007 získal cenu Dr. Antonína Tučapského za dirigentský výkon.\n\n"}
{"id": "277165", "url": "https://cs.wikipedia.org/wiki?curid=277165", "title": "Oldřich z Rožmberka", "text": "Oldřich z Rožmberka\n\nOldřich z Rožmberka bylo jméno více osob z rodu Rožmberků:\n\n"}
{"id": "277166", "url": "https://cs.wikipedia.org/wiki?curid=277166", "title": "Roura (Unix)", "text": "Roura (Unix)\n\nUnixová roura ( \"\") je jednoduše použitelným prostředkem pro propojení výstupu jednoho procesu (spuštěného programu) se vstupem druhého. Lze například propojit výstup příkazu ls -l s příkazem grep, který propustí pouze řádky začínající znakem d, takže zůstanou informace o podadresářích aktuálního adresáře:\n\nPoužití nepojmenované (anonymní) roury (Unix poskytuje také pojmenované roury) doplňuje možnost přesměrování standardních proudů do nebo ze souboru, jehož jméno stanovuje uživatel až v okamžiku zadání příkazu, o velmi mocný prostředek, který zároveň zpřístupňuje multitasking.\n\nDo kolony propojit i více než dva procesy a tak vytvářet nové vlastnosti:\n\n(příkaz zobrazuje po jednotlivých obrazovkách počty výskytů jednotlivých slovních tvarů v manuálové stránce příkazu cp setříděné od slov s nejvyšším počtem výskytů).\n\nUnixové roury jsou nápaditou formou a implementací staršího konceptu softwarových rour, která byla s určitými omezeními převzata do dalších operačních systémů (DOS, Microsoft Windows, OpenVMS). \n\nSoftwarové roury jsou rozhraním nebo datovým kanálem mezi dvěma entitami zpracovávajícími data (programy, vlákny, koprogramy atd.), jenž komunikaci zajišťuje v jednom směru a funguje v režimu fronty. Unixová roura, tak jako jiné softwarové roury, představuje pohodlný prostředek realizace přesměrování dat z výstupu jedné entity zpracovávající data na vstup jiné.\n\nOd svých mladších derivátů se unixová roura nejvýrazněji odlišuje tím, že je s ní neodmyslitelně spojeno použití vyrovnávací paměti (bufferu), díky čemuž tato vedle bezobslužného a bezúdržbového postupování dat mezi programy, jež další typy roury převzaly především, nabízí také výkonovou optimalizaci, tedy navýšení objemu dat, který \"kolonou\" – skupinou procesů zřetězených rourami – proteče za jednotku času.\n\nUnixové roury se dělí na \"anonymní\" a \"pojmenované\"; anonymní jsou starší než pojmenované a nazývají se též \"nepojmenované\", \"konvenční\" nebo \"tradiční\". Pojednává-li se o rouře, aniž by tato byla rozvita přívlastkem, a je-li z kontextu zřejmé, že řeč je o rouře unixové, je s vysokou pravděpodobností myšlena anonymní (unixová) roura.\n\nRoura je (v unixových systémech všeobecně) implementována jako kruhový buffer o celkové velikosti 64 KiB, který je po 4 KiB rozdělený na šestnáct jednotek. Čtení a zápis do roury jsou vybaveny synchronizací, která proces tzv. zablokuje v případě, kdy není co číst, resp. kam zapisovat.\n\nVelmi těsné propojení rour se souborovým systémem – unixové systémy se každou entitu snaží abstrahovat jako soubor, nebo jako proces – do roury umožňuje zapisovat a z ní číst těmi systémovými voláními, jimiž se provádí zápis do souboru a čtení z něj.\n\nNápadný rozdíl oproti práci se soubory spočívá v tom, že anonymní roura má oddělený souborový deskriptor pro zápis od souborového deskriptoru pro čtení – s anonymní rourou jsou propojeny souborové deskriptory dva. Příčinu této odlišnosti lze s úspěchem hledat v tom, že zatímco se souborem lze plnohodnotně pracovat prováděním jen čtení nebo jen zápisu, upotřebení anonymní roury má smysl jen tehdy, když se čte i zapisuje (k datům by se později nebylo možné dostat, jelikož by se na ně nebylo jak odkázat).\n\nDalší vlastností, jež práci s rourami odlišuje od práce se soubory, je fakt, že s rourou se zachází jako se zařízením znakovým, zatímco se souborem jako se zařízením blokovým. V důsledku to znamená, že zápis do roury nelze opravit či aktualizovat (jednou předaná data přepsat) a data přečtená z roury přečíst znova (již byla odebrána).\n\nAnonymní roury nemají vlastní identifikátor; přístupné jsou toliko prostřednictvím souborových deskriptorů, pročež je možné je využít jen ke komunikaci mezi procesy, které jsou (přímými nebo nepřímými) potomky procesu, jenž je vytvořil, a tímto procesem (mezi libovolnou dvojicí procesů z této množiny) – jiným způsobem, než skrze vytvoření potomka (systémové volání codice_1), totiž systémovým voláním vytvářejícím anonymní rouru (codice_2) získané souborové deskriptory mezi procesy nelze distribuovat.\n\nK anonymním rourám se váže znak svislé čáry („|“) – právě jím uživatel shellu sděluje, že má zájem o použití anonymní roury; po levé a pravé straně se potom nacházejí názvy a parametrizace programů, jež k rouře mají přistupovat – nalevo je jmenována entita do roury data vkládající a napravo entita z roury data odebírající. Proces shellu přitom plní roli rodičovského procesu, mezi nímž a jehož potomky je komunikace anonymní rourou možná pouze, který žádá o vytvoření procesů za účelem vykonání programů v koloně podle předpisu uživatele; součástí jeho agendy je připojení standardního výstupu do roury zapisujícího programu na souborový deskriptor roury pro zápis a svázání standardního vstupu z roury čtecího programu se souborovým deskriptorem roury pro čtení.\n\nS anonymními rourami se pojí taktéž výraz skupina procesů. Procesy participující v koloně patří do téže skupiny procesů, aby celou kolonu bylo možné snadněji spravovat, kupř. stanovovat priority pro plánování na procesor; v rámci skupiny procesů operační systém rovněž může hledat tzv. úzká hrdla, a právě je co do priority s výhledem optimalizace výkonu celé kolony v přidělování procesorového času zvýhodnit.\n\nPříkaz vypíše, kolikrát (za sledovanou historii – např. posledních 500 příkazů) uživatel spustil program codice_3; předpokládá se, že všechna spuštění proběhla se slovem \"java\" na začátku příkazu.\n\nProgram codice_4 v toku potlačuje řádky, které nevyhovují specifikovanému regulárnímu výrazu; mezera na konci vyhledávaného řetězce je začleněna proto, aby z proudu byla vyňata volání programů, jejichž názvy řetězcem \"java\" pouze začínají (do této skupiny spadá kupř. primární kompilátor jazyka Java – program codice_5), znak stříšky udává, že shoda může být uznána pouze tehdy, dojde-li k ní na začátku posuzovaného řetězce.\n\nProgram codice_6 s přepínačem codice_7 celý text (všechny jeho řádky) nahrazuje jedním celým číslem, odpovídajícím počtu řádků přijatých na standardním vstupu.\n\nNíže uvedený příkaz demonstruje typické použití programu codice_8, jenž byl pro nasazení na konci kolony anonymních rour přímo navržen. Náplní jeho práce je v textu ze standardního vstupu umožnit listovat (scrollovat), aby uživatel (bez použití složitějších nástrojů) byl schopen přečíst tu úvodní část výstupu, která se nevejde na obrazovku, i v těch textových shellech, jež nedisponují posuvníkem a dostatečnou pamětí. Program codice_8 je následovníkem programu codice_10, který dovoluje zachytit celý výstup, ale ne se po odstránkování vracet. V kontextu kolony je codice_8 zajímavý tím, že pro to, aby mohl začít řádně fungovat, vyžaduje ukončení toku do něj vstupujících dat (uzavření souborového deskriptoru roury pro zápis).\n\nProgram codice_12 provádí výpis obsahu aktuálního adresáře (na standardní výstup).\n\nZadání směřuje k odhalení překlepů na webové stránce, specifikované URL. Následuje popis jednotlivých částí příkazu:\n\nZnak zpětného lomítka („\\“) bezprostředně předcházející odřádkování interpretu příkazů sděluje, že zadání příkazu nebylo ukončeno (jen se, kvůli přehlednosti, ve formulaci jeho další části pokračuje na následujícím řádku; odřádkování je kromě postoupení příkazu ke zpracování také funkce klávesy ).\n\nS koncepcí anonymní unixové roury, jež byla poprvé popsána v manuálových stránkách Unixu verze 3, přišel Douglas McIlroy; již první návrh obsahoval znak svislé čáry. První implementaci provedl Ken Thompson v r. 1973, a to do unixového shellu Thompson shell.\n\nPozději bylo schéma převzato do dalších operačních systémů, např. BeOS, Mac OS X, MS-DOSu, OpenVMS, OS/2 nebo Windows, a stalo se návrhovým vzorem \"roury a filtry\".\n\nPojmenované roury jsou řešením meziprocesové komunikace, které má prvky předávání dat anonymní rourou i vlastnosti provádění téže činnosti cestou řádných souborů – pojmenované roury jsou globálně adresovatelné (mají v celém systému unikátní identifikátor), a jejich jména je třeba spolupracujícím procesům předávat, ale není nutné se starat, aby pokus o uložení dat do nich neselhal z důvodu nedostatku volného místa na diskové jednotce, a úložiště (nikoli ve smyslu řádného čtení) vyprázdňovat. Vznik a zánik pojmenované roury není vázán životním cyklem kteréhokoli procesu, který z ní může číst, nebo do ní zapisovat; probíhá zcela nezávisle. Jako položka v souborovém systému pojmenovaná roura podléhá koncepci přístupových práv.\n\nPojmenované roury jsou vhodné pro jiné úlohy, než roury anonymní.\n\n\n"}
{"id": "277172", "url": "https://cs.wikipedia.org/wiki?curid=277172", "title": "Autopal", "text": "Autopal\n\nAutopal je v současnosti obchodní značka pro výrobky automobilové osvětlovací techniky vyráběné ve společnosti Halla Visteon Autopal Services s.r.o.\nFirma byla založena v roce 1879 Josefem Rotterem, zpočátku zaměřena na výrobu kočárových lamp, později lamp pro motorová vozidla. Dále jako národní podnik byla monopolním dodavatelem svítilen a světlometů pro tuzemské výrobce (Škoda, Tatra, Avia). V roce 1993 byla privatizována a koupena firmou Ford Motor Company. V roce 2000 převedena do divize Visteon (oddělivší se od společnosti Ford). Společnost patřila mezi 100 nejvýznamnějších firem České republiky V roce 2012 byla prodána světelní část divizi indické firmě Varroc Group.\n\nV současné době je firma výrobce automobilové klimatizační techniky. Závody společnosti jsou čtyři a jsou situovány ve městech Nový Jičín - Závod 1 a 2, Hluk - Závod 3, Rychvald - Závod 4.\n"}
{"id": "277175", "url": "https://cs.wikipedia.org/wiki?curid=277175", "title": "Jošt z Rožmberka", "text": "Jošt z Rožmberka\n\nJméno Jošt z Rožmberka neslo více osob z rodu Rožmberků:\n\n"}
{"id": "277177", "url": "https://cs.wikipedia.org/wiki?curid=277177", "title": "Jošt I. z Rožmberka", "text": "Jošt I. z Rožmberka\n\nJošt I. z Rožmberka (zemřel 24. června 1369, latinsky jmenován \"Jodocus\") byl třetím synem Petra I. z Rožmberka a Kateřiny z Vartemberka.\n\nPo otcově smrti se Jošt stal nejvyšším komorníkem a v této funkci byl až do roku 1351. Společně s matkou a bratry založil v Českém Krumlově minoritský klášter. V šedesátých letech měli rožmberští bratři prudké a vleklé mocenské spory s panovníkem Karlem IV.\n\n\n"}
{"id": "277179", "url": "https://cs.wikipedia.org/wiki?curid=277179", "title": "Good Morning, Friend", "text": "Good Morning, Friend\n\nGood Morning, Friend (2004) je osmým albem Roberta Křesťana a Druhé trávy. Obsahuje tři původní instrumentálky a 12 písní anglicky zpívaných písní. Kromě \"When Death Does Us Apart\" s Křesťanovým textem a melodií Luboše Maliny, která v české verzi jako \"Až nás smrt rozdělí\" vyšla na albu \"1775 básní Emily Dickinsonové\" (2002), jde o coververze písní známých amerických písničkářů. Album je primárně určeno pro americké posluchače.\n\nAlbum bylo nahráno bezprostředně po obnovení Druhé trávy s novými členy Petrem Surým a Emilem Formánkem a po albech s hostujícími bubeníky se kapela vrací k akustickému projevu.\n\n\nInstrumentální skladba \"Ossian\" vyšla již na albu \"Starodávný svět\" (1994) jako přídavek ke stejnojmenné písni, která je překladem \"The Holy Wells Of Old Ireland\", tedy podobně jako na tomto albu; \"Ring Them Bells\" Boba Dylana Robert Křesťan přeložil a česky nahrál na \"Dylanovky\" (2007) jako \"Zvoní zvony\".\n\n\n"}
{"id": "277181", "url": "https://cs.wikipedia.org/wiki?curid=277181", "title": "Vladař domu rožmberského", "text": "Vladař domu rožmberského\n\nVladař domu rožmberského () byl titul právě vládnoucího člena šlechtického rodu Rožmberků, zastupujícího celý rod při správě rožmberského dominia. Poprvé byl tento titul použit Oldřichem II. z Rožmberka (jenž si svůj nárok podepřel falešným královským privilegiem hlásícím se k 22. lednu 1360, do doby vlády Karla IV.) a od té doby pravidelně přecházel spolu s držbou rožmberského majetku na plnoletého dědice dominia; ostatní příslušníci rodu pak nosili původní titul \"pán z Rožmberka\". Nicméně, po dlouhá desetiletí nechtěla ani česká šlechta, ani panovník Rožmberkům jejich titul a výsady z něj vyplývající uznat. Oficiálně bylo vladařství Rožmberkům zemským sněmem schváleno až roku 1493, za slabé vlády Vladislava Jagellonského, kdy došlo k zapsání do zemských desk. Držitel titulu vladař domu rožmberského od té doby požíval v rámci Českého království přednostního postavení před všemi šlechtickými rody a například během zasedání zemského soudu měl výsadní právo sedět na nejčestnějším místě, tedy po pravici českého krále.\n\nOd roku 1418 byla s výjimkou let 1545–1551, kdy za nezletilého Viléma z Rožmberka dominium spravovali poručníci, řada rožmberských vladařů nepřerušena až do vymření rodu v roce 1611. Až do roku 1608 byl tento rod jediným, kdo směl užívat titulu vladařů.\n\nVzhledem k tomu, že vladařství se přednostně dědilo dle principu primogenitury, byly všechny 4 generace vladařů po Oldřichovi potomky v jeho rodové linii.\n\n\n"}
{"id": "277190", "url": "https://cs.wikipedia.org/wiki?curid=277190", "title": "Petr Lutka", "text": "Petr Lutka\n\nPetr Maria Lutka, občanským jménem Petr Lutka (* 28. června 1952 Hranice na Moravě), je český folkový písničkář. Začínal žertovnými písněmi a bajkami, od 80. let hraje zejména lidové náboženské písničky a balady.\n\nDětství prožil v Lipníku na Bečvou. Vystudoval Vysokou školu ekonomickou v Praze, od nástupu studia v roce 1971 žije v Čechách, naposledy v Horoměřicích.\n\nV roce 1981 se stal křesťanem v Katolické církvi. V 90. letech vystudoval dálkový katechetický kurz na Katolické teologické fakultě UK.\n\nJiž ve svém raném mládí neveřejně hrál v místní bigbeatové skupině. Veřejně vystupoval od roku 1970, poprvé na Českomoravském folkovém festivalu v Uherském Brodě. Od roku 1974 spolupracoval jako jeden z pěti hlavních členů se sdružením Šafrán.\n\nZpočátku hrál písně Jiřího Zycha, svého někdejšího spolužáka ze základní školy, který dnes je farmakologem. Šlo vesměs o žertovné písně, mnohé s prvky bajky. Výběr z těchto písní s doprovodem kytaristy Emila Pospíšila \"Budka\" vydala v roce 2000 společnost Response media.\n\nKoncem 70. let hrál několik písní s českými překlady textů zahraničních zpěváků, mezi které patřili Marek Grechuta (překlad Zorka Růžová), Bulat Okudžava (překlad Ondřej Hrab) nebo Georges Brassens (Petr Špaček).\n\nKolem roku 1980 se zaměřil na nábožensky a duchovně zaměřené národní písně ze sbírek Sušila, Bartoše, Weise, Erbena. Později začal sám skládat hudbu k písničkám, jejichž texty napsali Květa Kotápišová (asi 200 písniček), Ondřej Fibich a Marie Dolistová. Po roce 1989 tyto písně nahrával v Karmelitánském nakladatelství, pod vlastní značkou KVAS a v Telepace Ostrava.\n\nNa klávesové nástroje ho doprovází jeho žena Markéta. V minulosti ho čtyři roky na elektrickou kytaru doprovázel Emil Pospíšil. Příležitostně s ním hráli Jaroslav Hutka, Vladimír Veit, Dagmar Voňková, Oldřich Janota, Petr Freund na klávesy a kytarový rocker Slávek Šraiter, v sedmdesátých letech vystupovali společně s Pepou Nosem, vrcholem večerů bývalo jejich společné vystoupení s písní \"My chcem být slavný jak Beatles\" (původně \"Perný den\" – \"A Hard Day's Night\").\n\nJiří Černý ve své recenzi charakterizoval jeho styl takto: \"„A jak se smál a křenil, tak i zpíval. S přibližnou intonací, udýchaným tempem, škobrtavým rytmem, ale tak vesele, ach, vesele! Žádnou podobnou metodu proudového zpěvu jsem po Lutkovi už nikdy nepoznal.“\" \n\nFosil Magazín č. 1 v roce 1987 o něm napsal: \"„Je to typ veselého moravského samorosta a pokud by bylo možné jeho způsob vystupování k někomu přirovnat, tak snad jen k Charlie Chaplinovi. Grotesknost, spontánnost a komika neustále provázená jakousi dojemnou tesknotou.“\" \n\n\n"}
{"id": "277193", "url": "https://cs.wikipedia.org/wiki?curid=277193", "title": "Silniční vlak", "text": "Silniční vlak\n\nSilniční vlak (v Austrálii \"road train\", v USA a západní Kanadě \"triples\") je jízdní souprava tvořená tahačem a několika, často třemi až čtyřmi návěsy a přívěsy, o délce běžně až kolem 50 metrů. Některé maxisoupravy však mají třeba i téměř 30 „vagonů“. Kromě jmenovaných zemí se používají ještě v Argentině.\n\nVe většině evropských zemí je jejich provoz vyloučen, protože maximální délka jízdní soupravy je vesměs omezena na 17–22 metrů.\n\nSilniční vlaky vyrábí například firma Mottons Transport Scania.\n\nKolem roku 1871 se silniční vlaky tažené parostrojem krátce využívaly v Indii v počátcích indické železnice. Průkopníkem se stal důstojník indické armády Crompton, který sestrojil parovozy \"The Primer\" a \"Rawee\" podle návrhu Angličana Thomsona. K nim sestrojil vlečné vozy. Silniční vlaky přepravovaly zboží i lidi po štěrkových silnicích, které byly vybudovány v trase starých obchodních cest. Patřily společnosti Grand Trunk Road. Okraje silnic nebyly štěrkové a byly určeny pro pěší a pro zvířecí povozy, kterým poskytovaly stín vzrostlé stromy. Dalším rozvojem železnice parovozy v Indii pozbyly na významu .\n\nV roce 1909 Ferdinand Porsche jako ředitel firmy Österreichische Daimler Motoren AG (ÖMG) na přání armády zkonstruoval silniční vlak s motorovým vozem a deseti jednonápravovými přívěsnými vozy na benzino-elektrický pohon. Motorový vůz má poháněnou zadní nápravu (dva elektromotory), každá náprava přívěsů má svůj elektromotor, vozy byly označovány Daimler-Landwehr-Zug. První vůz byl C. a k. správou vojenských vozidel objednán v roce 1909, druhý v roce 1910, další v březnu 1911, další dva v říjnu 1912, tři v roce 1913 pod označením B-Zug a do začátku války ještě dalších 10 kusů. Posádku tvořilo 10 lidí. Druhý vlak byl používán vojenským skladem v Bosně. Kolem roku ÖMG vyrábí upravené B-Zugy s výměnnými koly, schopné jízdy jak po silnici, tak po kolejích. Po první světové válce přešly některé tyto silniční vlaky do arzenálu československé armády a byly použity při stavbě pohraničních opevnění.\n\nVe Verneově knize \"Zemí šelem\" se vyskytuje silniční vlak tažený parním slonem. Kolos jako kráčející lokomotiva táhne dva pojízdné obytné bungalovy, je však také schopen plavby ve vodě.\n\nSilniční vlak je hlavní rekvizitou románu Svět na kolech Harryho Harrisona.\n\n\n"}
{"id": "277197", "url": "https://cs.wikipedia.org/wiki?curid=277197", "title": "Schöne Náci", "text": "Schöne Náci\n\nSchöne(r) Náci, vlastním jménem Ignác Lamár (11. srpna 1897 Petržalka – 23. října 1967 Lehnice) byl téměř 40 let neodmyslitelnou součástí koloritu bratislavských ulic a kaváren. Pamětníci jej znali jako slušného, tichého a chudého, avšak vždy pěkně oblečeného člověka, ve fraku s cylindrem a hůlkou.\n\nPůvodně byl cukrářským učněm, později kulisákem, pomocníkem u obuvníka, nosičem uhlí a také prášil koberce, kromě toho chodil po bratislavských dvorech a zpíval. Zemřel v Krajské tuberkulózní nemocnici v Lehnicích.\n\nJeho socha v životní velikosti, která je dílem akademického sochaře Juraje Meliše a často je terčem útoků vandalů, stojí u cukrárny Mayer na Sedlárské ulici. Písničku o Schöne Nácim má ve svém repertoáru skupina Lojzo; nahrála ji na své album \"Ticho po plešine\".\n\nO Schöne Nácim byla vydána knížka \"Volali ho Schöne Náci\" (Říkali mu Schöne Náci), která je jeho beletrizovaným životopisem. .\n\n"}
{"id": "277204", "url": "https://cs.wikipedia.org/wiki?curid=277204", "title": "Příčetnost", "text": "Příčetnost\n\nPříčetnost označuje v trestním právu duševní stav pachatele trestného činu v době jeho spáchání, při němž nejsou negativně ovlivněny schopnosti pachatele rozpoznat jeho protiprávnost nebo ovládat své jednání. Posouzení příčetnosti, resp. nepříčetnosti pachatele je důležité z hlediska právní zásady, že vůle duševně chorého nemá právní účinky.\n\nPříčetnost je v trestním zákoníku vymezena pouze negativně v § 26: \"„Kdo pro duševní poruchu v době spáchání činu nemohl rozpoznat jeho protiprávnost nebo ovládat své jednání, není za tento čin trestně odpovědný.“\" Legální definice nepříčetnosti tedy kumulativně obsahuje tři základní znaky:\n\n\nZbavení nebo omezení způsobilosti osoby k právním úkonům není pro posuzování stavu nepříčetnosti rozhodujícím kritériem. Otázka nepříčetnosti je otázkou právní, o níž rozhodují orgány činné v trestním řízení na základě znaleckého posudku. Dopustí-li se nepříčetný pachatel činu jinak trestného a jeho pobyt na svobodě je nebezpečný (posuzuje opět znalec), uloží mu soud obligatorně ochranné léčení (§ 72 odst. 1 TZ). Ochranné léčení může mít jak ambulantní, tak ústavní charakter.\n\nDuševní porucha je tzv. biologickým kritériem nepříčetnosti. Zahrnuje pod sebou velké množství nejrůznějších odchylek chování a prožívání postiženého člověka. Může mít krátkodobý charakter (např. epileptický záchvat, patický afekt, šokové reakce), ale může přetrvávat po mnoho let (např. schizofrenie, manio-depresivní porucha, parafrenie aj.). Posuzování nepříčetnosti pachatele je vždy přísně individuální a s úrovní poznání psychiatrické vědy a metod jejich léčení se neustále mění – vyvíjí se jak klasifikace duševních poruch, tak i jejich výčet.\n\nOvšem duševní porucha sama o sobě ještě nemusí být příčinou třestněprávně relevantní nepříčetnosti. Tou je pouze tehdy, pokud má za následek nedostatek schopnosti intelektuální nebo volní, a to v době spáchání činu. Existuje-li pochybnost o příčetnosti pachatele, musí orgán činný v trestním řízení přibrat soudního znalce z oboru zdravotnictví odvětví psychiatrie k vypracování znaleckého posudku, v němž znalec k otázce příčetnosti pachatele nebo jeho nepříčetnosti zaujme jednoznačné odborné stanovisko.\n\nOsoba může být nepříčetná v důsledku krátkodobé duševní poruchy před spácháním trestného činu, případně po jeho spáchání. Taková nepříčetnost však nemá pro rozhodování o tom, zda jde o trestný čin či nikoli, žádný význam. Význam duševní porucha nabývá pouze tehdy, byla-li diagnostikována v době spáchání trestného činu.\n\nU pokračování v trestném činu a trestného činu trvajícího nelze společně posuzovat ty útoky, jichž se pachatel dopustil ve stavu nepříčetnosti (protože nejde o trestný čin, ale pouze o čin jinak trestný) s těmi, u nichž nepříčetnost diagnostikována nebyla.\n\nTrestní řád stanoví postup i pro případ, kdy duševní porucha nastane až po spáchání trestného činu, např. v důsledku vazební deprese. Z takového případu sice nevyplývají žádné hmotněprávní důsledky, orgán činný v trestním řízení se ale musí vypořádat s otázkou, zda je takto postižená osoba schopna chápat smysl trestního řízení, zda nejsou splněny podmínky pro přerušení trestního stíhání. Duševní porucha podle okolností může být příčinou pro odklad výkonu trestu nebo přerušení výkonu trestu.\n\nNeschopnost pachatele rozpoznat nebezpečnost činu pro společnost a jeho neschopnost ovládnout své jednání mohou být dány jak alternativně, tak kumulativně. Pro závěr o nepříčetnosti postačí existence jedné z forem neschopnosti.\n\nO nedostatek intelektuální schopnosti půjde tehdy, jestliže pachatel nebyl schopen v době činu v důsledku duševní poruchy, schopen rozpoznat, že jeho čin je společensky nebezpečný.\n\nO nedostatek volní schopnosti půjde tehdy, jestliže si pachatel uvědomuje, že jeho čin vykazuje znaky společenské nebezpečnosti, ale není schopen se ovládnout.\n\nV praxi často nelze jednoznačně potvrdit, že osoba, jež se dopustila skutku, v němž může být spatřován trestný čin, byla v době jeho spáchání nepříčetná. Nelze se však kategoricky vyslovit ani pro opačný názor. Intelektuální a volní schopnosti takové osoby mohou být různou měrou zeslabeny. Takové zeslabení je v trestním právu označováno jako zmenšená příčetnost.\n\nSkutečnost, že ke spáchání trestného činu došlo ve stavu zmenšené příčetnosti, ještě nutně nevylučuje trestní odpovědnost pachatele. Jde o okolnost, která odůvodňuje zvláštní postup vůči pachateli a má význam především z pohledu rozhodování o trestu, případně uložení ochranného opatření – ochranné léčení podle § 72 TZ, které může být pachateli uloženo vedle trestu, případně místo trestu, je-li s ohledem na resocializaci pachatele účinnější než uložení trestu.\n\n"}
{"id": "277208", "url": "https://cs.wikipedia.org/wiki?curid=277208", "title": "Miloš Klátik", "text": "Miloš Klátik\n\ndoc. PhDr. Miloš Klátik, Ph.D. (* 3. září 1963 v Komárně) je univerzitním pedagogem a bývalým generálním biskupem Evangelické církve augsburského vyznání na Slovensku \n\nJe autorem knihy \"Základy dogmatiky\" (2004).\n"}
{"id": "277211", "url": "https://cs.wikipedia.org/wiki?curid=277211", "title": "Vozidlo", "text": "Vozidlo\n\nSlovem vozidlo označujeme podskupinu dopravních strojů respektive dopravních prostředků, která se pohybují po pevném povrchu nějakého tělesa jízdou, tedy odvalováním kol nebo pohyblivých pásů (ty jsou ovšem také připevněny na kola vozidla). Prakticky všechna vozidla jsou primárně určena zejména pro dopravu a přepravu osob, zvířat či nákladů z jednoho místa na zemském povrchu do jiného místa. Jízda (pojezd) vozidla se tedy děje v převážné míře po zemském povrchu (a to včetně všech jeho terénních nerovností), v případě tunelových staveb pak jen v malé hloubce pod jeho povrchem. Výjimku tvoří vodní toky, vodní plochy apod., které vozidla překonávají nad úrovní hladiny buďto po specializovaných visutých stavbách (nejčastěji po mostech) nebo po korunách těles přehradních hrází popřípadě speciální vodotěsnou tunelovou stavbou pod úrovní vodní hladiny.\n\nV průběhu dosavadní známé historie lidstva byla vyvinuta mnohá vozidla různých typů, velikostí, účelů a funkcí. Počínaje jednoduchými jednonápravovými kárami a ručními vozíky tažené lidmi nebo zvířaty, přes kočáry, formanské vozy, žebřiňáky, bicykly, koloběžky, tříkolky až po dnešní moderní dopravní stroje poháněné motory (obvykle spalovacími motory nebo elektromotory).\n\n\nKolejová drážní vozidla se rozlišují na\n\n\n\nPodle způsobu kontaktu s povrchem lze pozemní vozidla dělit na:\n\nZa vozidla se obvykle nepovažují pomůcky jako brusle a kolečkové brusle, lyže a kolečkové lyže, skateboard. Povahu vozidel ale mají různé pojízdné přepravní kontejnery, například i nákupní vozík.\n\nV terminologii českého zákona o drahách se za vozidla považují též závěsná přepravní zařízení na visutých lanových drahách:\n\n\n"}
{"id": "277215", "url": "https://cs.wikipedia.org/wiki?curid=277215", "title": "Dengue", "text": "Dengue\n\nHorečka dengue je infekce, kterou způsobuje virus dengue, přenášený komáry. Horečka dengue je také známá jako „horečka lámající kosti“ − může totiž působit lidem takovou bolest, že jim připadá, jako by se jim lámaly kosti. K symptomům nemoci patří horečka, bolesti hlavy, kožní vyrážka podobná spalničkám a bolesti svalů a kloubů. U některých lidí se horečka dengue může rozvinout do jedné ze dvou život ohrožujících forem. První z nich je hemoragická horečka dengue, která způsobuje krvácení a výrazné snížení hladiny krevních destiček (umožňujících srážení krve). Druhou formou je šokový syndrom dengue, který je příčinou nebezpečně nízkého krevního tlaku.\n\nExistují čtyři odlišné typy viru dengue. Jakmile se člověk nakazí jedním druhem viru, obvykle je pak chráněn před tímto typem po zbytek života. Ochranu před ostatními třemi druhy viru mu to však poskytne jen na krátkou dobu. Pokud se později nakazí jedním z nich, je pravděpodobné, že bude mít vážné zdravotní potíže.\n\nNeexistuje žádná účinná vakcína, která by člověka před nakažením chránila, je však možné provést opatření, jež mohou infikování člověka zabránit. Lidé se mohou před komáry chránit a snažit se omezit počet štípnutí. Vědci rovněž navrhují zmenšení rozsahu komářích habitatů, což by vedlo ke snížení počtu komárů. Jestliže člověk onemocní horečkou dengue, obvykle se uzdraví pouze díky přijímání dostatečného množství tekutin (pokud jde o mírnou nebo středně těžkou formu nemoci). V případě závažnější formy horečky dengue mohou pacienti potřebovat aplikaci nitrožilního roztoku nebo krevní transfúzi.\n\nOd 60. let 20. století vzrůstá počet lidí, kteří horečkou dengue onemocněli. Nemoc se stala celosvětovým problémem po skončení druhé světové války a dnes je běžná ve více než 110 zemích. Každý rok onemocní touto chorobou asi 50–100 miliónů lidí.\nVědci pracují na vývoji vakcíny a léků, které by působily přímo proti viru dengue.\n\nPrvní záznamy o horečce dengue pocházejí z roku 1779. Na počátku 20. století vědci zjistili, že nemoc způsobuje virus dengue přenášený komáry.\n\nKolem 80 % lidí, kteří se nakazí virem dengue, nevykazuje žádné nebo jen mírné symptomy (např. prostá horečka). U přibližně 5 % nakažených osob má nemoc závažnější průběh. Nízký počet nemocných je chorobou ohrožen na životě. Příznaky se projevují mezi 3 a 14 dny poté, kdy byl nemocný viru dengue vystaven, nejčastěji mezi 4. a 7. dnem. Pokud se člověk vrátil z oblasti, kde je horečka dengue běžná, a horečka nebo jiné příznaky se u něj objeví více než 14 dní po návratu, pravděpodobně nejsou způsobeny virem dengue.\n\nKdyž horečkou dengue onemocní děti, často jsou příznaky totožné se symptomy nachlazení nebo gastroenteritidy (neboli střevní chřipky) jako je zvracení a průjem). U dětí, které horečkou dengue onemocněly, je však pravděpodobné, že budou mít závažné problémy.\n\nKlasickým příznakem horečky dengue je náhlá horečka, bolesti hlavy (obvykle za očima), vyrážka a bolesti svalů a kloubů. Lidový název nemoci − „horečka lámající kosti“ − vystihuje, jak prudká bolest může být. Horečka dengue má tři fáze − febrilní, kritickou a fázi rekonvalescence.\n\nBěhem febrilní fáze obvykle nemocný trpí vysokou horečkou, která často přesahuje 40 stupňů Celsia. Mohou se dostavit bolesti hlavy aj. Febrilní fáze trvá 2 až 7 dní. U zhruba 50 až 80 % lidí s dalšími symptomy se v této fázi objeví vyrážka. Ta vypadá první nebo druhý den jako zarudnutí kůže, později (4. až 7. den) jako spalničky. Na kůži se mohou objevit malé rudé skvrnky (petechie), které po zatlačení na kůži nemizí. Vznikají v důsledku prasklých kapilár. Nemocný může trpět i mírným krvácením ze sliznice nosu a dutiny ústní. Samotná horečka se obvykle zlepší a pak znovu na jeden či dva dny vrátí. Vzorec průběhu nemoci je však u každého pacienta jiný.\n\nU některých lidí se nemoc po skončení horečky rozvine do kritické fáze, která trvá 1 až 2 dny. Během této fáze se v oblasti hrudi a břicha může hromadit tekutina unikající z malých cév. Ta již v těle neobíhá a v důsledku toho pak nejsou životně důležité orgány dostatečně zásobovány krví; nemohou tedy normálně fungovat. U nemocného se může dostavit těžké krvácení (obvykle z gastrointestinálního traktu.)\n\nSelháním oběhového systému, šokovým syndromem dengue nebo hemoragickou horečkou dengue je postiženo méně než 5 % lidí infikovaných virem dengue. Pokud se nemocný v minulosti nakazil jiným typem viru dengue („sekundární infekce“), je větší pravděpodobnost, že se u něj tyto závažné potíže objeví.\n\nVe fázi rekonvalescence se tekutina uniklá z cév opět vstřebává do krevního řečiště. Tato fáze trvá 2 až 3 dny a stav nemocného se během ní často výrazně zlepšuje. Pacienti ale mohou trpět těžkým svěděním a nízkou srdeční frekvencí. V této fázi se může člověk dostat do stavu přetížení oběhového systému tekutinou (velký objem tekutin se vstřebává zpět do oběhu). Pokud je zasažen mozek, může dojít k záchvatům nebo poruchám vědomí.\n\nVirus dengue může někdy zasáhnout i další tělesné systémy. Člověk pak může trpět pouze symptomy těchto potíží nebo jejich kombinací s klasickými příznaky nemoci. Poruchy vědomí se objevují u 0,5–6 % závažných případů. Dochází k nim v případě, že virus způsobil infekci mozku a také tehdy, když životně důležité orgány, např. játra, nefungují normálně.\n\nU lidí trpících horečkou dengue byla pozorována i jiná neurologická onemocnění (onemocnění postihující mozek a nervy). Choroba může způsobit mimo jiné transverzální myelitidu a Guillain-Barrého syndrom. Přestože se takové případy vyskytují jen velmi zřídka, virus může zapříčinit i srdeční infekci a akutní jaterní selhání.\n\nHorečka dengue je způsobena virem dengue. Ve vědeckém systému, který pojmenovává a klasifikuje viry, patří virus dengue do čeledi \"Flaviviridae\" a rodu \"Flavivirus\". K téže čeledi náleží i jiné viry, které vyvolávají u lidí další závažné choroby. Jde například o virus žluté zimnice, západonilský virus, virus encefalitidy St. Louis, virus japonské encefalitidy, virus klíšťové encefalitidy, virus nemoci kjasanurského lesa a virus omské hemoragické horečky − uvedené viry řadíme do čeledi \"Flaviviridae\". Většinu těchto virů přenášejí komáři nebo klíšťata.\n\nVirus dengue je přenášen většinou komáry druhu \"Aedes\", zejména \"Aedes aegypti\". Tento druh komárů se obvykle vyskytuje mezi 35° severní šířky a 35° jižní šířky v nadmořské výšce do 1000 m. Útočí většinou během dne a člověka mohou nakazit jediným štípnutím.\n\nV některých případech se mohou komáři nakazit virem dengue od lidí. Pokud samice komára štípne nakaženého člověka, může se virem infikovat. Zpočátku virus přežívá v buňkách, jež vystýlají trávicí ústrojí komára. O 8 až 10 dní později se virus rozšíří do slinných žláz komára. Když pak komár štípne člověka, jeho sliny se dostanou do lidského těla a mohou dotyčného nakazit. Zdá se, že virus nepůsobí nakaženým komárům žádné zvláštní potíže − zůstávají přenašeči viru do konce života. Komáři \"Aedes aegypti\" jsou nejpravděpodobnějšími přenašeči viru dengue, neboť žijí v blízkosti lidí a napadají člověka, nikoli zvířata. Vajíčka kladou do uměle vzniklých vodních nádrží.\n\nVirus dengue se může šířit i prostřednictvím infikovaných krevních výrobků a dárcovství orgánů. Pokud člověk nakažený virem dengue daruje krev nebo tělesný orgán, může být příjemce virem infikován. V některých zemích, např. v Singapuru, je horečka dengue běžná. V takových státech je virem infikováno 1,6 až 6 transfúzí z každých 10 000. Virus se také může přenést z matky na dítě během těhotenství nebo při porodu. Žádnou jinou formou se obvykle nešíří.\n\nU nemluvňat a malých dětí s horečkou dengue existuje větší pravděpodobnost závažného onemocnění než u dospělých. Děti mnohem spíše těžce onemocní, pokud jsou v dobrém fyzickém stavu (zdravé a dobře živené). (To je odlišné od mnoha ostatních infekcí, u kterých ke zhoršení obvykle dochází u dětí podvyživených či nemocných.) Pravděpodobnost vážného onemocnění je vyšší u žen než u mužů. Horečka dengue může ohrožovat život osob s chronickými nemocemi, např. cukrovkou a astmatem.\n\nBěhem sání komára virus proniká společně s komářími slinami do kůže. Po průniku virus adheruje k bílé krvince a vstoupí do ní. Zatímco bílé krvinky putují tělem, virus se množí. Bílé krvinky reagují tvorbou množství signálních proteinů (tzv. cytokinů), například interleukinů, interferonů a faktorů nádorové nekrózy. Tyto proteiny způsobují horečku, chřipkové symptomy a silné bolesti, pro horečku dengue typické.\n\nPokud je osoba nakažena vážnou infekcí, virus se v těle reprodukuje mnohem rychleji. Protože množství virů v těle je pak podstatně vyšší, zasaženo může být více orgánů (například játra a kostní dřeň). Ze stěn malých cév v krevním řečišti uniká krev do tělních dutin. Z toho důvodu koluje v žilách po celém těle méně krve. Krevní tlak klesne tak nízko, že srdce nezvládá zásobovat životně důležité orgány dostatkem krve. Kostní dřeň rovněž není schopna vytvářet dostatek krevních destiček, které jsou potřebné k tomu, aby se krev správně srážela. Bez dostatku krevních destiček je tak člověk mnohem náchylnější k problémům s krvácením, které je hlavní komplikací provázející horečku dengue.\n\nJe-li choroba ve své rané fázi, může být obtížné ji odlišit od ostatních virových infekcí. Nemocný má pravděpodobně dengue, pokud trpí horečkou a dalšími dvěma z těchto symptomů − nevolností a zvracením, vyrážkou, celkovou bolestí a nízkým počtem bílých krvinek nebo má pozitivní turniketový test. V oblastech, kde je horečka dengue běžná, kterýkoli z těchto varovných příznaků společně s horečkou obvykle signalizují, že osoba má horečku dengue.\n\nPřed zhoršením stavu nemocného se obvykle objeví varovné příznaky. Turniketový test je vhodný, když nelze provést žádný laboratorní test. Při turniketovém testu lékař na 5 minut omotá škrtidlo kolem paže vyšetřované osoby a poté spočítá malé červené skvrnky na kůži. Vyšší počet skvrnek znamená, že osoba se pravděpodobně nakazila horečkou dengue.\n\nMůže být obtížné odlišit horečku dengue a nemoc chikungunya. Chikungunya je podobná virová infekce, která má s horečkou dengue společných mnoho symptomů a vyskytuje se ve stejných částech světa. Horečka dengue může také mít stejné symptomy jako některé jiné nemoci, např. malárie, leptospiróza, tyfová horečka a meningokokové onemocnění. Před stanovením diagnózy horečky dengue lékaři provádějí testy, zda se ve skutečnosti nejedná o jednu z těchto nemocí.\n\nPokud má člověk horečku dengue, jedna z prvních změn, kterou testy odhalí, je nízký počet bílých krvinek. Dalšími příznaky jsou nízký počet krevních destiček a metabolická acidóza. Pokud osoba trpí vážnou formou horečky dengue, lze z vyšetření krve vypozorovat další změny. Závažná forma choroby způsobuje únik tekutiny z krevního řečiště, což vede k hemokoncentraci (tedy méně krevní plazmy a více červených krvinek v krvi) a nízké hladině albuminu v krvi.\n\nVážná forma horečky dengue někdy způsobuje hromadění pleurálního výpotku (uniklá tekutina se hromadí v okolí plic) nebo ascites (tekutina se hromadí v oblasti břicha). Pokud je tekutiny velké množství, může lékař tento stav diagnostikovat už při vyšetření osoby. Šokový syndrom dengue může zdravotník včas rozpoznat, pokud má pro identifikaci tekutiny v těle k dispozici lékařský ultrazvuk. V mnoha zemích, kde je horečka dengue běžná, však většina zdravotníků a klinik ultrazvukové přístroje nemá.\n\nV roce 2009 Světová zdravotnická organizace (WHO) horečku dengue rozdělila na dva typy: nekomplikovaný a závažný. Předtím, v roce 1997, WHO nemoc dělila na nediferencovanou horečku, horečku dengue a hemoragickou horečku dengue, později staré členění zjednodušila. Rovněž se shodla na tom, že staré členění bylo omezující − nezahrnovalo všechny formy, ve kterých se horečka dengue může vyskytovat. Ačkoli byla klasifikace nemoci oficiálně změněna, starší způsob třídění se stále často používá.\n\nPodle starého klasifikačního systému WHO byla hemoragická horečka dengue rozdělena do čtyř fází zvaných stupeň I–IV:\n\nHorečku dengue lze diagnostikovat pomocí několika typů mikrobiologických laboratorních testů. Jeden z testů (izolace viru) odděluje virus dengue v buněčných kulturách (vzorcích). Další z testů (detekce nukleových kyselin) je určen k vyhledávání nukleových kyselin viru za použití techniky zvané polymerázová řetězová reakce (PCR). Třetí test (detekce antigenů) vyhledává antigeny viru. Další test určuje protilátky v krvi, které tělo pro boj s virem dengue vytváří. Izolace viru a detekce nukleových kyselin fungují lépe než detekce antigenu. Tyto testy jsou však nákladnější, takže na mnoha místech nejsou dostupné. Když je horečka dengue v rané fázi, žádný z těchto testů nemusí prokázat, že je osoba nemocná.\n\nKromě testů na protilátky mohou laboratorní testy pomoci diagnostikovat horečku dengue pouze v její akutní (počáteční) fázi. Testy na protilátky však mohou potvrdit, že člověk má horečku dengue i v pozdějších fázích infekce. Protilátky, které bojují s virem dengue, lidské tělo vytváří po 5 až 7 dnech.\n\nProti nákaze virem dengue neexistují žádné schválené vakcíny. Jako prevenci před infekcí Světová zdravotnická organizace (WHO) doporučuje regulaci populace komárů a ochranu před štípnutím komáry.\n\nWHO navrhla program prevence proti horečce dengue (nazvaný „Integrated Vector Control“), který sestává z pěti odlišných částí:\n\nWHO rovněž doporučuje učinit specifické kroky pro regulaci počtu komárů a zajištění ochrany před štípnutím. Nejlepším způsobem, jak regulovat počet komárů druhu „Aedes aegypti“, je zbavit se míst jejich výskytu. Lidé by měli vyprazdňovat otevřené vodní nádrže (aby do nich komáři nemohli naklást vajíčka). Pro regulaci komárů v těchto oblastech lze rovněž použít insekticidy nebo prostředky biologické regulace. Vědci se domnívají, že postřiky organofosfátovými nebo pyrethroidovými insekticidy nepomáhají. Plochy stojatých vod by měly být odstraněny, protože komáry přitahují; lidé mohou mít rovněž zdravotní problémy, pokud se insekticidy začnou ve stojaté vodě usazovat. Jako prevenci před napadením komáry mohou lidé nosit oblečení, které zcela zakrývá pokožku, a používat repelent proti hmyzu (nejlépe funguje DEET). Při odpočinku mohou lidé rovněž používat sítě proti moskytům.\n\nJednotný způsob léčby horečky dengue neexistuje. U některých lidí postačí domácí léčení a dostatečný příjem tekutin pod dohledem lékaře, zatímco jiní mohou potřebovat podání nitrožilního roztoku a krevní transfúzi. Pokud se u člověka vyskytnou závažné varovné příznaky, a pokud trpí chronickými zdravotními problémy, může lékař rozhodnout o jeho hospitalizaci.\n\nPokud nakažené osoby potřebují podání nitrožilního roztoku, pak obvykle pouze po dobu jednoho či dvou dní. Lékař množství podávaného roztoku zvýší tak, aby člověk vylučoval určité množství moči (0,5–1 ml/kg/hod.). Množství podávaného roztoku se dále zvyšuje, dokud se hematokrit (množství železa v krvi) a vitální znaky nemocného nevrátí zpět do normálu. Kvůli riziku krvácení se lékaři snaží vyhnout invazivním lékařským zákrokům, jako je například nasogastrická intubace (zavedení sondy do žaludku přes nosní dutinu), intramuskulární injekce (podání léku injekcí vpichovanou do svalu) a arteriální punkce (vpíchnutí jehly do tepny). Na horečku a bolest je možné podávat paracetamol (Paralen,Tylenol ...). Protizánětlivé léky typu NSAID (jako například ibuprofen a aspirin) by neměly být podávány, jelikož zvyšují pravděpodobnost krvácení. Podávání krevních transfúzí by mělo být zahájeno ihned, jakmile dojde k odchylce vitálních znaků od normálu nebo pokud se začne snižovat množství červených krvinek v krvi. V případě potřeby krevní transfúze by člověku měla být podána plná krev (krev, která nebyla separována na jednotlivé složky) nebo červené krvinky. Transfúze krevních destiček (separovaných z plné krve) nebo čerstvě zmrazené krevní plazmy se obvykle nedoporučuje.\n\nVe fázi, kdy se nemocný z horečky dengue již zotavuje, se nitrožilní roztok dále nepodává, aby nedošlo k přetížení oběhu tekutinou. Pokud tento stav nastane a vitální znaky osoby jsou stabilní, obvykle stačí pozastavit příjem dalších tekutin. Pokud se člověk nenachází v kritické fázi nemoci, lze mu podat kličková diuretika, například furosemid (Lasix), která pomohou vyloučit z krevního oběhu nadbytečné tekutiny.\n\nVětšina lidí se z horečky dengue zotaví bez jakýchkoli následných potíží. Bez léčby na horečku dengue umírá asi 1 až 5 % nakažených osob. V případě správné léčby umírá méně než 1 % nakažených. Z lidí infikovaných závažnou formou horečky dengue však umírá celých 26 %.\n\nHorečka dengue je běžným onemocněním ve více než 110 zemích. Každý rok se jí ve světě nakazí 50 až 100 miliónů lidí a hospitalizováno je kvůli ní přibližně půl miliónu lidí. Asi 12 500 až 25 000 nakažených na tuto nemoc umírá.\n\nHorečka dengue patří mezi nejběžnější virová onemocnění šířená členovci. Přisuzuje se jí zátěž přibližně 1 600 let života ztracených nemocí na jeden milión osob, což je přibližně stejný dopad, jaký mají ostatní dětské a tropické nemoci, například tuberkulóza. Horečka dengue je po malárii považována za druhou nejvýznamnější tropickou nemoc. Světová zdravotnická organizace horečku dengue rovněž řadí mezi jednu z 16 opomíjených tropických nemocí.\n\nHorečka dengue je ve světě stále častější. V roce 2010 byla třicetkrát běžnější než v roce 1960. Nárůst je přičítán několika faktorům. Stále více lidí žije ve městech, světová populace neustále roste a stále více lidí cestuje do cizích zemí. Má se za to, že ve větším rozšíření nemoci hraje svou roli i globální oteplování.\n\nHorečka dengue se nejčastěji vyskytuje kolem rovníku. V oblastech, v nichž je běžná, žije přibližně 2,5 miliardy lidí, 70 % z nich v Asii a Tichomoří. Ve Spojených státech se 2,9 až 8 % lidí, kteří se vrátili z cest po oblastech s výskytem horečky dengue a kteří jí onemocněli, nakazilo během cestování. U této skupiny osob je horečka dengue po malárii druhou nejběžněji diagnostikovanou infekcí.\n\nHorečka dengue byla popsána již velmi dávno. Čínská lékařská encyklopedie z doby dynastie Jin (z období mezi lety 265–420) zmiňuje člověka, který pravděpodobně horečkou dengue onemocněl. Kniha hovoří o „otravě z vody“, související s létajícím hmyzem. Existují rovněž písemné záznamy ze 17. století o událostech, které by mohly být epidemií horečky dengue. Pravděpodobně nejstarší zprávy o epidemii této horečky pocházejí z let 1779 a 1780. Ty hovoří o epidemii, která zachvátila Asii, Afriku a Severní Ameriku. Od té doby až do roku 1940 k mnoha dalším epidemiím nedošlo.\n\nV roce 1906 vědci dokázali, že nemoc na lidi přenášejí komáři rodu „Aedes“, a v roce 1907 byl za původce horečky dengue označen virus. Byla to teprve druhá nemoc, u které se prokázalo, že je způsobena virem (virový původ nemoci již vědci prokázali u žluté zimnice). John Burton Cleland a Joseph Franklin Siler pokračovali ve výzkumu viru způsobujícího horečku dengue a určili základní charakteristiky jeho šíření.\n\nHorečka dengue se začala mnohem rychleji šířit během druhé světové války a po ní. Tato skutečnost je přičítána tomu, že válka v mnoha směrech změnila životní prostředí. Do nových oblastí se tak rozšířily různé typy horečky dengue. Lidé poprvé onemocněli hemoragickou horečkou dengue. Tato vážná forma onemocnění byla poprvé zaznamenána na Filipínách v roce 1953 a do 70. let 20. století byla hlavní příčinou dětských úmrtí. Začala se rovněž šířit v Tichomoří a v obou Amerikách. Výskyt hemoragické horečky dengue a šokového syndromu dengue byl ve Střední a Jižní Americe poprvé zaznamenán v roce 1981. V té době si lékaři všimli, že u lidí, kteří již prodělali nákazu virem dengue typu 1, se o několik let později objevila i nákaza virem dengue typu 2.\n\nNení jasné, odkud slovo „dengue“ pochází. Podle některých názorů pochází ze svahilského sousloví „Ka-dinga pepo“, které hovoří o nemoci způsobené zlým duchem. Má se za to, že svahilské slovo „dinga“ je odvozeno ze španělského „dengue“. Toto slovo znamená „opatrný“ − mohlo tedy být používáno k popisu osoby trpící bolestmi kostí a horečkou dengue; bolesti nutily člověka chodit opatrně. Je však rovněž možné, že španělské slovo bylo převzato ze svahilštiny, nikoli naopak.\n\nPodle jiných názorů název „dengue“ pochází ze Západní Indie, kde se o otrocích s horečkou dengue říkalo, že stojí a chodí jako „panáci“. Proto se nemoci rovněž říkalo „panáková horečka“ (dandy fever).\n\nNázev „horečka lámající kosti“ byl poprvé použit Benjaminem Rushem, lékařem a jedním z Otců zakladatelů Spojených států amerických. V roce 1789 Rush tento název použil ve zprávě o epidemii horečky dengue, která propukla v roce 1780 ve Philadelphii. Ve zprávě Rush povětšinou používal formálnější pojmenování „biliózní střídavá horečka“ (bilious remitting fever). Výraz horečka dengue se začal běžně objevovat až po roce 1828. Předtím byly k pojmenování nemoci používány různé názvy – říkalo se jí např. „srdcelomná horečka“ (breakheart fever) a „la dengue“. Pro závažnou formu horečky dengue byly používány další výrazy, např. infekční trombocytopenická purpura, filipínská, thajská a singapurská hemoragická horečka.\n\nVědci neustále pokračují ve výzkumu způsobů, jak horečce dengue předcházet a jak ji léčit. Rovněž se pracuje na regulaci počtu komárů, vývoji vakcíny a léků pro boj s virem.\n\nPro regulaci množství komárů bylo provedeno mnoho jednoduchých kroků, některé z nich jsou účinné. Do stojatých vod lze například nasadit živorodky duhové („Poecilia reticulate“) nebo klanonožce, aby požírali komáří larvy (vajíčka).\n\nVědci také pracují na vývoji vakcíny, která by člověka chránila před všemi čtyřmi typy horečky dengue. Někteří z nich se obávají, že by vakcína mohla zvýšit riziko závažného onemocnění v důsledku zvýšené infektivity v přítomnosti protilátek (ADE). Nejlepší možná vakcína by měla splňovat několik požadavků. Zaprvé by měla být bezpečná, zadruhé by měla fungovat po jedné či dvou injekcích a zatřetí by měla chránit před všemi typy viru dengue. Dále by neměla vést k ADE, mělo by být snadné ji přenášet a uchovávat a její výroba by měla být ekonomická. Několik vakcín bylo testováno v roce 2009. Vědci doufají, že první komerčně dostupné vakcíny budou k dispozici do roku 2015.\n\nVědci rovněž pracují na vytvoření antivirových léků pro léčbu horečky dengue, které by zamezily vzniku závažných zdravotních komplikací, i na rozluštění struktury proteinů viru dengue. To by jim mohlo pomoci vyvinout účinné léky proti horečce dengue.\n\n\n"}
{"id": "277219", "url": "https://cs.wikipedia.org/wiki?curid=277219", "title": "Nosič hydroplánů", "text": "Nosič hydroplánů\n\nNosič hydroplánů, či zásobovací loď hydroplánů, je loď, která je speciálně vybavena pro provoz hydroplánů ze své paluby či hladiny moře. Nosiče hydroplánů byly vůbec první nosiče letadel, ještě před vznikem letadlových lodí. Jejich koncepce vznikla krátce před první světovou válkou.\n\nPrvní hydroplán byl postaven v roce 1910 a už v roce 1911 začalo francouzské námořnictvo provozovat první nosič hydroplánů, pojmenovaný La Foudre. La Foudre nesl své plovákové letouny v hangárech a před startem je spouštěl na hladinu pomocí jeřábu. V roce 1913 byla loď upravena tak, že na ní byla vytvořena 10 metrů dlouhá startovaní plocha přímo na palubě. Dalším raným nosičem hydroplánů byl anglický HMS Hermes, přestavěný ze starého křižníku a zařazený do Royal Navy v roce 1913.\n\nNosiče hydroplánů byly především upravené obchodní lodě a obvykle se nestavěly od počátku pro tento účel. Měly hangáry pro uskladnění a údržbu letadel, ale neměly letovou palubu, ze které by letouny mohly operovat. Na palubě měly pouze katapulty, umožňující vzlet letounů přímo z paluby lodě. Většinou vzlétaly a přistávaly na mořské hladině, ze které je dopravoval jeřáb. Jak se letouny postupně vyvíjely, ukázal se být provoz hydroplánů nevýhodou. Letouny mohli létat jen pokud bylo moře klidné, a po přistání loď musela pokaždé zastavit, aby mohla vzít letoun na palubu; taková operace trvala obvykle 20 minut. Nosiče hydroplánů, kryté křižníky, proto obvykle operovaly přibližně 10 mil před hlavním bojovým svazem, aby se při provozu svých letounů příliš nevzdálily. Samotné hydroplány také měly kvůli těžkým plovákům horší výkony, než klasické pozemní letouny. Už během první světové války se ukázalo, že letadlové lodě jsou užitečnějším a hodnotnějším bojovým prostředkem, přestože ještě řadu let byly možnosti letounů v námořní bitvě podceňovány a mořím stále vládly lodě vybavené silnými děly.\n\nNosič hydroplánů japonského císařského námořnictva Wakamija, byl první lodí, která vyslala letoun k bojové akci. Stalo se to 5. září 1914 během bitvy o Tsingtao, kdy Wakamija plující v zátoce Kiaochow vysílala k náletům své čtyři letouny Maurice Farman, které bombardovaly cíle v německých pozicích a poškodily také německou minonosku. Nálety probíhaly až do německé kapitulace 6. listopadu 1914.\n\nV meziválečné době se rozšířilo používání hydroplánů na bitevních lodích a křižnících, ze kterých startovaly pomocí katapultů. Přesto několik námořnictev (španělská Dedalo či italská Giuseppe Miraglia), která často nebyla schopna pořídit si klasickou letadlovou loď, zařadila nosiče hydroplánů do svých svazů. Plnily zde především průzkumné úkoly.\n\nBěhem druhé světové války, především US Navy a Japonské císařské námořnictvo používaly řadu nosičů hydroplánů jako podpůrných lodí. Obvykle však nenesly katapulty a provozovaly své letouny z přístavů a ne z volného moře. Jejich letouny obvykle prováděly dálkový průzkum a díky nosičům hydroplánů nebylo nutné nákladně stavět nová letiště. S koncem války však byla koncepce nosičů hydroplánů již zastaralá. Většina byla urychleně vyřazena ze služby a jen některé sloužily ještě počátkem 50. let, kdy byly sešrotovány, nebo přestavěny k jinému účelu.\n\nAustrálie – Royal Australian Navy\n\nFrancie – Francouzské námořnictvo\n\nŠpanělsko – Španělské námořnictvo\n\nItálie – Italské námořnictvo\n\nJaponsko – Japonské císařské námořnictvo\n\nVelká Británie – Royal Navy\n\nUSA – US Navy\n"}
{"id": "277223", "url": "https://cs.wikipedia.org/wiki?curid=277223", "title": "Inzerce", "text": "Inzerce\n\nSlovo inzerce není jednoznačné, může být označením pro:\n\n\nDalší významy:\n\n"}
{"id": "277224", "url": "https://cs.wikipedia.org/wiki?curid=277224", "title": "Typ 3 Ho-Ni III", "text": "Typ 3 Ho-Ni III\n\nTyp 3 Ho-Ni III bylo japonské samohybné dělo z druhé světové války, které bylo postavené na podvozku tanku Typ 97 Či-Ha. Bylo osazené kanónem ráže 75 mm. Typ 3 Ho-Ni III nahradil samohybné děla Typ 1 Ho-Ni I a Typ 1 Ho-Ni II a poskytl posádce lepší ochranu díky kompletně uzavřené nástavbě.\n"}
{"id": "277225", "url": "https://cs.wikipedia.org/wiki?curid=277225", "title": "Následek", "text": "Následek\n\nNásledek označuje v trestním právu porušení či ohrožení společenských vztahů, zájmů a hodnot, jež jsou objektem trestného činu, přičemž tato porucha nebo ohrožení je v příčinné souvislosti s jednáním relevantním z hlediska objektivní stránky daného trestného činu. Je obligatorním znakem objektivní stránky skutkové podstaty trestného činu, což znamená, že každý trestný čin musí mít následek. \n\nNásledek je třeba důsledně odlišovat od účinku trestného činu, který se váže k hmotnému předmětu útoku a není znakem obligatorním.\n\n\n\nU majetkových trestných činů je následek kvantifikován způsobením škody v určité výši (rozsah následku), která je vymezena v § 89 odst. 11 TZ:\n\n"}
{"id": "277226", "url": "https://cs.wikipedia.org/wiki?curid=277226", "title": "Tour de Ski 2006/2007", "text": "Tour de Ski 2006/2007\n\nTour de Ski 2006/07 je 1. ročník série osmi závodů v běhu na lyžích během deseti dnů. Začínat se mělo 29. prosince v Novém Městě na Moravě, ovšem pro nedostatek sněhu byly úvodní dvě etapy zrušeny. Zahájení se tak přesunulo do Mnichova - úvodní závod byl velkou exhibicí: silvestrovský sprint volnou technikou se totiž běžel na Olympijském stadionu. Po novoročním volnu se závod přesunul do Oberstdorfu a Asiaga. Finále se uskutečnilo 7. ledna 2007 ve Val di Fiemme závěrečným závodem do vrchu, do kterého lyžaři odstartovali Gundersenovou metodou s odstupy, jaké skutečně měli v průběžném pořadí Tour. 1. ročníku Tour de Ski se zúčastnilo 65 žen a 90 mužů z dvaadvaceti zemí. Celkem muži v Tour najeli za šest etap 80 kilometrů, ženy o třicet méně. Na odměny sportovcům FIS vyčlenila původně milion švýcarských franků, částka se kvůli zrušení závodů v Novém Městě snížila na 750 000 franků. Vítěz inkasoval 100 000 švýcarských franků (70 000 eur).\n\n \n"}
{"id": "277232", "url": "https://cs.wikipedia.org/wiki?curid=277232", "title": "Říční koryto", "text": "Říční koryto\n\nŘíční koryto (též řečiště) ohraničuje vodní tok. Proudí jím voda z vyšších poloh do nižších. Díky erozní síle vody dochází k postupnému zahlubování do podloží.\nŘíční koryto vytváří říční údolí, které může být poměrně mělké s nízkými okraji jako například Labe v dolní části toku, ale také může tvořit soutěsky se strmými okraji, které se mohou vypínat až několik set metrů - hovoříme o kaňonech. Nejznámějším příkladem je Grand Canyon v USA. Tyto příkré svahy jsou typické nejčastěji pro horní části toku, kde má koryto velký spád a voda značnou erozní sílu.\n\nŘíční koryto je obvykle tvořeno dnem a postranními břehy.\n\nŘíční koryto může obsahovat celoročně tekoucí vodu, jako například naprostá většina českých řek, ale může také být pouze dočasné, kdy se naplní například jen v období dešťů (známá suchá koryta jsou vádí na Sahaře či creeky v USA nebo Austrálii).\n\nŘíční koryto je často uměle upravováno, aby voda protékala místy, kudy si to člověk přeje. Další formou úpravy je zpevňování, či navyšování břehů, které má zabránit rozlévání vodního toku či zabránění nebo minimalizaci dopadu povodní.\n"}
{"id": "277233", "url": "https://cs.wikipedia.org/wiki?curid=277233", "title": "At the Gates", "text": "At the Gates\n\nAt the Gates je švédská deathmetalová skupina z Göteborgu, která okolo roku 1990 položila základy melodického death metalu.\n\nHudební styl kapely je v většinou složen z deathmetalového jádra s různými příměsemi např. thrash metalu.\n\nPrůlomové album z roku 1995 \"Slaughter Of The Soul\" bylo nominováno i na švédskou Grammy. Kapela vydala čtyři řadovky. Album \"Slaughter of the Soul\" a jeho charakteristický zvuk je hlavní ideologií a velkým vlivem pro americkou vlnu metalových skupin hrajících \"swedecore\" či metalcore. Sem patří například skupiny The Black Dahlia Murder, As I Lay Dying, Darkest Hour, či All That Remains.\n\nV roce 1996 se skupina sice rozpadla, ale 18. října 2007 oznámili několik vystoupení na léto 2008, např pro Ruisrock, Wacken Open Air, Graspop, Sweden Rock Festival, Gods of Metal a Bloodstock Open Air.\n\nAnders a Jonas Björlerovi jsou dvojčata a po rozpadu At the Gates založili kapelu The Haunted. Adrian Erlandsson působil do konce roku 2006 v britské skupině Cradle of Filth; momentálně hraje v kapelách Paradise Lost a Brujeria.\n\n\n\n\n\n\n"}
{"id": "277234", "url": "https://cs.wikipedia.org/wiki?curid=277234", "title": "Jindřichovské články", "text": "Jindřichovské články\n\nJindřichovské články (latinsky \"Articuli Henriciani\") byly sepsány 20. května 1573 na zasedání polského Sejmu, jehož hlavním úkolem bylo zvolit krále (tzv. \"sejm elekcyjny\", elektivní sněm). Byla to nezměnitelná práva obsahující nejdůležitější právní úpravy státní správy a určovala vztahy mezi valným sejmem (sněmem) a panovníkem. Byla to sbírka právních předpisů, které musel dodržovat každý polský král zvolený ve svobodných volbách (kterých se směl zúčastnit celý šlechtický stav). Podpisem těchto artikulů se král podřizoval šlechtě. Spolu s přílohou pacta conventa články představovaly základ zřízení polského státu v době voleb krále. Název pochází od jména prvního panovníka, který musel tento dokument podepsat, aby usedl na polský trůn – Jindřich z Valois.\n\nČlánky:\n"}
{"id": "277235", "url": "https://cs.wikipedia.org/wiki?curid=277235", "title": "Koryto", "text": "Koryto\n\nKoryto může být:\n\n"}
{"id": "277236", "url": "https://cs.wikipedia.org/wiki?curid=277236", "title": "Sturmgeschütz IV", "text": "Sturmgeschütz IV\n\nSturmgeschütz IV (StuG IV, Sd.Kfz. 167) bylo německé útočné dělo používané za druhé světové války. Jednalo se o stroj, který byl postaven na podvozku tanku Panzerkampfwagen IV. Jeho sériová výroba začala koncem roku 1943 a stíhač tanků byl vyráběn až do konce 2. světové války v celkovém počtu 1 141 kusů.\n\nHlavním dodavatelem byl koncern Krupp. Základní výzbroj tvořil kanón 7,5 cm KwK 40 ráže 75 mm a na nástavbě byl umístěn kulomet MG34. Stroje pozdější produkce byly vybaveny vrhačem granátů Nahverteidigungswaffe, který sloužil k boji s pěchotou. Jako další protipěchotní zbraně sloužily dva samopaly MP40, které byly umístěny uvnitř vozidla. Většina vozidel byla také vybavena antimagnetickou vrstvou Zimmerit, která chránila vozidlo před umístěním magnetických min. Pro zvýšení ochrany prostoru řidiče, mechanici v polních dílnách umisťovali před kryt řidiče vrstvu železobetonu. Tyto stroje bylo možno potkat na všech frontách druhé světové války, kde sloužily až do úplného konce.\n"}
{"id": "277237", "url": "https://cs.wikipedia.org/wiki?curid=277237", "title": "Brokát", "text": "Brokát\n\nBrokát je původně těžší hedvábná tkanina se žakárovým vzorováním z nití obsahujících kovová vlákna. \n\nV 21. století se označení brokát používá také pro (všechny) textilie s výrazným \"plastickým vzorováním\". \n\nZnámé jsou zejména bavlněné brokáty s žakárovým vzorováním a stuhy vyráběné horizontálním (\"backstrap\") nebo destičkovým tkaním. \nPodle některých nepotvrzených údajů měl být brokát známý na území dnešního Íránu už před 7000 lety. Nálezy odtud z období před cca 2000 lety dokazují, že se tam vyráběly brokáty s typickými motivy květin, zvířat i lidských postav. \n\nV Evropě bylo tkaní brokátu známé asi od 13. století v Itálii. Z italského \"broccare\" – vyšívat pochází značení této tkaniny používané v malých obměnách v evropských jazycích.\n\nV Indii se koncem 20. století zabývalo výrobou brokátu (a sárí) asi 120 000 domáckých tkalců. (95 % z nich ve mzdě podnikatele, který jim opatřil obarvenou přízi, odebral od nich tkané zboží a případně pronajal tkalcovský stav). Tkadlec vydělával (v roce 2005) 400-450 € za rok. \nKlasický hedvábný brokát se tká na ručních stavech s pracovní šířkou asi do 120 cm. V Indii a v Číně se z části používají tzv. \"brokátové stavy\" s tradičním vzorovacím zařízením (v Indii zvané \"naksha\"). Zařízení funguje na stejném principu jako žakárový stroj. Systém šňůr zavěšených na komplikovaně sestavených bambusových tyčích je poháněn šlapáním na pedály a řízen přes děrované karty. Stav zabírá asi 10 m plochy a výšku 5 m. K jeho obsluze jsou nutní dva pracovníci. U části stavů je \"naksha\" nahrazena žakárovým ústrojím (jejich podíl není na začátku 21. století známý). \nÚtek se při tkaní odvíjí z člunečku, který tkadlec protahuje ručně prošlupem mezi osnovními nitěmi.\nBrokátový vzor se vetkává jako přídavný útek do podkladové tkaniny.\n\nV Indii jsou známé dva základní druhy: kontinuální \"Fekuan\" a diskontinuální \"Katruan\".\nZákladní tkanina sestává v osnově ze skané hedvábné příze v jemnostech cca 20 - 30 tex a z útku z jednoduché hedvábné příze nebo viskózových filamentů podobné jemnosti. V osnově bývá 60 - 120 nití na cm, v útku cca 15 - 30. Přídavný vzorovací útek může být v jedné tkanině v rozdílné jemnosti (průměr 0,2-0,5 mm). V novějších výrobcích se často používají vzorovací nitě z lurexu a podobných materiálů.\nspolečenské oděvy, bytové textilie, tapety. Cena ručně tkaných brokátů může dosahovat 50-100 USD/m. \n\nKe zvláštnostem patří:\n\nSvatyně Ka'ba v Mekce je potažena černým brokátem zvaným kiswa, který se každoročně mění\n\nPelerína z hedvábí madagaskarského zlatého pavouka (viz \"snímky v galerii\").\nse tká v šířce do 150 cm na strojích s žakárovým zařízením. V 21. století přišel do módy tzv. \"africký brokát\" vzorovaný kombinací žakáru a potiskování. Vzorování odpovídá africkému vkusu. Zboží se tká v Evropě (v České republice, Německu a Rakousku), potiskuje a barví např. v Mali, kde je s úpravou tkaniny zaměstnáno až 250 000 lidí. \n\nPodrobné informace o výrobě a prodeji brokátu v celosvětovém měřítku se dají získat z každoročních analýz trhu. Např. 150 stránková zpráva za rok 2015 se nabízí za 2800 USD. \n\n"}
{"id": "277238", "url": "https://cs.wikipedia.org/wiki?curid=277238", "title": "Inzerát", "text": "Inzerát\n\nInzerát je krátké textové, mluvené nebo obrazové sdělení, které je za úplatu nebo zdarma zveřejněno v informačním médiu. Například inzerce v tisku (třeba ve specializovaném inzertním tisku), na veřejné vývěsce, na internetu (inzertní web nebo sociální síť), někdy i v rozhlase či v televizi apod. Zadavatel inzerátu se nazývá inzerent. Inzerentem může být v praxi fakticky jakýkoliv právní subjekt (právnická či fyzická osoba, popřípadě i skupina osob). Soubor všech inzerátů se označuje slovem inzerce. Činnost sama se pak nazývá inzerování. Inzerování se velmi úzce prolíná s reklamou, a také aukčním prodejem.\n\nInzeráty se používají běžně i v soukromém občanském styku např. pro nabídku prodeje či koupě nějakého předmětu denní potřeby, nadbytečného zboží, osobních služeb, seznámení se s jinými osobami, vzájemné výměny předmětů, náboru do nějakého spolku či občanského sdružení, oznámení o svatbě, promoci, životním jubileu, úmrtí osoby, vzpomínky na zemřelé apod.\n\nInzerent má za povinnost přesně popsat stav zboží a nemá za povinnost poskytnout kupujícímu záruku. Záruka je přesto zákonem předepsaná. Vztahuje se ale pouze na vady viditelné nebo skryté, které jsou na zboží v okamžiku prodeje. Proto je nutné v případě vad tyto reklamovat okamžitě a bez prodlení. Dokázat stav zboží při koupi, po například jednom roce je prakticky nemožné.\n\nNejrozšířenější inzercí mezi občany je inzerce na internetu. K dispozici jsou inzertní weby, a také velmi oblíbené inzerování na sociálních sítích. V těchto případech se velmi často prolíná inzerce s prodejem obchodníků. Kupující by si měl vždy prověřit od koho nakupuje. Zda od běžného občana, který prodává starou televizi, nebo od podnikatele, který prodává zboží hromadně.\n\nInzerce na internetu je pro nepodnikatele ve většině případů zdarma. Placené jsou ale další služby související s inzercí. Například zvýraznění inzerátu, posunutí inzerátu výše ve výpisu kategorie nebo zobrazování inzerátu na delší dobu než je obvyklé.\n\nZvláštní kategorií je inzerce nemovitostí. Inzerce má za úkol zaujmout potenciálního kupujícího a pomoci domluvit prohlídku prodávaného domu nebo bytu. Realitní inzerce je většinou zpoplatněná.\n\nProdávat přes inzerát lze za cenu fixní, nebo prostřednictvím aukce, kdy stanovíte minimální cenu zboží a zájemci koupi přihazují jako v klasické aukci. Kdo v okamžik ukončení inzerce má nejvyšší příhoz, zboží kupuje.\n\nV podnikatelském a komerčním prostředí souvisí inzerce a inzeráty nejčastěji s propagací a reklamou nějakých výrobků, zboží, prací a služeb. Některé podnikatelské inzeráty se týkají např. nabídky volných pracovních míst, výběrových řízení do různých vedoucích a řídících funkcí, vyhlášení veřejných soutěží, oznámení o zániku firmy, zprávy o sloučení firmy s jinou firmou, sdělení o navýšení základního kapitálu, zprávy o konání valných hromad akcionářů atd. apod.\n\nProdávající podnikatel má stejné povinnosti, jako při běžném prodeji zboží. Především povinnost poskytnout záruční dobu. Ta se liší od situace, zda podnikatel prodává nové a nebo bazarové zboží. V každém případě má kupující právo vrátit zboží do 14 dní od uskutečnění prodeje. \n\nInzeráty státu resp. státních a veřejných institucí mohou mimo jiné být jedním z možných informačních kanálů určených pro styk úřadů s veřejností.\n\n"}
{"id": "277240", "url": "https://cs.wikipedia.org/wiki?curid=277240", "title": "Omyl (trestní právo)", "text": "Omyl (trestní právo)\n\nOmyl v trestním právu označuje rozpor mezi věděním pachatele (tj. jeho vnímáním určitých skutečností nebo představou určité skutečnosti) a skutečností samotnou. Tento daný rozpor může vyplývat ze skutečnosti, že si pachatel určité skutečnosti neuvědomuje, případně i z toho, že o takových skutečnostech má jinou představu, která se nekryje se skutečností. Pachatel se může mýlit jak o určitých znacích skutku (pak jde o tzv. skutkový omyl), tak o právu (pak jde o tzv. právní omyl). Podle toho, zda si pachatel o určité okolnosti myslí, že ve skutečnosti je nebo není, je dále omyl rozlišován na omyl pozitivní a omyl negativní. \n\nSkutkový omyl (\"error facti\") je omyl pachatele o znacích skutku.\n\nSkutkový omyl negativní označuje stav, kdy se pachatel domnívá, že neexistuje určitá skutečnost (znak skutkové podstaty trestného činu), která sama o sobě či ve spojení s jinými skutečnostmi podmiňuje jeho trestní odpovědnost, ale taková skutečnost je přitom objektivně dána. Např. pachatel skutku vykoná soulož se čtrnáctiletou dívkou, o které se domnívá, že jí je již sedmnáct let, střelí do křoví v domnění, že tam je zvěř, ale zasáhne člověka apod. Takový omyl vylučuje trestní odpovědnost pachatele pro úmyslný trestný čin a trestný čin spáchaný z vědomé nedbalosti, neboť složka vědění (intelektuální složka) zavinění se nekryje se skutečností. Protože je však možné spáchat trestný čin i z nevědomé nedbalosti, je třeba vždy zkoumat, zda tu nebude odpovědnost pachatele za trestný čin spáchaný z nevědomé nedbalosti, tedy, zda pachatel o určité skutečnosti představu neměl, ale tuto vzhledem k okolnostem a ke svým osobním poměrům mít měl a mohl – samozřejmě, existuje-li na nedbalosti nevědomé koncipovaná konkrétní skutková podstata, pod níž by jednání pachatele šlo subsumovat.\n\nSkutkový omyl pozitivní označuje stav, kdy se pachatel domnívá, že páchá trestný čin (tedy že jsou v daném případě dány všechny skutečnosti podmiňující jeho trestní odpovědnost), ale objektivně tomu tak není a některá skutečnost (znak trestného činu) chybí. Např. pachatel se domnívá, že souloží s dívkou mladší patnácti let (a právě proto s ní souloží), přičemž dívce je již sedmnáct let, pachatel si myslí, že páchá vraždu, ale jeho oběť je již mrtvá apod. V tomto případě jde o jednání, kterého se pachatel dopouští v úmyslu spáchat trestný čin, který ale s ohledem na skutečnosti, o kterých se mýlí, spáchat nemůže. Takové jednání pachatele je trestné jako pokus, případně příprava k trestnému činu za předpokladu splnění dalších podmínek, které zákon požaduje. \n\nTeorie rozeznává tři zvláštní případy skutkového omylu:\n\nPrávní omyl (\"error iuris\") nastává při neshodě mezi vědomím pachatele o určité právní normě. \n\nPrávní omyl negativní označuje stav, kdy se pachatel mylně domnívá, že jeho jednání není trestným činem, případně je trestným činem mírněji trestným. Dle § 19 trestního zákoníku ten, kdo při spáchání trestného činu neví, že je jeho čin protiprávní, nejedná zaviněně, nemohl-li se omylu vyvarovat. Omylu je ale možno se vždy vyvarovat, pokud povinnost seznámit se s příslušnou právní úpravou plyne ze zákona či jiného právního předpisu, úředního rozhodnutí nebo smlouvy, z povolání, smlouvy, postavení či funkce anebo mohl-li pachatel rozpoznat protiprávnost činu bez zřejmých obtíží.\n\nPrávní omyl pozitivní označuje stav, kdy se pachatel mylně domnívá, že páchá trestný čin, ale trestní zákon takové jednání za trestné nepovažuje. Např. pachatel si myslí, že plivat na veřejnosti je trestným činem, pachatel si myslí, že musí vyživovat nejen vlastní, ale i cizí děti apod. V těchto případech jde o tzv. putativní delikt a nemůže se jednat o jakýkoli trestný čin pro nedostatek zejména formálních typových znaků a mnohdy i materiálního znaku, kterým je společenská škodlivost. \n"}
{"id": "277242", "url": "https://cs.wikipedia.org/wiki?curid=277242", "title": "Chocholatka schovávaná", "text": "Chocholatka schovávaná\n\nChocholatka schovávaná (\"Sylvicapra grimmia\") je malá antilopa obývající západní, střední, východní i jižní Afriku – zkrátka téměř celý africký kontinent na jih od Sahary až na část střední a západní části kontinentu porostlou tropickým deštným lesem. Obecně řečeno obývají lokality s dostatečným vegetačním porostem, který jim poskytuje důležitý úkryt – savany, kopcovité oblasti, včetně oblastí v blízkosti lidských obydlí.\n\nChocholatka schovávaná dorůstá 1,2 m na výšku a 0,7–1,2 m na délku; hmotnost se pohybuje mezi 12 až 15 kg. Samice bývají o něco větší a těžší než samci. Samci mají na rozdíl od samic růžky dorůstající až 11 cm. Na čele má chomáček srsti, velké zašpičatělé ušní boltce a na čenichu černý proužek. Ocas je téměř tmavý, dlouhý zhruba 7–19 cm. Zbarvení srsti této antilopy se hojně mění podle až 19 poddruhů: od kaštanové v zalesněných oblastech Angoly, našedlé v severních savanách a světle hnědé v sušších oblastech; spodní část těla je většinou světlá.\n\nChocholatka schovávaná se živí širokou paletou rostlin a živočichů. Základní složku potravy tvoří tráva, listy, ovoce, kořínky, které si vyhrabává pomocí předních končetin, ale také hmyz, obojživelníci, malí ptáci a savci, nepohrdne ani mršinou. Díky tomu, že tvoří velkou část její potravy šťavnatá vegetace, dokáže žít i v oblastech, kde se nenachází žádný vodní zdroj. V období dešťů nemusí pít vůbec, jelikož přijímá vodu z ovoce. V blízkosti lidských obydlí je aktivní v noci, v odlehlejších oblastech ji můžeme spatřit i přes den.\n\nVětšinu roku žijí chocholatky schovávané samostatně. Samci, kteří obývají otevřené oblasti, kde mají lepší rozhled, jsou vysoce územní, svá teritoria si značí a pokud do teritoria vnikne cizí samec, dochází k prudkým zápasům. Samice preferuje spíše lokality s hustým vegetačním porostem, kde se může před svými predátory, které tvoří převážně kočkovité šelmy, lépe skrýt. Díky vysoké přizpůsobivosti co se týče území, patří chocholatka schovávaná k nejrozšířenějším africkým antilopám.\n\nStejně jako mnoho afrických antilop se i chocholatka schovávaná může rozmnožovat po celý rok, kdy je dostatek poravy. Samice rodí jediné mládě po tří až sedm a půl měsíční březosti. Několik prvních dnů je skryto ve vegetaci, kam ho matka chodívá kojit.\n\n"}
{"id": "277245", "url": "https://cs.wikipedia.org/wiki?curid=277245", "title": "Měchýřek", "text": "Měchýřek\n\nMěchýřek (latinsky folliculus, taktéž folikul) je suchý pukavý plod tvořený jedním plodolistem. \n\nV období zralosti obsahuje převážně větší množství semen, puká jedním podélným břišním švem v místě srůstu plodolistu. Jde o vývojově nejpůvodnější typ plodu, vzniká z apokarpního gynecea. Nejčastěji se vyskytuje u rostlin z čeledě pryskyřníkovitých.\n\nZ jednoho květu se může vytvořit jen jeden měchýřek, např. u ostrožky, nebo většinou vznikne souplodí jako u pivoňky. Obal měchýřku může být z tenké blány jako u blatouchu nebo dřevnatý (tzv. šách), např. u šácholanu. Měchýřky dále mohou být nafouklé jako má tavola nebo nenafouklé jako u tavolníku. Běžně bývá v měchýřku více plodů, v několika případech ale jen jediný, příkladem za všechny je badyán.\n\nSouplodí měchýřků zanořených do češule stonkového původu vytváří nepravý plod – malvici, např. u jabloně, hrušně, hlohu, jeřábu a pod.\n"}
{"id": "277246", "url": "https://cs.wikipedia.org/wiki?curid=277246", "title": "Kronika trojánská", "text": "Kronika trojánská\n\nKronika trojánská je středověký historický román, staročeský překlad latinského díla Historia Troiana, jež sepsal roku 1287 Guido de Columna. Kniha zpracovává starověký námět dobytí Tróje. Kniha byla vydána tiskem už v 15. století v Plzni, patří proto mezi nejstarších dochované tisky (tzv. inkunábule) v češtině a dříve byla (na základě uvedeného roku 1468) považována za nejstarší českou tištěnou knihu vůbec.\n\nTento prvotisk byl zhotoven ve druhé polovině 15. století v Plzni; tiskař je neznámý. Za datum vydání byl dlouho považován rok 1468, který je na konci knihy skutečně uveden. Později však dr. Emma Urbánková z Národní knihovny v Praze objevila rukopis, který byl přesnou předlohou tištěného vydání a nese rovněž datum 1468. Protože datum 1468 je vzhledem k šíření knihtisku ve Střední Evropě až příliš rané a protože tiskař patrně neuměl česky, mohlo být i datum mechanicky převzato z tohoto rukopisu a tisk může být ve skutečnosti až o 10 let mladší. Nejstarší knihou, tištěnou v Čechách, tak mohou být i latinská Statuta Arnošta z Pardubic (\"Statuta provinicialia Arnesti\") z roku 1476. Druhého vydání se Kronika trojánská dočkala roku 1488 kdy vyšla v Praze. Do dnešního dne se dochovaly 3 exempláře prvního českého vydání Kroniky trojánské.\n\nPo stránce typologické prvotisk není jednotným dílem. Tiskař narážel na různé technologické nedostatky a překážky tiskárny. Je použito nejednotné gotické písmo, tzv. česká bastarda, které bylo ulito podle dobových rukopisných tvarů. Pro iniciálky byly použity dřevořezné vzory. V sazbě je použito celkem 99 malých a 32 velkých liter. Tehdejší způsob knihtisku, kdy pevnost sazby byla podporována provlékáním každé kuželky písma drátem nebo motouzem, měl nemalý vliv na špatné postavení písmen i na hojné ulamování akcentů, které při slepování vazby trpěly nejvíce. V kronice není užita délka hlásek ani česká interpunkce (jen tečky, dvojtečky a rozdělovací znaménka, dělení slov však nedodržuje pravidla). Není užita signatura. Dále jsou v kronice znaménka důležitá pro badatele v dějinách knihtisku, protože určují místa tisku. Stejný znak je použit i ve \"Statutech Arnošta z Pardubic\", vydaných v Plzni; podle toho lze usoudit, že Kronika vyšla též v Plzni. Obsahuje řadu tiskových chyb, které nasvědčují, že sazba neprošla korekturou a tiskař možná neuměl česky.\n\n\n"}
{"id": "277249", "url": "https://cs.wikipedia.org/wiki?curid=277249", "title": "Antropomorfismus", "text": "Antropomorfismus\n\nAntropomorfismus (z řeckého ανθρωπος \"anthrópos\" – člověk; a μορφή \"morfē\" – tvar, forma) znamená myšlenkový a řečový postup, kdy se mimolidským skutečnostem či jevům přisuzují lidské rysy, vlastnosti či přímo lidská podoba. Antropomorfizované stvoření se nazývá antropomorf.\n\nAntropomorfismus vychází z běžných jazykových metafor, když se například mluví o „noze“ stolu nebo „hlávce“ zelí. Běžně se říká, že motor „běží“, zařízení „zlobí“, počítač „čte“ a kamera něco „vidí“. O svém autě mohou lidé mluvit jako o lidské bytosti a pokud nefunguje, mohou mu domlouvat, hrozit, hubovat a podobně – i když jen žertem. Tím spíš člověk vnímá podobnosti mezi sebou a živočichy.\nMezi běžné antropomorfismy patří v českém kulturním kontextu například \"chytrá liška\", \"zlý vlk\" nebo \"moudrá sova\".\n\nV pohádkách a v scénickém umění mohou zvířata, stromy, přírodní síly a různé bytosti mluvit a jednat jako lidé a bajky často na zvířatech ilustrují lidské vlastnosti. V literatuře a v umění se od nejstarších dob objevují mluvící a jednající zvířata, větrům a stromům se přisuzuje lidská podoba, myšlenky nebo vůle. Lidských vlastností mohou nabývat i různá nebeská tělesa (Slunce, Měsíc, hvězdy).\n\nVe starověkém sochařství se vyskytují napůl lidské a napůl zvířecí bytosti, jako jsou sfinga nebo kentaur. Jonathan Swift v „Gulliverových cestách“ popisuje koňskou říši jako vzor uspořádání společnosti. Román \"Farma zvířat\" anglického spisovatele George Orwella líčí povahu totalitního státu na jednání antropomorfních zvířat.\n\nLiterární zobrazení věcí, přírodních jevů, abstraktních pojmů apod. s lidskými vlastnostmi a jednáním se nazývá personifikace. Příkladem může být zosobnění Smrti z Úžasné Zeměplochy Terryho Pratchetta.\n\nAntropomorfismy lze často nalézt ve filmech, zejména v žánru filmové pohádky, fantasy filmu nebo sci-fi filmu.\n\nNejstarší znázornění božstev měla patrně lidskou, případně zvířecí podobu a božstvům lidé odjakživa přisuzovali myšlení, vůli, řeč podobnou lidské. Bohové v Homérových bájích jednají jako lidé, žárlí, přou se a nevraží jeden na druhého. To je pak předmětem filosofické kritiky například u Xenofana z Kolofonu. „Kdyby skot, koně a lvi měli ruce“, malovali by si své bohy podle své podoby (Zl. DK 21 B 15). Proti tomu staví „jednoho jediného Boha, mezi bohy i lidmi největšího, který se smrtelníkům nepodobá ani vzhledem, ani myšlením“ (Zl. DK 21 B 23). Podobnou kritiku lze nalézt i u Hérakleita a u Platóna. Také biblický zákaz „model“ a zobrazování Boha vůbec míří proti náboženskému antropomorfismu a \"Janovo evangelium\" antropomorfní představy také odmítá (.\nNa druhé straně člověk těžko může mluvit o božských bytostech jinak, než právě jako o člověku podobných. Ovidius oslavuje člověka jako bytost podobnou bohům a \"Bible\" mluví o tom, že byl stvořen „k obrazu Božímu“ ().\n\n\n\n"}
{"id": "277251", "url": "https://cs.wikipedia.org/wiki?curid=277251", "title": "Kosmos", "text": "Kosmos\n\nKosmos (κόσμος) je řecké slovo, které ve vědě a ve filosofii znamená svět či vesmír. Odtud také kosmický - vesmírný.\n\nJeště u Homéra znamenal \"kosmos\" ozdobu, šperky a odtud i ozdobenou nebo nalíčenou osobu, zejména ženu (odtud dnešní kosmetika). Později se význam rozšířil na všechno, co je uspořádané, upravené, řádné. Řecký filosof Pythagoras byl patrně první, kdo tímto výrazem označil svět, vesmír. Vyjádřil tím své přesvědčení, že právě pozoruhodné uspořádání je charakteristické pro svět, v němž žijí lidé, na rozdíl od nerozlišeného prvotního chaosu, \"temné propasti\", kde se žádné tvary nevyskytují.\n\nV pozdějším běžném užití (například v Novém zákoně) znamená \"kosmos\" prostě (viditelný) svět, případně vesmír. I ten se totiž ve starověkých představách vyznačuje právě uspořádáním, oddělením nebe a Země, dne a noci, pravidelností nebeských pohybů a podobně. Pro Řeky ovšem zahrnoval \"kosmos\" nejen lidi, ale také bohy. Slovo \"kosmos\" pak použili překladatelé Bible jako označení pro stvořený svět, \"tento svět\", oddělený od svého Stvořitele, který sám součástí \"kosmu\" není. \nV pojmu \"kosmos\" jako uspořádání byla zahrnuta i představa, že svět a vesmír je v prostoru omezený a konečný, že má určitý tvar. To umožnilo představu \"onoho světa\", který si pak mnozí představovali také jako jakýsi prostor, i když mimo tento svět. Starověkou představu, že \"kosmos\" je v prostoru omezený a v čase neomezený (Aristotelés), už pozdější židovství nahradilo představou světa, který stvořením začal, a tedy jednou také skončí. To je hlavní téma starověké i středověké apokalyptiky, očekávání konce světa. \n\nOd pozdního středověku (Mikuláš Kusánský) se objevují úvahy o prostorově nekonečném nebo aspoň neomezeném Vesmíru a v renesanci (Giordano Bruno) se k tomu připojila starověká řecká představa Vesmíru nekonečného v čase, pro niž se opět používal pojem \"kosmos\". Na této představě nekonečného \"kosmu\", mimo nějž už nemůže nic být, stála klasická věda 19. století a postupně ovládla i běžné představy. V průběhu 20. století se ve vědě objevila nejprve relativistická představa Vesmíru sice bez hranic, nicméně nikoli nekonečného, a potom i myšlenka \"Velkého třesku\", tedy absolutního časového počátku Vesmíru, která navozovala i představu \"konce\", například tak zvané \"tepelné smrti\". Hlavní proud současné kosmologie tak váhá mezi představou Vesmíru jako jedinečné a neopakovatelné události (i když v trvání mnoha miliard let) a představou opakovaných expanzí a zhroucení. \n\nNěkteří myslitelé 20. století (např. Max Scheler) si uvědomili původní význam slova \"kosmos\" a užívali je ve snaze zdůraznit, že člověk v něm má své místo, že není \"sám v nekonečném a lhostejném Vesmíru\" (Jacques Monod). Slovo \"kosmos\" (s odvozeninami kosmický a kosmonaut) zažilo jistou renesanci ve druhé polovině 20. století, kdy mělo - zejména v sovětské propagandě - zveličit význam letů do prostoru s překonáním gravitace. \n\n\n"}
{"id": "277253", "url": "https://cs.wikipedia.org/wiki?curid=277253", "title": "Tipsport liga", "text": "Tipsport liga\n\nTipsport liga je zimní fotbalová soutěž, kterou roku 2008 prvním ročníkem pořádala sázková kancelář Tipsport. Soutěž probíhala již roky před tím, ale pod názvem Tipsport cup, Turnaj Čechie BVB Karlín, Mitre Cup nebo Praha 2000.\n\nNejúspěšnějším týmem v historii turnaje je SK Slavia Praha, která v něm zvítězila třikrát. Více než jedno vítězství si kromě ní v dosavadním průběhu dokázaly připsat ještě týmy Bohemians Praha 1905, FK Mladá Boleslav a FC Zbrojovka Brno.\n\nTřetí ročník a třetí název, takový byl turnaj v roce 2000, který nesl název Praha 2000. Systém byl stejný jako rok před tím, zrušila se jen utkání o 5.-9.místo.\n\nSkupina A:\n\nSkupina B:\n\nO 3.místo:\n\nFinále:\n\nV roce 2001 se turnaj odehrál poprvé pod názvem Tipsport cup. Turnaj se hrál stejným způsobem jako rok před ním.\n\nSkupina A:\n\nSkupina B:\n\nO 3.místo:\n\nFinále:\n\nRok 2002 nepřinesl žádnou změnu ani v názvu, ani v herním systému.\n\nSkupina A:\n\nSkupina B:\n\nO 3.místo:\n\nFinále:\n\nV roce 2003 bylo v každé skupině o jedno mužstvo méně. Vrátila se tak utkání o páté a sedmé místo.\n\nSkupina A:\n\nSkupina B:\n\nO 7.místo:\n\nO 5.místo:\n\nO 3.místo:\n\nFinále:\n\nV roce 2004 se hrálo stejným způsobem, jako rok předtím. Poprvé účast přislíbil zahraniční klub, a to slovenský MŠK Žilina.\n\nSkupina A:\n\nSkupina B:\n\nO 7.místo:\n\nO 5.místo:\n\nO 3.místo:\n\nFinále:\n\nV roce 2005 se oproti loňsku neudělala žádná změna. Turnaje se neúčastnil žádný zahraniční celek.\n\nSkupina A:\n\nSkupina B:\n\nO 7.místo:\n\nO 5.místo:\n\nO 3.místo:\n\nFinále:\n\nV roce 2006 se poprvé v historii turnaj hrál ve 4 skupinách, vítězové šli do semifinále, dále pak do finále, poražení do utkání o třetí místo.\n\nSkupina A:\n\n1. SK Slavia Praha 7:4, 7\n2. FK Viktoria Žižkov 4:5, 4\n3. Bohemians Praha 1905 5:6, 3\n4. FK Marila Příbram 5:6, 2\n\nSkupina B:\n\n1. FK Mladá Boleslav 4:2, 6\n2. FC Slovan Liberec 3:3, 4\n3. FK Jablonec 97 2:3, 4\n4. FC Hradec Králové 3:4, 2\n\nSkupina C:\n\n1. FK Teplice 5:3, 7\n2. FK SIAD Most 5:4, 4\n3. SK Kladno 4:4, 3\n4. FK Chmel Blšany 4:7, 1\n\nSkupina D:\n\n1. 1. FC Brno 6:2, 7\n2. 1. FC Slovácko 3:3, 4\n3. FC Tescoma Zlín 2:3, 2\n4. FK Kunovice 2:5, 2\n\nSemifinále:\n\nO 3.místo:\n\nFinále:\n\nV roce 2007 se turnaj hrál opět na 4 skupiny, avšak v každé z nich přibylo jedno mužstvo. Zahraniční účast byla zajištěna díky Artmedii Petržalka.\n\nSkupina A:\n\n1. Bohemians Praha 1905 7:1, 12\n2. SK Slavia Praha 13:5, 9\n3. SK Dynamo České Budějovice 6:6, 4\n4. FK Marila Příbram 4:6, 4\n5. FK Viktoria Žižkov 3:15, 0\n\nSkupina B:\n\n1. FK Mladá Boleslav 6:3, 9\n2. FC Slovan Liberec 6:2, 9\n3. FC Hradec Králové 4:6, 6\n4. FK Jablonec 97 6:7, 4\n5. FC Vysočina Jihlava 1:5, 1\n\nSkupina C:\n\n1. FK Teplice 6:1, 10\n2. FK SIAD Most 5:4, 6\n3. FC Viktoria Plzeň 4:4, 6\n4. SK Kladno 4:5, 6\n5. FK Chmel Blšany 0:5, 1\n\nSkupina D:\n\n1. 1. FC Slovácko 11:3, 12\n2. SK Sigma Olomouc 5:6, 7\n3. 1. FC Brno 8:9, 6\n4. FC Tescoma Zlín 8:7, 3\n5. FC Artmedia Petržalka 5:12, 1\n\nSemifinále:\n\nO 3.místo:\n\nFinále:\n\n"}
{"id": "277254", "url": "https://cs.wikipedia.org/wiki?curid=277254", "title": "Furnas (sopka)", "text": "Furnas (sopka)\n\nFurnas je neaktivní stratovulkán, ležící na východním konci ostrova São Miguel. Je tvořený dvěma kalderami, mladší – 6 km široká – má stáří asi 20 000 roků a starší 30 000 roků. Východní stěny překrývají starší pleistocénny štítový vulkán Nordeste a jeho kalderu Povoaçao. Sopka je známa díky početným horoucím pramenům a gejzírům, vyskytujícím se v jej okolí.\n\nPostkladerové stádium vulkanické činnosti vytvořilo několik lávových dómů (\"Pico da Areia\", \"Pico do Buraco\", \"Pico do Gaspar\", \"Pico do Ferro\", \"Pica das Marcondas\"), troskových kuželů (\"Pico da Azeitona\", \"Pico de Canario\", \"Pica da Senhora\") a několik vrstev pemzy. Menší pole troskových kuželů a dómů se rozprostírá i mezi sopkami Furnas a Água de Pau.\n\nHistoricky doložené erupce byly zaznamenány roku 1439, 1443 a 1630. Poslední erupce byla zároveň nejkatastrofičtější erupce na Azorském souostroví; vyžádala si asi 200 obětí na životech.\n\n"}
{"id": "277255", "url": "https://cs.wikipedia.org/wiki?curid=277255", "title": "Hokejová karta", "text": "Hokejová karta\n\nHokejová karta je druh sběratelské karty, která se nejčastěji tiskla na nějaký druh kartonu, s motivem hokeje. Na přední straně se nejčastěji uvádí jen jméno hráče a tým, popř. nějaké doplňující informace. Na straně druhé se mohou objevit statistiky, stručné informace o hráči a životopisné informace. Na starších kartách se zde mohla objevit i reklama.\n\nTyto karty nemají žádnou určenou velikost, ale postupem času se standardizovaly do obdélníku na výšku 8,89 cm a na šířku 6,35 cm.\n\nPrvní karty se objevily v balíčcích s cigaretami v letech 1910 až 1913. Po první světové válce, v letech 1924-1925, byla vydána ještě jedna řada cigaret s hokejovými kartami.\n\nRoku 1920 byly karty tištěny potravinářskou společností. Od roku 1941, tiskla hokejové karty společnost O-Pee-Chee, ta však produkci zastavila po druhé světové válce.\n\nDalší vydávaná série byla v letech 1951-1952 vydávanými Shirriff Desserts, York Peanut Butter a Post Cereal. Torontská firma Parkhurst začala s vydáváním karet v roce 1951. Následovala firma Topps která začala s tiskem roku 1954-1955. O-Pee-Chee a Topps karty neprodukovali roku 1955 a 1956, avšak následující rok se ke kartám vrátily.\n\nNa americkém trhu se v dnešní době objevují desítky firem, které se zabývají tiskem hokejových karet. K nejznámějším patří Upper Deck, Pro Set, Pinnacle aj.\n\nPrvní vydání hokejových karet v Česku značky APS byl v letech 1994/1995. Na kartách se objevili všichni hráči 12 týmů tehdejší doby a trenéři. Díky stávce v NHL se v české lize objevovali i hráči jako Jaromír Jágr, díky tomu stoupla popularita těchto karet.\n\nAPS vydávaly karty do roku 1997/1998, kdy vyšla poslední série těchto karet. V následujícím ročníku, kdy už APS nevychází, objevuje se nový vydavatel karet - OFS. Tyto karty vychází do dnešních dnů. Ve stejném ročníku jako OFS vychází také DS, které však s vydáváním karet skončili v roce 2002/2003.\n\nZajímavou sérií se stala série Score, které vycházela jen jednu sezonu, a to v roku 1999/2000. Na těchto kartách se objevili hráči z naší 2. nejvyšší ligy, v té době nazývaná 1. DZ liga.\n\n"}
{"id": "277259", "url": "https://cs.wikipedia.org/wiki?curid=277259", "title": "Porodnice", "text": "Porodnice\n\nPorodnice je lůžkové zařízení pro těhotné ženy, které zde mohou porodit, včetně předporodní a poporodní péče. Součástí porodnice může být i gynekologické oddělení, naopak porodní oddělení může být součástí menší nemocnice. Rozvoj porodnic a porodnictví od 19. století výrazně snížil úmrtnost novorozenců i rodiček.\nPrvní porodnice vznikaly ve Francii a v Itálii od 15. století, kdy se porodnictvím začali zabývat lékaři (Ambroise Paré, 1510-1590). První porodnice v Českých zemích byla součástí Vlašského špitálu na Malé Straně v Praze, založeného roku 1606. Souběžně s rozvojem lékařství se v Evropě začaly budovat porodnice v 19. století a během 20. století se většina porodů v rozvinutých zemích přesunula do porodnic.\n\n"}
{"id": "277260", "url": "https://cs.wikipedia.org/wiki?curid=277260", "title": "Furnas", "text": "Furnas\n\nFurnas může být:\n\n"}
{"id": "277271", "url": "https://cs.wikipedia.org/wiki?curid=277271", "title": "Elefantiáza", "text": "Elefantiáza\n\nElefantiáza je nemoc, která je charakterizována ztluštěním kůže a podkoží na základě ucpání lymfatických cév a uzlin. Toto ucpání může být způsobeno infekcí vlasovcem mízním (filariáza). Další příčinou elefantiázy může být podokonióza. Při ucpání dojde ke zvětšení té části těla, kde je mízní céva ucpána. Typickým příkladem je např. \"sloní noha\".\nNíže uvedený odkaz obsahuje informaci z New Scientist 143, 9, 1994/1933, kde je uveden zcela jiný mechanismus, jakým tato nemoc vzniká. Je zde uveden poznatek, který prezentuje G. Dreyerová z brazilské nadace Oswalda Cruze, totiž že k elefantiáze dochází nikoli ucpáním cév prostřednictvím hlístice vlasovce mízního a s tím souvisejícím městnáním lymfy, ale prostřednictvím následné infekce. Ta vzniká zaprvé snížením imunity a zadruhé popraskáním zbytnělé pokožky, která pak nesnadno odolává invazi mikroorganismů. Z uvedeného vyplývá, že léčba elefantiázy, která se donedávna považovala za nemožnou, je v současné době nejen možná, ale dokonce natolik běžnými prostředky, jakými jsou voda, mýdlo a běžná léčiva na bázi antibiotik.\n\n"}
{"id": "277273", "url": "https://cs.wikipedia.org/wiki?curid=277273", "title": "Doktorka z domu Trubačů", "text": "Doktorka z domu Trubačů\n\nDoktorka z domu Trubačů je nejznámější životopisný román Ilony Borské popisující osudy Vlasty Kálalové. Kniha poprvé vyšla v roce 1978 (necenzurované vydání je z roku 1993), dočkala se již sedmi vydání a byla přeložena do mnoha jazyků, včetně arabštiny. Jedná se o nejznámější autorčinu knihu v Česku i v zahraničí.\n\nHlavní postavou knihy je lékařka Vlasta Kálalová, narozená v jihočeské vesnici Bernartice u Tábora. Při svých studiích na lékařské fakultě v Praze vyslechne přednášku profesora Jaroslava Hlavy o nutnosti vybudovat v orientu nemocnici pro výzkum tropických chorob. Vlasta se touto myšlenkou nadchne. Se svými jazykovými schopnostmi jako by pro ni byla předurčena. Po ukončení školy začíná s přípravou na pobyt v arabských zemích, učí se jazyky, lékařskou terminologii v arabštině a hlavně shání na svůj projekt peníze. Náhodou se seznámí s Alicí Masarykovou, která ji uvede k prezidentu Masarykovi. Ten zpočátku hledí na projekt odměřeně, ale pak svůj odstup změní na absolutní podporu a Vlastě půjčí celý potřebný obnos. \n\nPočátky práce v Bagdádu jsou pro mladou lékařku těžké. Jako jediná lékařka musí čelit nedůvěře kolegů i pacientů. Přes počáteční problémy se nakonec stává vysvobozením hlavně pro muslimské ženy, které k lékaři-muži s mnoha problémy ani nemohou. \n\nParalelně se odvíjí i osobní příběh Vlasty Kálalové. Původně velmi emancipovaná a nezávislá žena s manželstvím a rodinou vůbec nepočítá. V Bagdádu se ale sezamuje se s Giorgiem Di Lottim, Italem, který v Bagdádu pracuje. Jeho první žena umírá a vztah s Vlastou nabírá na intenzitě. Po čase se vezmou a mají spolu dvě děti. Starší z dětí, syn Radbor, trpí vývojovou vadou, Vlasta onemocní vleklou chorobou, proto se rozhodnou vrátit do Československa. Během válečných operací jí ustupující němečtí vojáci vyvraždí celou rodinu, ona sama přežije jen díky tomu, že je raněná a Němci ji považují za mrtvou. \n\nPo válce se snaží poskytovat péči a zázemí osamělým válečným dívkám a chlapcům, posléze přijímá pozvání k přítelkyni do USA, kde se pokouší vyrovnat se svým osudem. Cestuje i v dalších letech, např. do Norska, Itálie a Sovětského Svazu, a všude si rozšiřuje okruh svých známých, se kterými pak vede čilou korespondenci. I doma je aktivní, učí děti cizím jazykům (sama jich ovládá víc než deset), v jejím domě je zřízena mateřská školka. \n\nDo Iráku se už nikdy nepodívá, ale jeden z jejích následovníků, MUDr. Jaroslav Slípka, je s ní ve styku a informuje ji o jejich známých a místech, která měla ráda.\nKniha Doktorka z domu Trubačů se v roce 2009 hlasováním čtenářů zařadila mezi sto nejoblíbenějších knih v anketě \"Kniha mého srdce\".\n\n"}
{"id": "277274", "url": "https://cs.wikipedia.org/wiki?curid=277274", "title": "Sverdlovská oblast", "text": "Sverdlovská oblast\n\nSverdlovská oblast ( , \"Sverdlovskaja oblasť\") je federální subjekt Ruské federace (oblast). Vzhledem k tomu, že významná část území leží na asijské straně Uralu (v Evropě leží jen jeho jihozápadní výběžek), jde o nejlidnatější oblast v asijském Rusku a pátou nejlidnatější v celé federaci. Je začleněna do Uralského federálního okruhu.\n\nAdministrativním centrem je Jekatěrinburg (1 293 537 obyv.), dříve známý pod názvem \"Sverdlovsk\". Dalšími významnými městy jsou Nižnij Tagil (390 498), Kamensk-Uralskij (186 153), Pervouralsk (147 116) a Serov (99 804).\n\nVětšina oblasti se rozkládá na východních svazích severního a středního Uralu a v Západosibiřské nížině. Pouze na jihozápadě oblast zasahuje i na západní svahy Uralu.\n\nNejvyšší vrcholy se nacházejí na severní straně Uralu: Konžakovskij kameň (1569 m) a Děněžkin kamen (1492 m). Střední Ural je spíše pahorkatina bez významných vrcholů; nejvyšší se pohybují kolem 300-500 m nadmořské výšky. Mezi důležité řeky patří např. Tavda, Tura, Čusovaja a Ufa.\n\nSousedními územími Sverdlovské oblasti jsou (od západu): Permský kraj, republika Komi, Chanty-Mansijský autonomní okruh, Ťumeňská oblast, Kurganská oblast, Čeljabinská oblast a republika Baškortostán.\n\nOblast se vyznačuje kontinentálním klimatem s dlouhými, chladnými zimami (v Západosibiřské nížině se průměrné teploty pohybují mezi 15-20 °C pod nulou) a krátkými, teplými léty.\n\nÚzemí je bohaté na přírodní zdroje, především pak na kovy (železo, měď, zlato, platina), nerosty (azbest, drahokamy, mastek), mramor a uhlí.\n\nCelková populace při sčítání roku 2002 činila 4 486 214 lidí (5. místo v Rusku), z toho 3 943 529 (83 %) žijících ve městech a \"542 685\" na venkově. Podle odhadu k 1. lednu 2007 měla oblast 4 399 700 obyvatel. Úbytek obyvatel za 5 let tak činí přibližně 2 %.\n\nBylo zjištěno 21 etnických skupin s více než dvěma tisíci členy. Celkem se lidé zařadili do 148 různých etnik. Nejpočetnější jsou: Rusové (82,22 %); Tataři (3,75 %); Ukrajinci (1,24 %); Baškirové (0,83 %); Marijci (0,62 %); Němci (0,50 %); Bělorusové (0,41 %); Udmurti (0,40 %); Azerové (0,34 %); Čuvaši (0,26 %); Arméni (0,25 %); Mordvinci (0,22 %); Židé (0,15 %); Tádžikové (0,14 %); Kazaši (0,10 %); Romové (0,09 %); Uzbekové (0,08 %); Moldavané (0,07 %); Gruzíni (0,06 %); Číňané (0,05 %); Poláci (0,05 %) a mnoho dalších s počtem členů do dvou tisíc.\n\nDobytí Kazaňského chanátu kolem roku 1550 otevřelo Rusům cestu dále na východ, který tak byl osvobozen od tatarského pustošení. První záznamy o ruském osídlení pochází z přelomu 16. a 17. století. Koncem 18. a v 19. století se oblast stala průmyslovým centrem Ruska díky svým bohatým zásobám železa a uhlí. Dalším významným podnětem pro průmysl byla druhá světová válka, během které se velká část továren přesunula na asijskou stranu Ruska kvůli neustálému ohrožení ze strany postupujících Němců (např. motocyklový závod IMZ-Ural).\n\nMezi významné události spojené s regionem patří například sestřelení amerického letce Garyho Powerse nad Jekatěrinburgem 1. května 1960. V červenci 1918 tam byl také bolševiky zavražděn poslední ruský car Mikuláš II. s celou svou rodinou.\n\nBývalý ruský prezident Boris Jelcin se 1. února 1931 narodil ve Sverdlovské oblasti, ve vsi Butka.\n\nSoučasný gubernátor oblasti je Misarin jeden z nejvýznamnějších regionálních politiků v Rusku.\n\nOblastní Ústava ( , \"Ustav\") byla schválena 17. prosince 1994. Gubernátor ( , \"gubernator\") je nejvyšší postavou exekutivy a jmenuje vládu, skládající se z jednotlivých ministrů. Předseda vlády ( , \"predsedatěl pravitělstva\") je jmenován na základě hlasování dolní komory parlamentu (zákonodárného shromáždění) v procesu podobném jako v případě federální vlády.Zákonodárné shromáždění ( , \"zakonodatělnoje sobranije\") se skládá z oblastní dumy ( , \"oblastnaja duma\"), což je dolní komora, a poslanecké sněmovny ( , \"palata predstavitělej\"), což je horní komora. Členové shromáždění zastávají úřad na čtyři roky s tím, že polovina Dumy se mění každé dva roky.\n\nPřed Putinovými reformami roku 2004 byl gubernátor vždy volen přímou volbou na dobu čtyř let. Eduard Rossel byl v úřadu nepřetržitě od roku 1995 (po úspěšném znovuzvolení v letech 1999 a 2003) až do roku 2009.\n\nO dodržování Ústavy se stará místní ústavní soud ( , \"ustavnyj sud\"). Regionální soudy, fungující nezávisle na federální justici, byly sice několikrát zpochybněny, ale přesto se dodnes zachovaly a úspěšně fungují ve většině regionů.\n\nPrůmysl je v oblasti velmi rozšířený a ačkoli by potřeboval modernizaci, 12 % železářského a ocelářského průmyslu Ruské federace je stále soustředěno právě ve Sverdlovské oblasti. Fungují železné i měděné doly a význam získává i dřevozpracující průmysl.\n\nJekatěrinburg je hlavní dopravní křižovatkou v oblasti Uralu. Prochází tudy Transsibiřská magistrála a na místní mezinárodní letiště Kolcovo v poslední době obnovila své lety většina velkých leteckých společností, jako Lufthansa, British Airways nebo ČSA.\n"}
{"id": "277275", "url": "https://cs.wikipedia.org/wiki?curid=277275", "title": "Nachum Nir", "text": "Nachum Nir\n\nNachum Nir (hebrejsky , rozený Nachum Rafalkes, 17. března 1884, Varšava – 10. července 1968) byl sionistický aktivista, izraelský politik a jeden ze signatářů Izraelské deklarace nezávislosti. Byl jediným předsedou Knesetu, který nebyl členem vládní strany.\n\nNarodil se ve Varšavě, tehdy součásti Ruského impéria, učil se v chederu, poté studoval přírodní vědy na universitě ve Varšavě, Curychu a Petrohradě. V Petrohradě také studoval práva, která zakončil v roce 1908 jako doktor práv.\n\nV roce 1903, během svých studentských let, se přidal k studentské sionistické organizaci Kadima a byl delegát na šestém sionistickém kongresu téhož roku. O dva roky později se přidal k Poalej Cijon a byl spoluzakladatel hnutí World Poale Zion. Nir byl také hlavou polské Waiter's Union. Toho roku byl poslán do vězení jako politický aktivista, ale stále navštěvoval sedmý sionistický kongres. V roce 1919 byl zvolen do Rady města Varšavy.\n\nKdyž se Poalej Cijon rozpadl, Nir se přidal k levicové frakci. Sloužil jako její sekretář a byl zapojen do jednání spojení strany s kominternou.\n\nV roce 1925 imigroval do britského mandátu Palestina a pracoval jako právník. Pokračoval nadále v levicové dělnické frakci a před nezávislostí byl členem Židovské národní rady. Byl také členem prozatímní státní rady a v roce 1948 byl jedním ze signatářů deklarace nezávislosti.\n\nV tom samém roce se jeho strana spojila se stranou Mapam a Nir byl v roce 1949 zvolen do prvního Knesetu. Byl místopředsedou Knesetu a předsedal též ústavněprávnímu a justičnímu výboru. V roce 1951 však svůj poslanecký mandát neobhájil. Roku 1954 se od Mapamu oddělila Achdut ha-avoda a Nir se stal jejím členem. Po volbách v roce 1955 se navrátil do Knesetu a znovu předsedal ústavněprávnímu a justičnímu výboru.\n\nNejprve byl zvolen místopředsedou Knesetu, ale po smrti Josefa Šprincaka v lednu 1959 kandidoval Nir na předsedu proti kandidátovi Mapaje (strana Davida Ben Guriona). Tuto volbu vyhrál s podporou pravicové opozice a mnoha menších levicových opozičních stran; byl to jediný případ, kdy byl předseda Knesetu zvolen z nevládní strany.\n\nNir si udržel poslanecký mandát i po znovuzvolení v listopadových volbách 1959 a předsedal výboru pro veřejné služby, pozbyl však funkci předsedy Knesetu a stal se opět jeho místopředsedou. Po znovuzvolení v roce 1961 byl opět místopředsedou Knesetu a předsedou výboru pro veřejné služby. Jeho mandát skončil po volbách v roce 1965.\n\n\n"}
{"id": "277277", "url": "https://cs.wikipedia.org/wiki?curid=277277", "title": "Interaktivní tabule", "text": "Interaktivní tabule\n\nInteraktivní tabule (anglicky interactive whiteboard, IWB) je velká interaktivní plocha, ke které je připojen počítač s datovým projektorem, případně jde o velkoplošnou obrazovku (LCD, LED, plasma) s dotykovým senzorem. Projektor promítá obraz z počítače na povrch tabule a přes ni můžeme prstem, speciálními fixy nebo dalšími nástroji ovládat počítač nebo pracovat přímo s interaktivní tabulí. Tabule je většinou připevněna přímo na stěnu, nebo může být na mobilním stojanu. \n\nV posledních letech jsou klasické interaktivní tabule využívající datový projektor spíše low-end řešením, cena velkoplošných obrazovek pak stále výrazně klesá.\n\nInteraktivní tabule je v podstatě druh dotykového displeje. Může se využít v různých odvětvích lidské činnosti, například ve školní třídě na všech stupních vzdělávání, ve firemních kongresových sálech a v pracovních skupinách, při trénincích profesionálních sportovních týmů, ve studiích televizních a rozhlasových stanic a pod.\n\nPoužívání interaktivní tabule zahrnuje:\n\n\nInteraktivní tabule může být připojena k počítači buď přes rozhraní jako jsou USB (nejčastěji) a sériový port nebo bezdrátově přes Bluetooth. Moderní interaktivní tabule či velkoplošné obrazovky jsou zpravidla plug'n'play (moderní operační systémy mají podporu dotykových zařízení, například MS Windows od verze 7), u starších modelů se ovladač zařízení instaluje do připojeného počítače. Ovladač tabule se zavádí po startu počítače automaticky a interaktivní tabule začne s počítačem komunikovat.\n\nOvladač převádí data o pozici kurzoru a akcích provedených nástroji či prstem na tabuli na signály, které zastupují kliknutí a pohyb myši nebo tabletu. Toho je podle druhu interaktivní tabule dosaženo buď povrchem citlivým na dotek, nebo systémem určujícím pozici za pomoci optického snímání.\n\nV současnosti je šest základních druhů interaktivních tabulí, které se dělí podle druhu snímání pohybu na: snímající elektrický odpor, elektromagnetické a kapacitní, infračervené, laserové, ultrazvukové, a kamerové:\n\n\n\n\n\n\n\nInteraktivní tabule jsou dostupné ve dvou podobách: s přední a zadní projekcí obrazu.\n\n\n\nNěkteří výrobci nabízejí interaktivní tabule s krátkou projekcí, u kterých je datový projektor mnohem blíž povrchu tabule a promítá obraz směrem dolů pod úhlem 45 stupňů. U těchto tabulí se snižuje riziko oslnění nebo dokonce poškození zraku přednášejícího nebo žáka pohledem do silného světelného zdroje projektoru a dále riziko dopadu stínu, vrženého přednášejícím, na tabuli. Riziko krádeže projektoru snižují interaktivní tabule s integrovaným projektorem, u kterých je projektor součástí tabule.\n\nPro interaktivní tabule je mnoho dostupných příslušenství:\n\nInteraktivní učebnice je software pro výuku na interaktivních tabulích. Interaktivní učebnice umožňují použití interaktivních materiálů (obrázky, audio, video, animace apod.) přímo ve výuce.\n\nPro interaktivní učebnice se používají různé autorské nástroje, dodávané především výrobci interaktivních tabulí, v České republice vyvinulo vlastní systém interaktivních učebnic Nakladatelství Fraus. Dalšími producenty interaktivních učebnic v České republice jsou například Terasoft, Nakladatelství Nová škola, LANGMaster, Tobiáš a další.\n\n\n"}
{"id": "277280", "url": "https://cs.wikipedia.org/wiki?curid=277280", "title": "Děložní lístek", "text": "Děložní lístek\n\nDěložní lístek (cotyledon), někdy děloha, je v botanice označení pro první listy na stonku mladých jevnosnubných (semenných) rostlin. Jejich zárodky jsou velmi často patrné již v semeni. Děložní lístky jsou vynášeny nad povrch jen u některých rostlin (epigeické klíčení), u ostatních zůstávají pod zemí (hypogeické klíčení).\n\nNahosemenné rostliny mají zpravidla větší počet děloh (8–15), dvouděložné obvykle dvě, jednoděložné jednu. Existují však i výjimky. U vstavačovitých rostlin úplně chybí. U dvouděložných někdy zase může dojít k zakrnění jedné dělohy (orsej, dymnivka, kotvice). Paraziti jako jmelí nebo kokotice nemají dělohy vůbec.\n\nDělohy mívají různý tvar i konzistenci, často jsou velmi odlišné od pravých asimilačních listů. Nejčastěji však jsou vejčité nebo čárkovité. Obsahuje-li semeno živné pletivo endosperm, dělohy z něj v první fázi čerpají živiny (škrob). Posléze vystupují nad zem a na světle zezelenají. Pokud semeno endosperm nemá, bývají dělohy ztloustlé a nezelené a obsahují zásobní látky (škrob, olej) a zůstávají pod zemí (např. dub, ořešák, hrách).\n\nDělohy většinou záhy z rostliny opadávají, ale třeba u kopřivy žahavky zůstávají i několik měsíců.\n\n\n"}
{"id": "277286", "url": "https://cs.wikipedia.org/wiki?curid=277286", "title": "Jasoň dymnivkový", "text": "Jasoň dymnivkový\n\nJasoň dymnivkový (\"Parnassius mnemosyne\" (Linné, 1758)) je ohrožený druh motýlů ČR. V Československu byl v minulosti místy hojný. V současnosti v Čechách již asi vyhynul a žije pouze na Moravě.\n\nAreál rozšíření zahrnuje Evropu v pásu od Pyrenejí po jižní Skandinávii přes Balkán, Malou Asii do Íránu a střední Asie.\n\nV Čechách pravděpodobně již vyhynul, na poslední známé lokalitě poblíž Velkého Oseka – v národní přírodní rezervaci Libický luh – se od roku 1994 zřejmě již nevyskytuje. Na Moravě je v současnosti známo asi 16 lokalit z nichž nejpočetnější se nacházejí v CHKO Litovelské Pomoraví a NP Podyjí.\n\nVíce rozšířen je na Slovensku kde je znám asi z 50 lokalit: Malé Karpaty, Bílé Karpaty, Malá Fatra, Nízké Tatry, Považský Inovec a Podunajská pahorkatina.\n\nJasoň dymnivkový obývá řídké listnaté a smíšené lesy, lesostepi a louky od nížin do alpínského stupně, které jsou domovem jeho živné rostliny – dymnivky duté (\"Corydalis cava\") a ostatních druhů z rodu \"Corydalis\".\n\nJasoň dymnivkový se vyskytuje v jedné generaci v květnu až červenci. Dospělí motýli se živí se nektarem květů a žijí asi 2 až 3 týdny, během nichž samice naklade až 150 žlutobílých vajíček. Housenky se sice začínají vyvíjet už několik týdnů po nakladení vajíček, ale vylíhnou se až po přezimování příští jaro. Housenky žijí v březnu až červnu na dymnivce duté (\"Corydalis cava\"), dymnivce plné (\"Corydalis solida\"), nebo na jiných druzích rodu \"Corydalis\". Růst housenky trvá 4 až 8 týdnů, poté se zakuklí, kukla bývá uložena ve volném zámotku a ukryta mezi listím a dospělí motýli se líhnou po 2 až 5 týdnech.\n\nVýznamný zástupce orientální motýlí fauny.\n\nPříčinou kritického úbytku jasoně dymnivkového je zejména zánik vhodných biotopů s výskytem živných rostlin a aplikace průmyslových hnojiv a pesticidů na místech jeho výskytu.\n\nLesní porosty v místech jeho výskytu by měly být převedeny (obnoveny) na střední či nízké lesy (pařeziny) s častými světlinami. Součástí těchto zásahů by měla být i péče o spodní etáž trvalých světlin, popř. experimentální lesní pastva.\n\n\n"}
{"id": "277292", "url": "https://cs.wikipedia.org/wiki?curid=277292", "title": "Javorůvky", "text": "Javorůvky\n\nPřírodní rezervace Javorůvky se nachází na zamokřené svažité louce asi 2,5 km VJV od městečka Valašské Klobouky v okrese Zlín na severozápadním svahu kóty Královec (655 m). Oblast spravuje CHKO Bílé Karpaty.\n\nPR byla vyhlášena na ochranu druhově bohaté bělokarpatské louky.\n\nNa území PR se vyskytuje bohatá vegetace zastoupená zejména typickými druhy mezofytních a vlhkých luk, mokřin a pramenišť. Vyskytují se zde chráněné rostliny z čeledi vstavačovitých jako například hlavinka horská (\"Traunsteinera globosa\"), vstavač obecný (\"Orchis morio\"), vstavač mužský (\"Orchis mascula\"), prstnatec májový (\"Dactylorhiza majalis\"), kruštík bahenní (\"Epipactis palustris\"), prstnatec bezový (\"Dactylorhiza sambucina\"), pětiprstka žežulník (\"Gymnadenia conopsea\") a bradáček vejčitý (\"Listera ovata\"). Z dalších ohrožených druhů je to lilie zlatohlávek (\"Lilium martagon\"), zvonek klubkatý (\"Campanula glomerata\"), prvosenka vyšší (\"Primula elatior\").\n\nPR je významným útočištěm hmyzu od motýlů (otakárek fenyklový (\"Papilio machaon\"), hnědásek kostkovaný (\"Melitaea cinxia\"), modrásek bahenní (\"Maculinea nausithous\")) po mokřadní druhy například vážek. Z obojživelníků zde žije čolek horský (\"Triturus alpestris\") a mlok skvrnitý (\"Salamandra salamandra\").\n\n"}
{"id": "277296", "url": "https://cs.wikipedia.org/wiki?curid=277296", "title": "Demokratická pokroková strana (Čínská republika)", "text": "Demokratická pokroková strana (Čínská republika)\n\nDemokratická pokroková strana (tradiční znaky: ; zjednodušené znaky: ; tongyong pinyin: \"Mínjhǔ Jìnbùdǎng\"; hanyu pinyin: \"Mínzhǔ Jìnbùdǎng\"; český přepis: \"Min-ču ťin-pu-tang\") je liberální politická strana působící v Čínské republice. Jejími programovými tématy jsou lidská práva, vyhlášení formální nezávislosti \"de facto\" nezávislého Tchaj-wanu a ekologie. Strana vzešla z hnutí Tangwai (黨外), politické hnutí usilující o demokratizaci a tchajwanizaci politického prostředí. Oficiálně byla založena v září roku 1986 (legální od r. 1991) jako opoziční strana vůči autoritářsky konzervativnímu Kuomintangu. V současné době patří spolu s Kuomintangem mezi dvě nejsilnější strany Čínské republiky. Na domácí scéně spolupracuje s Tchajwanskou unií solidarity a Stranou tchajwanské nezávislosti (někdy Strana tchajwanského národa) v rámci Panzelené koalice () a částečně také s New Power Party.\n\nKandidát DPS Čchen Šuej-pien získal v prezidentských volbách roku 2000 39,3% hlasů, což vzhledem k rozštěpení voličů Kuomintangu mezi dva kandidáty postačovalo k jeho zvolení. V roce 2004 byl jako kandidát „zelených“ Čchen Šuej-pien ziskem 50,1 % hlasů těsně zvolen do druhého funkčního období. Ve volbách do Národního shromáždění v roce 2005 strana zvítězila se 42,5 % hlasů; Národní shromáždění následně potvrdilo dodatky k ústavě, kterými byla jeho činnost ukončena.\n\nVe volbách do Legislativního dvora v lednu 2008 získala DPS pouze 31 % hlasů, a také její kandidát v březnových prezidentských volbách, Sie Čchang-tching, neuspěl s 41,33 % voličských hlasů oproti 58,45 % hlasů, které získal kandidát Kuomintangu Ma Jing-ťiou.\n\nVe volbách do Legislativního dvora v lednu 2016 zvítězila DPS s 44,04 % hlasů, a také její kandidátka Cchaj Jing-wen uspěla v prezidentských volbách, kde získala 56.1 % voličských hlasů oproti 31,0 % hlasů, které získal opoziční kandidát Eric Chu, kandidující za Kuomintang.\n\nDemokratická pokroková strana je členem Liberální internacionály. Předseda strany je v současné době Čuo Žung tchaj.\n\n"}
{"id": "277297", "url": "https://cs.wikipedia.org/wiki?curid=277297", "title": "Ultrafialovo-viditelná spektroskopie", "text": "Ultrafialovo-viditelná spektroskopie\n\nUltrafialovo-viditelná spektroskopie (zkratka \"UV/VIS spektroskopie\") je klasická metoda analytické chemie patřící mezi elektromagnetické spektroskopické metody. Je to jedna z běžných variant spektrofotometrie.\n\nV chemii se používá zejména při měření útlumu intenzity světla při průchodu roztokem podle Lambertova-Beerova zákona, což při známém koeficientu absorpce měřené látky umožňuje stanovit její koncentraci v roztoku. Je obzvláště vhodná pro stanovování koncentrací organických i anorganických barviv a makromolekul. Používá se mj. ve forenzní chemii. \n\nPři analýze vzorků, které obsahují neznámou kombinaci látek, může být obtížné odlišit různé typy látek s podobným průběhem závislosti absorpce na vlnové délce. \n\n"}
{"id": "277301", "url": "https://cs.wikipedia.org/wiki?curid=277301", "title": "Tchajwanská unie solidarity", "text": "Tchajwanská unie solidarity\n\nTchajwanská unie solidarity (tradiční čínštinou \"台灣團結聯盟\", TSU) je středová politická strana, usilující o mezinárodní potvrzení dnešní faktické nezávislosti Tchaj-wanu. Vznikla roku 2001 a spolu s Demokratickou pokrokovou stranou působí v tzv. Panzelené koalici. Založena byla příznivci prezidenta Lee Teng-huia, který od konce osmdesátých let formoval \"tchajwanskou\" frakci uvnitř Kuomintangu.\n\n"}
{"id": "277303", "url": "https://cs.wikipedia.org/wiki?curid=277303", "title": "Křeslo", "text": "Křeslo\n\nKřeslo je druh sedacího nábytku, který slouží k odpočinku. Oproti židli musí mít postranní opěrky - područky. \n\nKřeslo se skládá ze soklu nebo ze čtyř noh, které mohou být spojeny jedním až třemi trnoži nebo kolečky. Sedadlo může být plné, ploché či mírně vypuklé, nebo rámové, s výpletem či čalouněním. Křeslo má vždy opěradlo pro záda a pro ruce. Některé modely mají také vysouvací podpěrku pro nohy, která se vysune sklopením křesla. Jindy se dodává souprava křesla a zvláštní podnožky.\nKřesla mohou být skládací. \nKřesla se vyrábějí z různých materiálů od dřeva, kovů, jejich slitin až po plasty. \nSedací a opěrné plochy mohou být čalouněné: Čaloun se skládá z vycpávky a potahu. Vycpávkou bývala koudel, koňské žíně nebo ovčí rouno, v současnosti molitan. Rám sedáku může být pro lepší prodyšnost vypleten popruhy. U vysokého čalounu se přidávají spirálovitá kovová péra, pak je sedák měkčí, pérovací. Do opěradel se péra nevkládají. Jako potah slouží pevná tkanina nebo gobelín, kůže, či koženka, v současnosti označovaná také termínem \"textilní kůže\".\n\n\n\n\n"}
{"id": "277304", "url": "https://cs.wikipedia.org/wiki?curid=277304", "title": "Infračervená spektroskopie", "text": "Infračervená spektroskopie\n\nInfračervená (IČ) spektroskopie (\"InfraRed (IR) spectroscopy\") je spektroskopická metoda analytické chemie patřící mezi metody elektromagnetické spektroskopie.\n\nJe to kvalitativní metoda, která poskytuje velice přesnou identifikaci izolované látky, a také kvantitativní metoda.\n\n\nIČ spektroskopie ve:\n\n\nV IR spektroskopii organických sloučenin se rozpoznávají dvě hlavní oblasti vibrací:\n\n\nPoužívá se v mnoha oblastech analýzy, např. i ve forenzní chemii. Při analýze se použije porovnání naměřeného spektra se spektrem drogy, případně vlákna v databázi spekter v počítači.\n\n"}
{"id": "277308", "url": "https://cs.wikipedia.org/wiki?curid=277308", "title": "Božský Evan", "text": "Božský Evan\n\nBožský Evan je americká filmová komedie z roku 2007 natočená režisérem Tomem Shadyacem. Film volně navazuje na snímek \"Božský Bruce\".\n\nHlavní postavou filmu je bývalý televizní hlasatel Evan Baxter, který dostane od Boha úkol postavit archu jako Noe v knize \"Genesis\". Do toho je Baxter zvolen do amerického kongresu.\n\nEvan se stane kongresmanem a současně s nastěhováním se do nového domu v nové příměstské zástavbě dostane od Boha úkol postavit archu. Spolu se svými třemi syny a ženou. Evan se postupně mění z metrosexuálního kongresmana v dlouhovlasého staříka v jutových šatech. Dlouho se zdá, že potopa nepřijde, ale v důsledku chyby jiného kongresmana praskne přehrada.\n"}
{"id": "277309", "url": "https://cs.wikipedia.org/wiki?curid=277309", "title": "Popelník", "text": "Popelník\n\nPopelník je nádoba, která je určena k hromadění popela, ať už z cigaret a doutníků či jejich částí po dokouření, anebo popela jako zbytku spalování pevných paliv.\n\nPopelník jako pomůcka kuřáků je nejčastěji kruhové tvaru s plochým dnem, kterým se pokládá na stůl či jiný podklad. Na obrubě bývá udělané zoubkování a nebo zářezy, které umožňují odložení a udržení cigarety. U některých popelníků bývá uprostřed vyvýšené místo, které slouží k típání cigaret.\n\nTyto popelníky často slouží jako reklamní plocha, kdy je reklama umístěna na vnější straně. V jiných případech je dekoračním prvkem s jistými uměleckými motivy. Dříve se vyráběly i uzavíratelné popelníky, které ale v současnosti nejsou zcela běžné. Pro jejich výrobu se používá celá řada materiálů, které jsou většinou nehořlavé a nevodivé. Jedná se například o sklo, keramiku, či porcelán. Tyto materiály také umožňují jeho snadné udržování v čistotě pomocí vody.\n\nV pohostinství je časté, že se popelník vysypává a nebo se vyměňuje za nový, pokud je plný a k jeho vyčištění dochází v zázemí. Považuje se za neslušné do popelníku vyhazovat žvýkačky, papírové kapesníky, či odpad jiného původu než cigaretového.\n\nObčas se popelníky vyskytují také ve venkovních prostorách, kdy jsou umístěny na noze a jsou ve výšce přibližně jednoho metru umožňující snadné uhasnutí cigarety a odhození nedopalku. Podobnou funkcí jsou vybaveny i některé odpadkové koše.\n\n"}
{"id": "277311", "url": "https://cs.wikipedia.org/wiki?curid=277311", "title": "Zeslabený úplný odraz", "text": "Zeslabený úplný odraz\n\nZeslabený úplný odraz (zkratka \"ATR\" z anglického \"Attenuated Total Reflectance\"), je spektroskopická metoda analytické chemie patřící mezi metody elektromagnetické spektroskopie. Jedná se o zajímavou modifikaci infračervené spektroskopie. \n\nInfračervený paprsek se vyšle pod správným úhlem do upraveného hranolu diamantu, germania Ge, sulfidu zinečnatého ZnS, bromidu thornéhoThBr, nebo selenidu zinečnatého ZnSe. Protože mají tyto látky vyšší index lomu než okolní vzduch, dochází u nich k úpl­nému odrazu a paprsek tak postupuje uvnitř hranolu podobně jako uvnitř optického vlákna.\n\nZměnou oproti optickému kabelu je přitlačení hranolu na vzorek, kdy se část paprsku ztratí při dotyku se vzorkem a dojde tedy k zeslabení odraženého paprsku. Toto zeslabení je však pro analytiky způsobeno absorpcí a získáme tedy infračervené spektrum vzorku. Sice jsou trošku jiná, než standardní infra­čer­vená spektra, což je způsobeno malou hloubkou, do které paprsek pronikne (kolem 1 μm), ale vzhledem k zjednodušení přípravy vzorků je tato metoda výhodnější.\n\n"}
{"id": "277315", "url": "https://cs.wikipedia.org/wiki?curid=277315", "title": "ATR", "text": "ATR\n\nZkratka ATR má více významů:\n\n"}
{"id": "277316", "url": "https://cs.wikipedia.org/wiki?curid=277316", "title": "Voduška červená", "text": "Voduška červená\n\nVoduška červená čili lečve (\"Kobus leche\") je středně velká antilopa obývající Střední a Jižní Afriku, konkrétně území jihovýchodní části Demokratické republiky Kongo, oblasti poblíž řeky Okavango v Botswaně a řeky Kafue a jezera Bangweulu v Zambii.\n\n\nKohoutková výška u vodušky červené se pohybuje mezi 90–100 cm, tělo je dlouhé 1,3–2,4 m a hmotnost se pohybuje mezi 70 až 120 kg. Srst na horní straně těla je zbarvena kaštanově až černě a kontrastuje s bílou spodinou těla a hrdlem a černými páskami na nohách. Samci bývají tmavší a na rozdíl od samic mají až 90 cm dlouhé spirálovité rohy. Zadní končetiny jsou o něco delší než u jiných druhů antilop, což tvoří stejně jako prodloužené kopyta, která se při došlápnutí rozloží, adaptaci k lepšímu a rychlejšímu brodění v bažinatých a zaplavených oblastech.\n\nObývá většinou bažinaté oblasti nebo okolí řek a jezer, kde požírá vodní rostliny, které jsou dostupné v závislosti na výši vodní hladiny. Pokud spatří nebezpečí, velice rychle uteče do vody a to i do hloubky, kdy jim je voda po kolena. To většinu jejich hlavních predátorů, které tvoří větší šelmy, odradí. Jsou také skvělými plavci a díky větší délce svých končetin, jak už bylo zmíněno výše, se dokáže poměrně rychle a ladně pohybovat i po povrchu pokrytým bahnem.\n\nVoduška červená je aktivní ve dne. Žije v ohromných stádech, které mohou čítat několik stovek, ba i tisíců jedinců a má systém malých teritorií zvaných leky. Členové jednoho stáda bývají obvykle jednoho pohlaví, až na období páření, kdy se jednotlivá stáda navzájem promíchávají. Před pářením spolu samci agresivně zápasí, k čemuž používají své rohy. Samice rodí po 225 dnech březosti jediné mládě. Voduška červená se může dožít až 15 let.\n\nRozeznáváme 4 poddruhy:\n\n\nV Evropě je tento druh chován v necelých sedmi desítkách zoo. V Česku chovají vodušky červené v následujících zoologických zahradách:\n\nV minulosti jí také chovaly v Zoo Zlín.\n\nNa Slovensku je k vidění v Zoo Košice a Zoo Bratislava.\n\nPrvní jedinci tohoto druhu přišli do Zoo Praha v roce 2002. První úspěšný odchov se podařil o šest let později v roce 2008. Ke konci roku 2017 bylo chováno 13 jedinců. V lednu 2019 se narodila další dvě mláďata (samec a samice). V březnu 2019 se narodil samec a samice. 29. května 2019 se narodila další samice a v červnu téhož roku následovaly další dva přírůstky. 19. ledna 2020 se narodila samička Klotilda. \n\nVodušky červené jsou k vidění v horní části zoo ve výběhu Africké panorama při pavilonu Africký dům.\n\n"}
{"id": "277324", "url": "https://cs.wikipedia.org/wiki?curid=277324", "title": "Ramanova spektroskopie", "text": "Ramanova spektroskopie\n\nRamanova spektroskopie je spektroskopická metoda analytické chemie patřící mezi metody elektromagnetické spektroskopie.\n\n\nTato metoda využívá Ramanův jev. Používá se rozptyl laserového paprsku. Laserový paprsek může s elektrony interagovat v zásadě třemi způsoby:\n\nPosuny frekvencí u Stokesových a Anti-Stokesových fotonů od frekvence použitého laserového zdroje pak nesou analytickou informaci o rozdílech jednotlivých kvantových hladin (nejčastěji vibračních).\n\nRamanova spektroskopie je do značné míry doplňkovou metodou k infračervené spektroskopii. Je skoro pravidlem, že pásy intenzivní v Ramanových spektrech jsou v infračervených spektrech slabé a naopak, protože:\n\nRamanova spektroskopie se ve forenzní chemii uplatňuje při analýze drog a farmaceutik, barev, inkoustů i vláken. Využití našla i například při ověřování pravosti mapy Vinlandu, která měla dokázat, že Vikingové byli v Severní Americe před Kolumbem. Dále se používá v mineralogii při identifikaci minerálů a i v ostatních oborech geologie i chemie (identifikace organických sloučenin).\n\nSeriál o detektivní chemii v brožuře KSICHTu\n"}
{"id": "277325", "url": "https://cs.wikipedia.org/wiki?curid=277325", "title": "Peněženka", "text": "Peněženka\n\nPeněženka, starším názvem také portmonka, případně i slangově šrajtofle či prkenice, je druh ochranného pouzdra na peníze a v moderní době i na různé druhy platebních karet, či osobních dokladů. Peněženka slouží jako místo, které snadno umožňuje shromáždění, roztřídění, úschovu a snadnou manipulaci s předměty v ní uložených. Jedná se o pouzdro, které bývá často skládatelné a uzavíratelné.\n\nPeněženky se vyskytují v celé škále barev, materiálů (kůže, látkové, dřevěné atd.) a velikostí v závislosti na velikosti peněz. Existují varianty pouze na drobné mince, či na mince a bankovky, ale mezi nejpoužívanější patří kombinované peněženky s oddělenými místy pro mince, bankovky, doklady a karty. Takovéto peněženky mají uzavíratelnou kapsu (buď na suchý zip (prvně se objevuje v 70. letech 20. století), či na zip), do které se vkládají mince. Tato kapsa bývá většinou umístěna na jedné ze stran peněženky a existují varianty umožňující rychlou dostupnost, tedy je kapsa umístěna tak, že se dá otevřít i bez otvírání samotné peněženky. Místo pro bankovky bývá dosažitelné jen při otevření peněženky, což zvyšuje bezpečnost. Ve vnitřku peněženky se pak nacházejí další kapsy, které jsou rozměrově uzpůsobeny velikostí kreditních karet, či občanského a řidičského průkazu.\n\nZvláštním případem je tzv. „\"kasírtaška\"“, která se používá v pohostinství. Od normální peněženky se liší tím, že má vyhrazené kapsy pro jednotlivé typy bankovek, což usnadňuje jejich vracení a urychluje tak obsluhu. Vzhledem ke svému rozměru také umožňuje využívání jako podložka pro psaní účtenky.\n\nPeněženky se také využívají jako častý turistický suvenýr, kdy se na jednu ze stran uvede symbol země, či jiný významný výjev z daného území.\n\nPrvní peněženky jsou spojeny s rozvojem bankovek respektive papírových peněz, jelikož dokud se používaly mince, byl hlavním nástrojem pro jejich osobní přenos využíván měšec či v případě většího množství truhla. Se vznikem papírových bankovek ale vznikla potřeba vytvořit pouzdro, které by umožňovalo snadné přenášení peněz a jejich skladování.\n\nV moderní peněžence se objevují i malá pouzdra na kreditní karty, které se objevují poprvé v 50. letech 20. století.\n\nNevýhodou peněženky je to, že shromažďuje značné množství důležitých materiálů na jednom místě a se snadnou dostupností, čehož využívají zloději, nejčastěji v podobě kapsářů. Soustředí se na krádež peněženky z kapsy, či kabelky. Kvůli této ztrátě pak člověk přichází jak o osobní doklady, platební karty tak i o hotovost. Nebezpečí spočívá v tom, že několik osobních dokladů a kreditní karty jsou pak dále možné využívat pro další obohacení zlodějů.\n\n\n"}
{"id": "277327", "url": "https://cs.wikipedia.org/wiki?curid=277327", "title": "SRR", "text": "SRR\n\nSpojení písmen S, R a R může mít různé významy:\n"}
{"id": "277330", "url": "https://cs.wikipedia.org/wiki?curid=277330", "title": "Provozní interval (železnice)", "text": "Provozní interval (železnice)\n\nProvozním intervalem se v železniční dopravě rozumí nejkratší čas, který je potřebný pro splnění všech úkonů předepsaných pro zajištění plynulé jízdy vlaků a bezpečnosti v místech jejich možného vzájemného ohrožení. Provozní intervaly zkoumáme v dopravnách a některý dalších stanovištích na širé trati, např. v odbočkách, kolejových splítkách a kolejových křižovatkách (nejsou-li zároveň dopravnami), v zastávkách s jednostranným nástupištěm na dvoukolejných tratích, v nákladištích a na vlečkách, kde se obsluhující vlaky uzavírají, aby mohla probíhat vlaková doprava.\n\nJedná se tedy o nejkratší možný čas mezi jízdami dvou po sobě následujících vlaků přes místo možného vzájemného ohrožení.\n\nProvozní intervaly dělíme na staniční a traťové.\n\nRozdělení staničních intervalů:\n\nRozdělení traťových intervalů:\n\nExistují dále intervaly na nástupištích, které jsou zjišťovány tam, kde může dojít k ohrožení cestujících při výstupu či nástupu. Tyto intervaly můžeme zjišťovat ve stanicích (neperonizované stanice) nebo na trati (zastávky na dvoukolejných tratích, kde je pro přístup k jednomu z nástupišť nutný vstup do jedné z traťových kolejí).\n\nDaněk, J., Vonka, J.: \"Dopravní provoz železnic\". Alfa, Bratislava 1988\n"}
{"id": "277331", "url": "https://cs.wikipedia.org/wiki?curid=277331", "title": "ESET NOD32 Antivirus", "text": "ESET NOD32 Antivirus\n\nESET NOD32 Antivirus je antivirový program vytvořený slovenskou společností ESET. Je dostupný pro operační systémy Microsoft Windows, Linux, FreeBSD a MacOS. Pro mobilní platformu Android existuje jeho verze Mobile Security & Antivirus. Rozšířená verze, zahrnující antispam, antispyware a firewall, je k dispozici pod názvem Eset Internet Security. První verze NOD32 Antiviru vznikla v 90. letech 20. století, kdy začaly být počítačové viry čím dál tím běžnější.\n\nZpočátku si program získal popularitu mezi pracovníky IT ve východoevropských zemích, jelikož ESET byl založen na Slovensku. Ačkoli programová zkratka názvu byla původně vyslovována po jednotlivých písmenech, nedávný celosvětový boom v používání programu vedl také ke zjednodušení jeho názvu. Spojením písmen v jedno slovo přispělo k tomu, že se nazývá jako \"nod\".\n\nNOD32 se skládá z on-demand scanneru (prohledávání, které si zvolí uživatel sám) a čtyř různých real - time monitorů. Zmiňovaný on-demand scanner (má poněkud matoucí označení jako NOD32) může být povolován uživatelem nebo časovým plánovačem. Každý real - time monitor pokrývá možnosti vniknutí různého vstupního druhu počítačového viru:\n\n\n\n\n\n\nNOD32 je napsaný z velké většiny v jazyce symbolických adres, což přispívá k nízkému využití systémových prostředků a k jeho vysoké rychlosti vyhledávání. NOD32 dokáže zpracovávat více než 23 MB za sekundu při skenování na počítači s procesorem Pentium 4 a v průměru, využívá méně než 20 MB paměti.\n\nPodle časopisu Virus Bulletin, který v roce 2005 testoval NOD32, pracuje tento antivirus až pětkrát rychleji než další antiviroví konkurenti.\n\nPro síťové prostředí je určena verze NOD32 Enterprise Edition, která se skládá z NOD32 AntiVirus a NOD32 Remote Administratoru. V síťovém prostředí tak klienti NOD32 mohou aktualizovat své verze z centrálního \"mirror server\" na síti.\n\nSignaturní soubory, NOD32 skenující engine užívají heuristické metody (nazvané \"ThreatSense\" od ESETu) poskytující lepší ochranu proti nově vydaným virům.\n\nDne 5. listopadu roku 2007, ESET zveřejnil \"Eset Smart Security suite\", internetovou bezpečnostní soupravu navrženou od ESETu ve spolupráci s dalšími internetovými bezpečnostními soupravami navrženými od dalších společností jako jsou McAfee a Kaspersky. ESET Smart Security obsahuje:\n\n\nAntispam poskytuje obranu proti spam, stejně jako proti emailovým samospustitelným virům v přílohách, které nyní sdílejí mnoho vlastností právě s normálními spamy. Antispam z ESS zužitkovává jak klientská tak serverově založená pravidla k tomu, aby okamžitě poskytoval heuristickou spamovou prevenci, což je lepší než jen spoléhat se na metodu vyhledávání. Všechny režimy poskytují filtrující protokol.\n\nOsobní Firewall od ESET Smart Security je schopen označit specifické programy kdekoliv v síti. Díky této schopnosti je možné identifikovat a označit aplikaci, která může být použita v síti různými uživateli (jako například Microsoft Word) pro daleko větší heuristickou kontrolu všech spojení užívaných právě touto aplikací. To je účinnější než použití stejné úrovně kontroly na každou aplikaci, bez ohledu na to, zda má přístup k síti nebo ne.\n\n\n\n"}
{"id": "277332", "url": "https://cs.wikipedia.org/wiki?curid=277332", "title": "Rentgenová fluorescence", "text": "Rentgenová fluorescence\n\nRentgenová fluorescence (zkratka \"XRF\" z anglického \"X-ray fluorescence\") je spektroskopická metoda analytické chemie patřící mezi metody elektromagnetické spektroskopie. Využívá se například ve forenzní chemii díky nedestruktivitě a podrobné analýze širokého spektra materiálu, používána díky prostupnosti rentgenového paprsku i neprůhledným materiálem, založena na stimulaci vnitřních elektronů atomu.\nPředmět je ozařován paprsky X nebo gama paprsky, které nabijí elektrony ve vnitřním obalu atomů nacházejících se v povrchové vrstvě zkoumaného materiálu a vytvoří tzv. fotoefekt. Tedy paprsky X způsobí přesun elektronů do vnější části obalu a následovný rychlý návrat zpět do vnější vrstvy. K interakci RF s hmotou dochází fotoelektrickým a Comptonovým jevem nebo vznikem elektron – pozitronového páru. Tento rychlý proces vyžaduje určité procento energie, která je rovna diferenci energie mezi vnitřními elektronovými vrstvami atomu z každého prvku zkoumané části předmětu. Tato fluorescenční energie rentgenových paprsků je měřena a její hodnota je posléze porovnávána s hodnotami charakteristickými pro jednotlivé prvky, které se mohou nalézat ve vzorku. Elektrony mohou deexcitovat kaskádovitě, takže se může objevit spektrum různých fotonů (absorpční hrany) a právě toto fluorescenční spektrum se používá k identifikaci atomu. \n\nVelikost těchto tzv. charakteristických rentgenových paprsků může být měřena dvěma způsoby závislými na vlnovém rozpětí. Jedná se o metodu disperzní vlnové délky XRF a metodu disperzní energie XRF. První, tzv. WO XRF, není vhodná pro užití v archeologické vědě z důvodu jejího destruktivního charakteru. V měření energie vlnové délky dochází k difrakci aminokrystalů, a proto je nutná forma zkoumaného materiálu: stlačený prášek či skelný pelet. Druhá metoda je hojně využívaná archeology díky její rychlosti a nepoškozování artefaktu. Energické hodnoty paprsků jsou měřeny polovodičovým detektorem. Přístroje používané v EO FRX metodě dokáží být tak přesné, že je možno analyzovat i velmi malou část povrchu či vnitřku materiálu kvalitativně i kvantitativně. Nedochází tedy k většímu poškození předmětu. \n\nPro XRF analýzy je nutná jen velmi malá (řády milimetrů) tloušťka odebraného vzorku u „lehkých“ materiálů, jako je sklo a keramika. Naopak ale u kovů se rapidně prohlubuje. U analýzy kovů je doporučeno odstranit všechny koroze a nejlépe zkoumat neporušený, čistý vzorek získaný vrtem. \n\nPrávě rentgenová disfrakce je hlavní metodou při podrobnějším strukturovaném zkoumání pevných těles objektů, jenž se nachází například v půdě. Ale existují i další metody jako například tzv. aktivační analýza a ty, jenž pracují na principu emisí charakteristického záření. Tedy aktivační analýza s nabitými částicemi, neutronová aktivační analýza a analýza emisí vyvolanými těžce nabitými částicemi a spousta dalších – všechny ale pracují na principu ionizovaného záření. \n\nMetoda je vhodná pro identifikaci typů slitin, nejhojnějších prvků v keramice, hornin, skla, glazury a různých pigmentů, velmi rychlá a nevyžaduje žádné velké přípravy vzorku, kromě vyčištění povrchu.\n\nSeriál o detektivní chemii v brožuře KSICHTu\n"}
{"id": "277338", "url": "https://cs.wikipedia.org/wiki?curid=277338", "title": "Mikrospektrofotometrie", "text": "Mikrospektrofotometrie\n\nMikrospektrofotometrie (zkratka \"MSF\") je metoda analytické chemie, která vznikla kombinací mikroskopie a spektrometrie. Její vznik byl nutný, protože srovnávací mikroskopy mají tu vadu, že nedokáží rozlišit složení dvou červených barev, které vypadají stejně, ale ve skutečnosti se mohou lišit ve složení, a naopak spektrální metody mají tu vadu, že se jimi změří spektrum, ale jen celého vzorku. Řešením problémů se tedy stala mikrospektrofotometrie (MSF), která v sobě spojuje mikroskopické i spektroskopické metody, přičemž toto spojení donedávna naráželo především na technická omezení - na konstrukci čoček a na slabé zdroje záření. Konstrukce čoček se napravila používáním elektromagnetických cívek, pří­padně naleštěných ocelových zrcadel místo skleněných a o dostatečně silné zdroje záření se postaraly lasery.\n\nHlavní výhodou mikrospektrofotometrie je možnost zkoumat vzorky do většího detailu. Ve forenzní chemii lze takto pozorovat jen jedno vlákno, které lze rovnou prověřit i spektrálně. Mikroelementární analýza je z části zvláštním případem skenovacího elektronového mikroskopu (\"SEM\"), který skládá obraz objektu pomocí proudu elektronů, které se na vzorku rozptylují.\n\nJednotlivé mikrometody našly uplatnění ve forenzní chemii pro:\n\n\n"}
{"id": "277346", "url": "https://cs.wikipedia.org/wiki?curid=277346", "title": "Iontová mobilitní spektrometrie", "text": "Iontová mobilitní spektrometrie\n\nIontová mobilitní spektrometrie (zkratka \"IMS\" z anglického \"Ion mobility spectrometry\") je metoda analytické chemie patřící mezi spektrometrické a elektroforetické metody.\n\nV iontovém mobilním spektrometru se malý vzorek vzduchu nejprve ionizuje pomocí β-zářiče Ni. Protože se pracuje za atmosférického tlaku, vzniklé ionty jsou obklopeny vodní párou, které zvýší váhu iontů. Načež se na ionty a molekulární klastry uplatní elektrické pole a ionty se podle něj začnou pohybovat. Dělení podle velikosti pak obstarává protiproud netečného plynu a malé ionty dopadnou na detektor dříve, než velké iontově-molekulové klastry. Výstupem je pak graf intenzity proti času. Mobilitní spektrum sice nestačí k úplné identifikaci látky, ale výrazně zužuje okruh hledané látky.\n\nTato metoda se využívá ve forenzní chemii k vyhledávání výbušnin a drog na letištích, přístavech a hraničních přechodech.\n\n"}
{"id": "277347", "url": "https://cs.wikipedia.org/wiki?curid=277347", "title": "Oldřich I. z Rožmberka", "text": "Oldřich I. z Rožmberka\n\nOldřich I. z Rožmberka († 4. března 1390) byl čtvrtým synem nejvyššího komořího Českého království Petra z Rožmberka († 1347) a jeho druhé manželky Kateřiny, která údajně pocházela z rodu Vartemberků. Společně s matkou a bratry založil v Českém Krumlově minoritský klášter.\n\nPo smrti staršího bratra Jošta se Oldřich stal prvním mužem rožmberského rodu a stejně jako bratr se nezúčastňoval pro mocenské rozepře s panovníkem politického života země. Na přelomu let 1381–1382 spolu s bratry a Jindřichem z Hradce vojensky podpořili Jindřicha ze Schaunberga v rozepři s rakouským vévodou Albrechtem III. Prostředníkem v celé kauze se nakonec stal český král Václav IV.\n\n\n"}
{"id": "277349", "url": "https://cs.wikipedia.org/wiki?curid=277349", "title": "Hmotnostní spektrometrie", "text": "Hmotnostní spektrometrie\n\nHmotnostní spektrometrie (zkratka \"MS\" z anglického \"Mass spectrometry\") je metoda analytické chemie. Hmotnostní spektrometrie pracuje s dělením podle poměru m/Q, kde m je hmotnost a Q je náboj fragmentu. Používá se pro určení hmotnosti částic, či stanovení elementárního složení vzorku nebo molekuly, a pro objasnění chemické struktury molekul, jako jsou peptidy a jiné chemické sloučeniny. Princip hmotnostní spektrometrie je založen na ionizaci chemických sloučenin, tvorbě nabitých molekul nebo fragmentů molekul a měření jejich poměru hmotnosti k náboji. Postup hmotnostní spektrometrie:\nHmotnostní spektrometry se skládají ze tří modulů:\n\nTechnika má kvalitativní i kvantitativní využití. Patří mezi ně identifikace neznámých látek, určování izotopového složení prvků v molekule a stanovení struktury sloučeniny tím, že pozoruje jeho roztříštěnost. Další použití zahrnují kvantitativní množství směsi ve vzorcích nebo studium základů iontů v plynné fázi chemie (chemie iontů a neutrálních ve vakuu). Hmotnostní spektrometrie se nyní velmi běžně používá v analytických laboratořích, které studují fyzikální, chemické nebo biologické vlastnosti nejrůznějších sloučenin.\n\nRoku 1886 Eugen Goldstein pozoroval záření v plynu vypouštěné při nízkém tlaku, které probíhalo od anody přes kanály k perforované katodě. Naproti tomuto záření proudilo opačné záření. Goldstein nazýval tyto kladně nabité paprsky „Kanalstrahlen,“ což v češtině znamená „kanálové paprsky“. Wilhelm Wien zjistil, že silná elektrická nebo magnetická pole odchylují kanálové paprsky a roku 1899 postavil zařízení s paralelním elektrickým a magnetickým polem, která oddělují pozitivní paprsky podle jejich m/Q poměru. Wien objevil, že m/Q poměr závisí na povaze plynu ve výbojce. Anglický vědec J.J. Thomson později vylepšil Wienovu práci snížením tlaku k vytvoření hmotnostní spektrometrie.\n\nPrvní použití hmotnostní spektrometrie k analýze aminokyselin a peptidů bylo provedeno v roce 1958. Carl-Ove Andersson označil hlavní fragmenty iontů pozorovaných během ionizace methylesterů.\n\nNěkteré z moderních technik hmotnostní spektrometrie byly popsány Arthurem Jeffreym Dempsterem a Francisem Williamem Astonem roku 1918, respektive roku 1919. V roce 1989 byla polovina Nobelovy ceny za fyziku udělena Hansi Dehmeltovi a Wolfgangu Paulovi za rozvoj techniky iontové pasti mezi lety 1950 až 1960. Roku 2002 byla Nobelova cena za chemii udělena Johnu Bennettu Fennovi za vývoj ionizujícího elektro-spreje (ESI) a Koičimu Tanakovi za rozvoj jemné laserové desorpce (SLD) a jejich využití pro ionizaci biologických makromolekul, především proteinů.\n\nIontový zdroj je část hmotnostního spektrometru, která převádí analyt do ionizovaného stavu v plynné fázi. Ionty ze zdroje jsou dále transportovány iontovou optikou k dalším součástem hmotnostního spektrometru. Existuje několik různých iontových zdrojů, které jsou vhodné pro různé typy analytů a různé techniky hmotnostně spektrometrické analýzy.\n\nElektronová ionizace (EI) , je klasický iontový zdroj, ve kterém se ionizuje plynný analyt proudem dopadajících elektronů. Energie elektronů se volí zhruba okolo 70 eV, aby byla dostatečně vyšší, než běžná energie meziatomových vazeb. Při EI vznikají kationtové radikály, které intenzivně fragmentují. Výsledné hmotnostní spektrum obsahuje charakteristické fragmenty. Spektrum neobsahuje molekulový ion.\n\nChemická ionizace (CI) , je jemnější iontový zdroj, který využívá EI zdroj k ionizaci pomocné látky (například argonu), která reaguje s plynným analytem. Ionty vzniklé z analytu přenosem náboje z pomocných iontů nejsou tak energeticky bohaté, proto nedochází k tak výrazné fragmentaci a v hmotnostním spektru se většinou nachází molekulový ion.\n\nElektrosprejová ionizace (ESI) , je jemný iontový zdroj, který převádí již nabité ionty z kapalné polární fáze do plynné fáze. Hmotnostní spektrum obsahuje převážně adukty s vodíkem nebo sodíkem a složitější klastry.\n\nMatricí asistovaná LASERová desorpce (MALDI) , je iontový zdroj, který převádí vysokomolekulární látky do plynné fáze rychlým odpařením roztoku analytu v matrici, způsobeným krátkým LASERovým pulsem.\n\nIndukčně vázané plazma (ICP) , zdroje jsou využívány především pro analýzu kationtů a širokou škálu typů vzorků. U tohoto typu technologie iontového zdroje, 'plamen' z plazmatu, který je celkově elektricky neutrální, ale podstatná část jeho atomů ionizovaných na vysokou teplotou, se používá k atomizaci daných vzorků molekul a další pás vnějších elektronů od těchto atomů. Plazma je obvykle generováno z argonu, protože první ionizační energie atomů argonu je vyšší než první ionizační energie jiných prvků, s výjimkou He, O, F a Ne, ale nižší než druhá ionizační energie všech, kromě elektropozitivních kovů.\n\nHmotnostní analyzátory oddělují ionty podle jejich m/Q poměru. Následující dva zákony se řídí dynamikou nabitých částic v elektrických a magnetických polí ve vakuu:\nF je zde síla působící na ionty, m je hmotnost iontů, a je zrychlení, Q je náboj iontu, E je elektrické pole, a v x B je vektor, vektorový součin iontů rychlosti a magnetické pole.\n\nRovnítko mezi výrazy pro výše uvedené síly působící na iont obnáší:\nTato diferenciální rovnice je klasická rovnice pohybu pro nabité částice. Spolu s částečkami počátečních podmínek, částice zcela určují pohyb v prostoru a čase, pokud jde o poměr m / Q.\n\nExistuje mnoho typů hmotnostních analyzátorů, statické či dynamické, nebo magnetické či elektrické, ale všechny fungují podle výše uvedené diferenciální rovnice. Každý typ analyzátoru má své silné a slabé stránky. Mnoho hmotnostních spektrometrů používá dva nebo více hmotnostních analyzátorů pro tandemové hmotnostní spektrometrie (MS / MS). Kromě běžnějších hmotnostních analyzátorů uvedených níže, jsou tam i jiné, určené pro zvláštní situace.\n\nSektorové pole hmotnostního analyzátoru užívá elektrické a/nebo magnetického pole, které ovlivňují cestu a/nebo rychlost pohybu nabitých částic. Jak je uvedeno výše sektorové pole ohýbá trajektorii iontů, zatímco projdou hmotnostním analyzátorem, podle jejich m/Q poměru, vychylování více nabitých a rychleji se pohybujících lehčích iontů je znatelnější. Analyzátor může být použit k výběru úzkého rozsahu m/z poměru nebo skenování prostřednictvím řady m/z, ke katalogizaci iontů v reálném čase.\n\nAnalyzátor doby letu používá elektrické pole k urychlení iontů se stejným potenciálem. Pokud mají částice stejný náboj, bude kinetická energie částice totožná, a jejich rychlost bude záviset pouze na jejich hmotnosti. Lehčí ionty dosáhnou detektoru první.\n\nKvadrupólové hmotnostní analyzátory používají oscilující elektrická pole k selektivnímu stabilizování nebo destabilizovaní cesty iontů procházejícími rádiovými frekvencemi (RF), elektrické pole je vytvořeno ze čtyř paralelních tyčí – elektrod. Pouze ionty v určitém rozsahu m/Q poměru jsou předávány prostřednictvím systému kdykoliv, ale změny potenciálů na elektrodách umožňují široký rozsah m/z hodnoty, které se přehnaly rychle, a to buď kontinuálně, nebo v posloupnosti. Kvadrupólový filtr působí v hmotnostním analyzátoru jako selektivní filtr m/z a je úzce spojen s kvadrupólovou iontovou pastí. Další variací čtyř-pole je trojnásobné čtyř-pole. Trojnásobné kvadrupólové hmotnostní spektrometry mají tři po sobě jdoucí kvadrupóly uspořádány za sebou. První kvadrupól se chová jako hmotnostní filtr, druhý působí jako kolizní cela, kde jsou vybrané ionty rozděleny do fragmentů. Výsledné fragmenty jsou analyzovány třetím kvadrupólem.\n\nČtyřpólová iontová past pracuje za stejných fyzikálních zákonů jako čtyřpólové hmotnostní analyzátory, ale ionty jsou zachyceny do pasti a následně vyhozeny. Ionty jsou v pasti hlavní rádiové frekvence čtyřpólového pole, v prostoru ohraničeného kruhu (obvykle připojena k hlavnímu potenciálu rádiové frekvence) mezi dvěma elektrodami. Vzorek je ionizován buď interně (např. elektronovým nebo laserovým paprskem), nebo externě, v takovém případě jsou ionty často zaváděny přes otvor k „čelu“ elektrody.\n\nExistuje mnoho m/Q separačních a izolačních metod, ale nejpoužívanější je hmotnostní nestabilní mód, v němž je potenciál rádiové frekvence udržován tak, že je orbita iontů s hmotou „a“>„b“, zatímco ionty s hmotností „b“<\"a\" jsou nestabilní a jsou katapultovány na osu z na detektoru. Tam jsou také použity nedestruktivní metody analýzy.\n\nIonty mohou také být vyhozeny metodou rezonanční excitace, kdy je doplňkové oscilační budící napětí aplikováno na čelo elektrody, a zachycená amplituda napětí a/nebo frekvence budicího napětí je přenášena ionty do rezonančního stavu v pořadí podle jejich poměru m/Q.\n\nAlternativou čtyřpólové hmotnostní spektrometrické iontové pasti jsou válcové iontové pasti hmotnostního spektrometru.\n\nLineární čtyř-pólová iontová past je podobná čtyř-pólové iontové pasti, ale ta zachycuje ionty v dvourozměrném čtyř-pólovém poli, místo tří-dimenzionálních čtyř-pólových polích jako v 3D čtyř-pólové iontové pasti. Thermo Fisher LTQ (v češtině známá jako \"Thermo Fisherova čtyř-pólová lineární past\") je příkladem lineární iontové pasti.\n\nFourierova transformace hmotnostní spektrometrie (FTMS) je opatření, které zachytí obraz současně vytvořených iontů v magnetickém poli v reálném čase. Místo měření vychýlení iontů s detektorem, ionty jsou odvedeny do Penningovy pasti (statická elektrická/magnetická iontová past). Detektory na pevných pozicích v prostoru měří elektrický signál iontů, které projdou blízko nich v průběhu doby, během periodického signálu.\n\nIontová cyklotronová rezonance (ICR) je starší technika hmotnostní analýzy, tato technika je podobná FTMS kromě toho, že ionty jsou detekovány s tradičním detektorem. Ionty chycené v Penningově pasti jsou vybuzeny RF elektrickým polem, než dopadnou na stěny pasti, kde se nachází detektor. Ionty různé hmotnosti jsou rozděleny podle času dopadu.\n\nPosledním prvkem hmotnostního spektrometru je detektor. Zaznamenává vyvolané nebo aktuální průchody iontů nebo jejich dopady. Detektor se skládá ze dvou kovových desek, které zaznamenávají průchody iontů.\n"}
{"id": "277350", "url": "https://cs.wikipedia.org/wiki?curid=277350", "title": "Átrej", "text": "Átrej\n\nÁtrej (v německém originále Atréju) je fiktivní postavou a zároveň hlavním hrdinou románu a filmu \"Nekonečný příběh\". Jedná se o mladého indiánského chlapce, který je povolán, aby našel lék pro Dětskou císařovnu. Během své cesty společně se svým rádcem a ochráncem Aurynem (náhrdelník Dětské císařovny) potkává různá roztodivná stvoření. Společně se svým věrným drakem Falkem a taky i Bastianem (Oliver Barret) zdolávají nebezpečné situace a odolávají zlým nepřátelům, mezi které patří např. Nicota a Gmork.\n\nÁtreje hraje Noah Hathaway.\n"}
{"id": "277360", "url": "https://cs.wikipedia.org/wiki?curid=277360", "title": "Maharashtra Open", "text": "Maharashtra Open\n\nMaharashtra Open, oficiálním názvem Tata Open Maharashtra, je profesionální tenisový turnaj mužů hraný v indickém městě Puné, ležícím ve svazovém státu Maháráštra. Koná se v úvodní lednový týden sezóny, jakožto jediný indický turnaj v rámci okruhů mužů ATP Tour i žen WTA Tour. \n\nDějištěm se staly otevřené dvorce s tvrdým povrchem oddílu Mhalunge Balewadi Tennis Complex na ploše víceúčelového areálu Shree Shiv Chhatrapati Sports Complex. Držitelem práv na turnaj je společnost IMG a spolupořadatelem pak IMG Reliance. \n\nTurnaj je v rámci ATP World Tour od sezóny 2009 zařazen do kategorie ATP World Tour 250. K založení události došlo v roce 1996, nejdříve pod názvem McDowell Open. Mezi roky 1997–2001 pak indická akce existovala jako Gold Flake Open. Po změně sponzora probíhala v letech 2002–2004 se jménem TATA Open a v sezónách 2005–2017 byla hrána jako Chennai Open. V roce 2018 získala název Tata Open Maharashtra. \n\nV roce 1996 událost prožila premiéru v indickém Novém Dillí, aby mezi lety 1997–2017 probíhala v Čennaí, kde se hrálo na otevřených dvorcích s tvrdým povrchem v areálu SDAT Tennis Stadium s hlavním kurtem pro 5 800 návštěvníků. Od roku 2018 se dějištěm staly dvorce s tvrdým povrchem Plexi Pave klubu Mhalunge Balewadi Tennis Complex, s kapacitou centrkurtu 4 200 diváků. \n\nDo soutěže dvouhry nastupuje dvacet osm tenistů a čtyřhry se účastní šestnáct párů. Dva singlové tituly v řadě získali Španěl Carlos Moyà (2003, 2004) a Chorvat Marin Čilić (2009, 2010). Indická deblová dvojice, bývalých světových jedniček Mahesh Bhupathi a Leander Paes získala rekordních pět titulů ve čtyřhře. Paes přidal v roce 2012 šestý společně se Srbem Tipsarevićem, který triumfoval ve dvouhře 2013. Celková dotace turnaje k sezóně 2018 činila 561 345 dolarů.\n\n\n"}
{"id": "277363", "url": "https://cs.wikipedia.org/wiki?curid=277363", "title": "Jindřich III. z Rožmberka", "text": "Jindřich III. z Rožmberka\n\nJindřich III. z Rožmberka (zemřel 28. července 1412) byl zřejmě jediným synem Oldřicha z Rožmberka a Alžběty z rodu Vartemberků. Po smrti svého otce se stal jediným držitelem rožmberské domény. Za jeho panování velmi prosperoval Český Krumlov.\nJindřich III. byl opakovaně purkrabím na Pražském hradě, a to v letech 1396–1398 a 1400–1403. Byl jedním z hlavních členů Panské jednoty, a tak se se podílel i na zajetích českého krále Václava IV. v roce 1394 a znovu roku 1402.\nKdyž zemřel, zanechal po sobě dvě nezletilé děti - devítiletého Oldřicha a jeho sestru Kateřinu (obě z druhého manželství s Eliškou z Kravař).\n\n\n"}
{"id": "277366", "url": "https://cs.wikipedia.org/wiki?curid=277366", "title": "Brad Loree", "text": "Brad Loree\n\nBrad Loree (* 5. července 1960 Burnaby, Britská Kolumbie, Kanada) je americký herec, který se narodil řecké matce a kanadskému otci.\n\nDo 17 let žil v Řecku, poté odjel do Spojených států, kde začal pracovat pro modeling a věnovat se práci pro film. V lednu 2002 dostal velkou hereckou příležitost, když byl obsazen do role tichého masového vraha Michaela Myerse ve filmu . Současně žije na Floridě.\n"}
{"id": "277367", "url": "https://cs.wikipedia.org/wiki?curid=277367", "title": "Voduška velká", "text": "Voduška velká\n\nVoduška velká (\"Kobus ellipsiprymnus\"), známá také pod názvem antilopa vodní, je velká antilopa obývající savany a oblasti porostlé nízkou vegetací a keři poblíž vody v Západní, Střední, Východní i Jižní Africe.\n\nKohoutková výška vodušky velké se pohybuje mezi 100 až 130 cm, délka těla 1,3-2,4 m a hmotnost se mezi 160 až 240 kg, což činí vodušku velkou jednou z nejtěžších antilop. Hrubá, dlouhá a mastná srst je zbarvena rudohnědě a spolu s věkem tmavne. Na hrdle, čenichu a v okolí řitního otvoru má bílé skvrny; bílá je i spodní část těla, „obočí“ a kroužky nad kopyty. Rohy, které mají obvykle pouze samci, jsou dlouhé, vrubované a mohou dosahovat až 1 m.\n\nI přes svůj anglický (Waterbuck), méně používaný i český název (antilopa vodní) netráví tento druh příliš času ve vodě, ale v její blízkosti a využívá ji jako útočiště proti svým predátorům stejně jako většina druhů vodušek. Je skvělým plavcem a dokáže se ponořit až po nozdry. Voduška velká je aktivní ve dne a živí se širokou paletou rostlin. Samice žijí samotářsky nebo v rozvolněných stádech, čítajících několik desítek jedinců. Mladí samci tvoří mládenecké skupiny čítající obvykle méně než 40 jednotlivců; starší rozmnožující se samci, tedy ve věku šesti až deseti let obsazují teritoria. Potní žlázy produkují nepříjemný zápach, který jde cítit na poměrně velkou vzdálenost a kterým zapáchá i jejich maso.\n\nV Severní Africe se voduška velká rozmnožuje každoročně, v ostatních částech Afriky je rozmnožování proměnlivé. Samice rodí zhruba po 8měsíční březosti jediné mládě. Nemnoho dnů před porodem se samice ukládá k odpočinku a ulehá do stínu stromů nebo keřů. Po narození trvá mláděti zhruba půl hodiny než se dokáže postavit na nohy a chodit. První dva až čtyři týdny života se mládě skrývá ve vegetaci, kam jej chodí matka několikrát denně kojit. Samci dosahují pohlavní dospělosti ve věku šesti let, samice ve věku tří let.\n\nRozeznáváme šest poddruhů:\n\n\nV České republice můžeme vodušku velkou spatřit v Zoologické zahradě Dvůr Králové.\n\n"}
{"id": "277370", "url": "https://cs.wikipedia.org/wiki?curid=277370", "title": "Vok I. z Holštejna", "text": "Vok I. z Holštejna\n\nVok I. z Holštejna byl moravský šlechtic, zakladatel rodu pánů z Holštejna.\n\nVok I. pocházel z rodu Hrutoviců, který měl sídlo na Huzové. Z tohoto rodu vznikly dvě větve, jedna z nich je sovinecká, která založila rod pánů ze Sovince a postavila hrad Sovinec, člen druhé větve Vok založil větev holštejnskou, když někdy ve 20. letech 14. století koupil Holštejn. Hrad po smrti posledního příslušníka rodů pánů erbu beranních rohů Hartmana připadl odúmrtí králi a ten ho vyměnil s pány z Lipé za jiný majetek. Čeněk z Lipé ho pak prodal právě Vokovi.\n\nVok I. z Holštejna se poprvé uvádí roku 1321 v souvislosti s úmrtím jeho matky, která byla pochována v minoritském klášteře v Brně. První přímá písemná zmínka o Vokovi z Holštejna pochází z roku 1334, kdy přiložil svoji pečeť jako svědek. Roku 1342 vystupoval Vok jako svědek na listině moravského markraběte a budoucího českého krále Karla IV. Vok I. z Holštejna se mnohokrát objevil ve svědečných řadách listin týkajících se ženského benediktinského kláštera v Pustiměři. Zdá se, že Vok byl ve službách zakladatele pustiměřského kláštera Jana Volka, protože s ním často zajížděl do Prahy. Teprve v roce 1349, krátce po otevření zemských desk, byl proveden faktický zápis o koupi hradu Holštejna a holštejnského panství od Čeňka z Lipé.\n\nVok I. z Holštejna nakupoval i další statky na Moravě, jednak různé vesnice, ale i hrady. Do Vokova majetku patřil dům v Brně, který ležel na místě současného Zemského muzea. Dále vlastnil tvrz v Jedovnicích, koupil hrad Vartnov, hrad Rabštejn a tvrz Zdounky. Vok velice často vystupoval jako svědek na různých listinách, a to na významných čelních místech. Účastnil se i zasedání zemského soudu. Poslední zmínka o Vokovi pochází z roku 1358. Někdy krátce na to zemřel. Zanechal po sobě pět synů a čtyři dcery.\n\nVok I. z Holštejna\nnezařazen: Mikuláš Ruda z Holštejna (1436-1441) - pravděpodobně syn Ondřeje z Holštejna nebo Jiřího z Jedovnic nebo Ješka Kropáče\n\n"}
{"id": "277371", "url": "https://cs.wikipedia.org/wiki?curid=277371", "title": "Motýlí hvězdokupa", "text": "Motýlí hvězdokupa\n\nMotýlí hvězdokupa (také M 6 nebo NGC 6405) je jasná otevřená hvězdokupa v souhvězdí Štíra, kterou před rokem 1654 objevil Giovanni Battista Hodierna. Uspořádání hvězd ve hvězdokupě připomíná motýla s otevřenými křídly.\nZe všech objektů Messierova katalogu má Motýlí hvězdokupa na obloze nejmenší úhlovou vzdálenost od středu galaxie, který se nachází v sousedním souhvězdí Střelce. Od Země je vzdálená 1 600 ly.\n\nM6 je velmi snadno pozorovatelná hvězdokupa. Dá se najít v polovině spojnice ocasu Štíra a hrotu šípu Střelce. Je dobře viditelná pouhým okem a k jejímu rozložení na několik desítek navzájem velmi blízkých hvězd stačí i malý triedr. V triedru 10x50 je možné vidět asi patnáct nahuštěných hvězd, ale při ještě vyšším zvětšení se hvězdokupa zcela rozloží a hvězdy jsou pěkně oddělené. Na jejím východním okraji je dobře vidět červený obr, proměnná hvězda BM Scorpii.\n\nHvězdokupu je možné poněkud obtížně pozorovat i ze severnějších oblastí, ale v mnoha oblastech Kanady a severní Evropy není pozorovatelná vůbec. V oblastech středních severních zeměpisných šířek je v noci vidět pouze pár hodin, zato na jižní polokouli je vidět velmi vysoko nad obzorem po většinu roku. Nejvhodnější období pro její pozorování na večerní obloze je na jižní polokouli od dubna do září.\nPrvním doloženým objevitelem této hvězdokupy je Giovanni Battista Hodierna, který ji v roce 1654 popsal takto: \"„Čtvrtá mlhovina (Hodiernova seznamu mlhovin) je menším členem dvojice mlhovin, které září u ostnu Štíra. Tato mlhovina vyčnívá nad ostnem a je odkloněná na severozápad.“\" Hodiernovy zápisky však zůstaly po dvě staletí ukryty, proto býval za jejího objevitele považován Jean-Philippe Loys de Chéseaux, který ji nezávisle spoluobjevil v letech 1745-1746.\n\nNicolas-Louis de Lacaille ji do svého katalogu přidal v letech 1751-1752. Charles Messier ji zařadil mezi Messierovy objekty 23. května 1764 a popsal ji takto: \"„Hvězdokupa tvořená malými hvězdami mezi lukem Střelce a ocasem Štíra. Při pohledu pouhým okem vypadá jako mlhovina bez hvězd, ale i malý dalekohled ji ukáže jako kupu malých hvězd. Průměr 15′.“\" Pozorovali ji také William Herschel a jeho syn John. William ji popsal jako hustou hvězdokupu tvořenou překrývajícími se hvězdami a John jako jasný a bohatý objekt.\n\nSkutečný rozměr hvězdokupy je přibližně 20 ly a odhady její vzdálenosti od Země jsou v rozsahu 1 500 až 2 000 ly, přitom nejnovější výzkumy udávají hodnotu 1 600 ly. Nejistotu v odhadu její vzdálenosti způsobuje zejména mezihvězdný prach, který oblast kolem hvězdokupy stíní.\n\nJak je u otevřených hvězdokup běžné, hvězdokupu tvoří převážně mladé modré hvězdy. Její nejjasnější hvězdou je ovšem červený obr BM Scorpii. Na barevných fotografiích hvězdokupy je nápadně vidět rozdíl mezi červenou barvou tohoto obra a ostatními jasnými modrými hvězdami spektrální třídy B. Mezi skutečné členy hvězdokupy se řadí asi 120 hvězd, ale kvůli velkému počtu hvězd na pozadí se může zdát, že k ní patří mnohem více hvězd.\n\nStáří hvězdokupy se odhaduje na 50 až 100 milionů let, takže je stářím srovnatelná například s hvězdokupou Melotte 20.\nÚhlová velikost hvězdokupy je 25′ a hvězdná velikost 4,2. Její hvězdná velikost ovšem výrazně kolísá, protože její nejjasnější hvězda, BM Scorpii, je polopravidelná proměnná hvězda, která mění svoji jasnost v rozmezí velikosti 5,5 až 7,0 mag a tím ovlivňuje celkovou jasnost hvězdokupy. Další slabě proměnnou hvězdou je jedna hvězda typu Delta Scuti, jejíž jasnost kolísá o několik desetin magnitudy. Její největší jasnost je přibližně 11,5 magnitudy.\n\n\n"}
{"id": "277374", "url": "https://cs.wikipedia.org/wiki?curid=277374", "title": "Messier 12", "text": "Messier 12\n\nMessier 12 (také M12 nebo NGC 6218) je kulová hvězdokupa v souhvězdí Hadonoše s magnitudou 6,7 a zdánlivým průměrem 16'. Objevil ji Charles Messier 30. května 1764. Od Země je vzdálena 15 700 světelných let.\n\nVyhledání hvězdokupy je poněkud obtížnější, protože leží osamocená daleko od jasných hvězd. K jejímu nalezení je výhodné začít u sousední jasnější hvězdokupy Messier 10, od které M12 leží 3° severozápadně. Hvězdokupa je snadno viditelná i triedrem, ve kterém vypadá jako mléčná skvrna. Při použití dalekohledů o průměru 150 mm a větším se hvězdokupa začíná rozkládat na jednotlivé hvězdy a má tedy zrnitý vzhled. Dalekohled o průměru 200 až 250 mm ji ukáže ještě lépe.\n\nPoblíž se nachází další kulové hvězdokupy, například 3° jihovýchodně leží Messier 10 a 12° jihozápadně Messier 107.\n\nHvězdokupa je snadno pozorovatelná ze všech obydlených oblastí Země, protože leží velmi blízko nebeského rovníku. Je tedy jedno, z jaké zemské polokoule je sledována a o její výšce nad obzorem rozhoduje zejména deklinace místa pozorování, ať už je na severní nebo jižní polokouli. Na severní polokouli je to objekt letní oblohy, zatímco na jižní polokouli je to výrazný objekt zimní oblohy. Nejvhodnější období pro její pozorování na večerní obloze je od května do září.\nHvězdokupu objevil Charles Messier 30. května 1764 a popsal ji jako mlhovinu bez hvězd. Až William Herschel v roce 1783 poznal, že M 12 je kulová hvězdokupa.\n\nM12 je od Země vzdálena 15 700 světelných let, takže její úhlová velikost 16' odpovídá skutečnému průměru 75 světelných let.\n\nM12 je málo zhuštěná kulová hvězdokupa 9. stupně podle Shapleyho–Sawyerové klasifikace. Kdysi byla dokonce považována za velmi zhuštěnou otevřenou hvězdokupu (jako například M11). Její nejjasnější hvězdy jsou 12. magnitudy a bylo v ní nalezeno 13 proměnných hvězd. Ke Slunci se blíží rychlostí 41 km/s.\n\n\n"}
{"id": "277376", "url": "https://cs.wikipedia.org/wiki?curid=277376", "title": "Messier 14", "text": "Messier 14\n\nMessier 14 (také M14 nebo NGC 6402) je kulová hvězdokupa v souhvězdí Hadonoše. Objevil ji Charles Messier 1. června 1764. Od Země je vzdálená 30 300 ly a obsahuje stovky tisíc hvězd.\nDíky její jasnosti 7,6 magnitudy je dobře pozorovatelná i obyčejným triedrem. V roce 1938 v této hvězdokupě zazářila nova, ale objevena byla až v roce 1964 porovnáním historických snímků.\n\nVyhledání hvězdokupy na obloze je poněkud obtížnější, protože se blízko ní nenachází žádná jasná hvězda. Leží přibližně 10° východně od hvězdokupy Messier 10 a 8° jižně od hvězdy Cebalrai (β Ophiuchi). Kvůli její značné vzdálenosti od Země je těžko rozložitelná na jednotlivé hvězdy a v běžných dalekohledech tak má mléčný vzhled podobný eliptické galaxii. O rozeznání jednotlivých hvězd je možné se pokusit až s dalekohledem o průměru 300 mm nebo větším. Za vhodných pozorovacích podmínek je však viditelná i triedrem 10x50.\n\nHvězdokupa je snadno pozorovatelná ze všech obydlených oblastí Země, protože leží velmi blízko nebeského rovníku. Je tedy jedno, z jaké zemské polokoule je sledována a o její výšce nad obzorem rozhoduje zejména deklinace místa pozorování, ať už je na severní nebo jižní polokouli. Na severní polokouli je hvězdokupa objektem letní oblohy, zatímco na jižní polokouli je zimním objektem. Nejvhodnější období pro její pozorování na večerní obloze je od května do září.\nHvězdokupu objevil Charles Messier 1. června 1764 a popsal ji poměrně rozsáhle: \"„Téže noci z 1. na 2. června 1764 jsem objevil novou mlhovinu na rouchu, které kryje pravé rameno Hadonoše. Na Flamsteedově mapě leží na stejné rovnoběžce jako hvězda Zéta Serpentis. Mlhovina není výrazná, její jas je slabý, ale je dobře viditelná i obyčejným čočkovým dalekohledem dlouhým 3,5 stopy. Je kulatá a její úhlový průměr může být 2 úhlové minuty. Velice blízko nad ní je malá hvězda 9. magnitudy. K jejímu pozorování jsem použil obyčejný čočkový dalekohled dlouhý 3,5 stopy, pomocí kterého jsem v ní neviděl žádnou hvězdu, ale pomocí většího dalekohledu by třeba bylo možné nějakou zahlédnout. Polohu této mlhoviny jsem určil pomocí jejího průchodu místním nebeským poledníkem srovnáním s hvězdou Gama Ophiuchi, výsledná rektascenze je 261° 18' 29\" a deklinace 3° 5' 45\" jižním směrem. Mlhovinu jsem vyznačil na mapě zdánlivé dráhy komety, kterou jsem loni pozoroval (v roce 1769).“\"\nJednotlivé hvězdy v ní poprvé rozeznal William Herschel v roce 1783. Pozdější pozorovatelé, jako Heinrich Louis d'Arrest a admirál Smyth ji popsali jako velmi pohlednou.\n\nHvězdokupa má poněkud protáhlý tvar a od Země je vzdálená přibližně 30 300 ly. Má absolutní hvězdnou velikost -9,1, tedy větší než další kulové hvězdokupy tohoto souhvězdí, Messier 10 a Messier 12, které ovšem leží blíže k Zemi a zdají se tedy být jasnější. Svítivost hvězdokupy je srovnatelná se 400 000 sluncí a celkem hvězdokupa obsahuje stovky tisíc hvězd, ovšem nahuštění hvězd v jejím středu je poměrně nízké.\n\nM14 také obsahuje více než 70 proměnných hvězd. V roce 1938 v této hvězdokupě zazářila nova, ale objevena byla až v roce 1964 při porovnání snímků z června 1938 a z roku 1963. Na snímcích z roku 1938 byla nova vidět jako hvězda 16. magnitudy. Nejjasnější členové hvězdokupy jsou 14. magnitudy.\n\n\n\n\n"}
{"id": "277378", "url": "https://cs.wikipedia.org/wiki?curid=277378", "title": "Messier 15", "text": "Messier 15\n\nMessier 15 (také M15 nebo NGC 7078) je jasná kulová hvězdokupa v souhvězdí Pegase. Objevil ji Giovanni Domenico Maraldi 7. září 1746. Patří mezi nejjasnější kulové hvězdokupy severní oblohy\na možná je to nejhustší kulová hvězdokupa v Mléčné dráze. Je to první kulová hvězdokupa, ve které byla nalezena planetární mlhovina.\n\nPro nalezení M15 stačí prodloužit spojnici hvězd Baham (θ Pegasi) a Enif (ε Pegasi) 4° severozápadním směrem. Díky své velké hvězdné velikosti 6,2 je snadno viditelná i malým triedrem, ve kterém má mlhavý vzhled. Na velmi tmavé obloze ji lze spatřit i prostým okem.\nJejí úhlová velikost při optickém pozorování je 7′, na fotografiích 12,5′ a s vnějšími oblastmi až 21,5′. K rozlišení jejích hvězd, z nichž nejjasnější jsou 12,6 magnitudy, je nutný středně velký dalekohled. Ten při průměru 200 mm umožní rozlišit hvězdy v jejích okrajových částech, ale nikoli v jádru. Dalekohledem o průměru 350 mm nebo použitím astrofotografie je možné zobrazit její planetární mlhovinu Pease 1.\n\nHvězdokupu je možné snadno pozorovat z obou zemských polokoulí, protože má pouze mírnou severní deklinaci. Přesto je na severní polokouli lépe pozorovatelná a během letních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad obzorem. Přesto je pozorovatelná ze všech obydlených oblastí Země. Nejvhodnější období pro její pozorování na večerní obloze je od července do prosince.\nHvězdokupu objevil Giovanni Domenico Maraldi 7. září 1746, když pozoroval kometu C/1746 P1, kterou objevil Jean-Philippe Loys de Chéseaux. Maraldi hvězdokupu popsal jako mlhavou hvězdu složenou z mnoha hvězd. Charles Messier ji pozoroval 3. června 1764 a přidal ji do svého katalogu, ve kterém ji popsal jako mlhovinu bez hvězd, tak jako mnoho dalších objektů. William Herschel ji v roce 1783 dokázal rozložit na jednotlivé hvězdy.\n\nJohn Herschel a Heinrich Louis d'Arrest si všimli nesouměrnosti objektu. D'Arrest poznamenal, že hvězdokupa je výstředná a její střed je posunutý mírně na východ.\nFrancis Gladheim Pease v roce 1928 zpozoroval na snímcích hvězdokupy pořízených na observatoři Mount Wilson planetární mlhovinu, která dostala označení Pease 1. Byl to první objev planetární mlhoviny v kulové hvězdokupě.\nV roce 1974 byl v M15 detekován zdroj rentgenového záření pocházející z dvojice neutronových hvězd.\n\nSkutečný průměr hvězdokupy je asi 175 světelných let a její stáří je odhadováno na 13 miliard let. Ke Slunci se přibližuje rychlostí 107 km/s.\n\nHvězdokupa obsahuje více než 100 000 hvězd\na možná je to nejhustší kulová hvězdokupa v Mléčné dráze. V jejím jádru proběhlo smrštění, možná působením černé díry, která by mohla mít hmotnost zhruba 4 000 hmotností Slunce.\nTakové zhroucení jádra bylo pozorováno i v dalších hvězdokupách, například v Messier 30. Hvězdokupa obsahuje 112 proměnných hvězd, což je třetí nejvyšší počet po hvězdokupách Messier 3 a Omega Centauri. S jejich pomocí mohla být určena vzdálenost hvězdokupy, která se odhaduje na 33 300 světelných let. Mnoho z těchto hvězd je typu RR Lyrae\na jedna je cefeida.\n\nHvězdokupa obsahuje také značný počet pulsarů a neutronových hvězd, což jsou pozůstatky dohasínajících hmotných hvězd. Nejzajímavější z nich je objekt PSR 2127+11 C, který je zjevně složkou neutronové dvojhvězdy, jeho průvodce je tedy také neutronová hvězda. Tato dvojhvězda vykazuje jevy obecné teorie relativity spojené se silným gravitačním polem, například vyzařování gravitačních vln, které způsobuje zpomalování frekvence pulsaru a zkracování jeho oběžné doby.\n\n\n\n"}
{"id": "277380", "url": "https://cs.wikipedia.org/wiki?curid=277380", "title": "Markéta Habsburská (1416–1486)", "text": "Markéta Habsburská (1416–1486)\n\nMarkéta Habsburská (1416 – 12. února 1486, Altenburg) byla saská kurfiřtka z dynastie habsburské a sestra císaře Fridricha III.\n\nNarodila se jako druhý potomek a nejstarší dcera rakouského vévody Arnošta a Cimburgis Mazovské. Po zhruba tříletém zasnoubení byla Markéta roku 1431 provdána za mladého saského kurfiřta Fridricha II. Manželství přetrvalo až do Fridrichovy smrti v roce 1464 a vzešlo z něj sedm dětí. Dva synové dožili dospělosti. Vznikla tak arnoštovská a albertinská větev dynastie Wettinů.\n\nMarkéta měla s Fridrichem osm dětí:\n\n"}
{"id": "277381", "url": "https://cs.wikipedia.org/wiki?curid=277381", "title": "Kostel svatého Ladislava", "text": "Kostel svatého Ladislava\n\nKostelů zasvěcených svatému Ladislavovi je více:\n\n"}
{"id": "277382", "url": "https://cs.wikipedia.org/wiki?curid=277382", "title": "Jamie Lee Curtis", "text": "Jamie Lee Curtis\n\nJamie Lee Curtis (* 22. listopadu 1958, Los Angeles, USA) je americká herečka a autorka dětských knih. Říká se jí „ječící královna“, jelikož za život hrála v mnoha hororových filmech. Je provdaná za herce Christophera Guesta (Baron Haden-Guest) a jako jeho manželka je také titulována na Lady Haden-Guest.\n\nNarodila se v Los Angeles známým hercům Tony Curtisovi a Janet Leighové. Její prarodiče byli židovští přistěhovalci z Maďarska. V roce 1962 se však rodiče rozvedli a její matka se vdala za herce R. Brandta. Má sestru Kelly Curtisovou, která je také herečkou, a několik nevlastních sourozenců, z nichž se její bratr Nicholas v roce 1994 předávkoval drogami. Navštěvovala několik škol, například Beverly Hills High School nebo University of the Pacific.\n\nSe svým manželem má adoptované dvě děti, dceru Anne a syna Thomase. Ani jeden z nich nemůže používat šlechtického titulu, jako jejich rodiče, jelikož nejsou jejich přímými potomky.\n\nV roce 1978 obdržela svoji první hlavní roli ve filmu, a to v hororu \"Halloween\". Film zaznamenal velký úspěch a tak následovalo několik dalších pokračování tohoto kultovního snímku a také další nabídky na hraní ve filmu.\n\nK dalším rolím byla pozvána do filmů \"Mlha\" (opět horor), \"Modrá Ocel\", \"Pravdivé lži\" či \"Virus\".\n\nDoma má dvě ocenění Zlatý glóbus, jedno ocenění BAFTA a Saturn Awards za filmy \"Moje první láska\", \"Záměna\" a \"Pravdivé lži\".\n\nCurtis je blogerkou na online deníku The Huffington Post.\n\n\n"}
{"id": "277383", "url": "https://cs.wikipedia.org/wiki?curid=277383", "title": "Kostel svatého Ladislava (Bratislava)", "text": "Kostel svatého Ladislava (Bratislava)\n\nKostel svatého Ladislava je klasicistní sakrální stavba v bratislavské městské části Staré Město, na Špitálské ulici. Je zasvěcen uherskému králi Ladislavu I. z rodu Arpádovců. Kostel je součástí čtyřkřídlé městské nemocnice.\n\nKostel svatého Ladislava je jednou z nejstarších sakrálních staveb ve městě. Stavba dnešního kostela je v pořadí již třetí stojící na tomto místě. Podle dochované listiny z června 1309 vznikla na tomto místě, na bratislavském předměstí před Laurinskou branou, zásluhou řádu Antonitů, nemocnice, kterou přistavěli již k existující kapli s klášterem. Tato stavba zde existovala do konce 14. století. Na jejím místě vznikla v roce 1397 nová stavba nemocnice s kaplí zasvěcenou svatému Ladislavu. Podle nemocnice dostala pojmenování i ulice, na které byla postavena.\n\nV roce 1428 se Bratislava ocitla v husitském ohrožení. Město ukryté se bezpečnými hradbami se však husitům nepodařilo dobýt, ale území před nimi velmi zpustošili. Jelikož se jejich rabování nevyhnula ani nemocnice, bylo město po jejich odchodu nuceno stavbu opravit přičemž současně rekonstruovalo i budovu kláštera Antonitů.\n\nCelý komplex staveb sloužil svému účelu až do roku 1529, kdy byl v rámci příprav na obranu před Turky zbořen. Antonité z města odešli.\n\nBudovu nového špitálu postavili v roce 1543; u špitálu vznikl hřbitov, na kterém byl v roce 1596 postaven karner. Špitál měl dvě přízemní křídla zaklenutá křížovými klenbami na střední sloupy. Ve dvoře stály další budovy; na pravé straně uličního křídla byla jednolodní kaple sv. Ladislava. Začátkem 19. století byl objekt ve velmi dezolátním stavu a kapli z bezpečnostních důvodů museli zavřít.\n\nDnešní budovu postavili z milodarů katolických věřících podle projektu Ignáce Feiglera staršího. Při pokládání základního kamene v roce 1830 (o čemž svědčí údaj na nápisu nad vchodem do kostela) byl osobně přítomen uherský panovník Ferdinand I. Dobrotivý spolu s ostřihomským arcibiskupem, kardinálem Alexandrem Rudnayem. Stavbu byla dokončena v roce 1832.\n\nProstorná budova na čtyřkřídlém půdorysu má jednolodní kostel ve střední ose. Sakrální objekt s kupolí byl postaven na oválném půdorysu s radiálními kaplemi. Fasáda špitálu je rozvinutá do šířky, ale ve středu je prolomena průčelím kostela, ukončeným vestavěnou čtyřhrannou věží se zvonicí, zakončenou jehlanovitou střechou. Na fasádě je dominantní půlkruhové okno a mohutný tympanon.\n\nV roce 1891 F. Storno restauroval kostel. Navrhl barevná okna, která v následujícím roce zhotovil A. Vermes v Šoproni. Původně byl interiér vymalován na bílo, F. Grünwind malíř kostelů v roce 1927 vyplnil interiér chrámu figurálními nástěnnými malbami a potlačil tak klasicistní charakter stavby.\n\nHlavní oltář tvoří předsunutá menza s klasickými tabernákulem. Na stěně visí velký obraz \"Apoteóza svatého Ladislava\", který je dílem malíře Ferdinanda Lütgendorfa z roku 1830, v dolním plánu obrazu je vidět kostel sv. Ladislava se špitálem.\n\nOltářní obraz na bočním klasicistním oltáři sv. Anny namaloval vídeňský malíř Josef Kliegl v r. 1830. Z téhož roku pochází i obraz \"Kristus na kříži\" na bočním oltáři Kalvárie od vídeňského malíře Mayera.\n\n"}
{"id": "277387", "url": "https://cs.wikipedia.org/wiki?curid=277387", "title": "Georgina von Wilczek", "text": "Georgina von Wilczek\n\nHraběnka Georgina von Wilczek, zvaná Gina (* 24. října 1921, Štýrský Hradec – 18. října 1989, Grabs) byla kněžnou z Lichtenštejna a matkou současného panujícího lichtenštejnského knížete Hanse Adama II.\n\nNarodila se ve Štýrském Hradci jako \"Georgina \"Gina\" Norberta Johana Františka Antonie Marie Rafaela von Wilczek.\" Jejími rodiči byli Ferdinand hrabě Wilczek a jeho žena Norbertina \"Nora\" Kinská z Vchynic a Tetova. Její dědeček Johann Nepomuk hrabě Wilczek byl slavný polární badatel (objevitel Země Františka Josefa) a mecenáš umění.\n\nNavštěvovala vídeňskou školu Sacré-Cœur a Penzion anglických panen v Římě, poté studovala lingvistiku a překladatelství (angličtina, francouzština a italština) na Vídeňské univerzitě.\n\nV době druhé světové války se jako kněžna velmi zasazovala za pomoc válečným zajatcům, uprchlým vězňům a nuceně nasazeným a osobně dohlížela na péči o děti. 30. dubna 1945 založila Lichtenštejnský červený kříž a v letech 1945–1984 byla jeho předsedkyní, poté předsednictví předala své snaše. Po celý život se věnovala péči o rodiny, o staré, nemocné, či postižené osoby a zejména o matky s dětmi. Založila mj. ústav pro speciální vzdělávání. V roce 1987 odbržela od Mezinárodního červeného kříže medaili Henriho Dunanta.\n\nV oblasti politiky se kněžna Gina zasadilo o zavední volbního práva pro ženy v zemi.\n\nKněžna Georgina i její manžel František Josef II. byli členy rytířského Řádu Božího hrobu.\n\nV roce 1942 se zasnoubila s knížetem Františkem Josefem II. 5. března byla slavnostně přijata v Schaanu a o dva dny později, 7. března 1943 se za knížete vdala ve vaduzké katedrále sv. Florina. Sňatek vedl churský biskup Christian Caminada. Jednalo se o historický první sňatek lichtenštejnského panovníka na území dnešního knížectví a událost se stala manifestací vůle lichtenštejnského lidu po samostatnosti a věrnosti monarchii.\n\nZ jejich manželství se narodilo 5 dětí:\n\nKněžna Georgina zemřela po dlouhém onemocnění rakovinou 18. října 1989 v nemocnici ve švýcarském Grabsu. Její manžel zemřel o pouhých 26 dní tamtéž. Oba byli pochováni v rodinné hrobce ve vaduzké katedrále sv. Florina.\n\nV roce 1988 byla po kněžně Georgině pojmenována turistická trasa \"Fürstin-Gina-Weg\" (Sareis-Augstenberg-Pfälzerhütte)\".\"\n\n"}
{"id": "277390", "url": "https://cs.wikipedia.org/wiki?curid=277390", "title": "Markéta Habsburská (1567–1633)", "text": "Markéta Habsburská (1567–1633)\n\nMarkéta Habsburská (25. ledna 1567, Vídeň – 5. července 1633 Madrid) se narodila jako předposlední z šestnácti dětí císaře Maxmiliána II. a jeho manželky, španělské infantky Marie.\nMarkétina nejstarší sestra Anna byla provdána za španělského krále Filipa a v říjnu 1580 nečekaně ve věku jednatřiceti let zemřela na chřipku. Král Filip se tak stal čtyřnásobným vdovcem a začal přemýšlet o dalším sňatku.\n\nJako nevěsta přicházela v úvahu právě Markéta, třináctiletá švagrová a zároveň neteř o čtyřicet let staršího Filipa. Dívenka se však na svatbu necítila, spíše ji přitahoval život duchovní. Situaci vyřešila po svém. Společně se svou matkou Marií sice do Španělska odjela, starala se o malé synovce a neteře, ale již roku 1583 vstoupila do kláštera klarisek. Přijala jméno \"Margarita de la Cruz\" a v klášteře Dezcalas Reales v Madridu, který založila deset let před jejím narozením její teta (matčina sestra) Jana Španělská, o mnoho let později zemřela.\n"}
{"id": "277393", "url": "https://cs.wikipedia.org/wiki?curid=277393", "title": "Čeněk Dobiáš", "text": "Čeněk Dobiáš\n\nČeněk Dobiáš (1. června 1919 Ubušín – 28. září 1980 Brno) byl český malíř.\n\nPo ukončení měšťanky v Jimramově odešel na Baťovu školu práce ve Zlíně. Stesk po domově byl důvodem, že se už po roce a půl vrátil zpět a začal pracovat v Dalečíně u firmy Jarošek, místního zpracovatele vlny do přaden. V roce 1946 nejprve nastoupil do Katastrální měřičské služby v Brně jako kreslič map a od roku 1948 pak do podniku ZKL v Brně - Líšni (pozdější Zetor). Zde pracoval nejprve 11 let jako dělník, později přešel do propagace. Zde také společně s brněnským malířem Františkem Kocourkem vedl výtvarný kroužek. V roce 1962 se osamostatnil a věnoval se malování.\n\nS výtvarnými technikami a principy se seznámil intenzivním autodidaktickým studiem. Jeho obrazy měly různou tematiku - např. dívčí i ženské akty, portréty romských děvčat, dětí i žen, pestré kytice z polích květů. Rodný kraj ho výrazně inspiroval při krajinomalbě, která od konce šedesátých let v jeho dílech převládala.\n\nOd roku 1949 byl členem SVU Aleš v Brně (Spolek výtvarných umělců Aleš), od roku 1955 členem SČSVU (Svaz československých výtvarných umělců) a od roku 1972 členem SČVU (Svazu českých výtvarných umělců). V letech 1959 - 1964 byl členem brněnské skupiny malířů, nazvané \"Skupina M\". Čeněk Dobiáš byl také nositelem brněnské ceny J. Krohy.\n\nTvorba Čeňka Dobiáše je zastoupena v mnoha veřejných i soukromých sbírkách (např. Moravské galerie v Brně, Muzea města Brna, Horácké galerie v Novém Městě na Moravě, Oblastní galerie Vysočiny v Jihlavě, a další).\n\n\n\n\n"}
{"id": "277394", "url": "https://cs.wikipedia.org/wiki?curid=277394", "title": "Dušan Taragel", "text": "Dušan Taragel\n\nDušan Taragel (* 29. září 1961, Bratislava) je slovenský prozaik, scenárista a publicista.\n\nStudoval na středním odborném chemickém učilišti a poté na Filozofické fakultě Univerzity Komenského v Bratislavě. Pracoval jako strojník ve Vodárnách a kanalizacích, jako hudební redaktor Československého rozhlasu, v současné době pracuje v reklamní agentuře a externě vyučuje na Fakultě multimediálních komunikací na Univerzitě Tomáše Bati ve Zlíně.\n\nSvoje krátké prózy začal Taragel publikovat v různých časopisech už v osmdesátých letech. Ve své tvorbě paroduje kritický i socialistický realismus, inspiruje se tzv. brakovou literaturou (erotická, špionážní), vykresluje absurdity světa a touhy jednotlivců.\n\n"}
{"id": "277396", "url": "https://cs.wikipedia.org/wiki?curid=277396", "title": "Markéta Habsburská (1584–1611)", "text": "Markéta Habsburská (1584–1611)\n\nMarkéta Habsburská (25. prosince 1584, Štýrský Hradec – 3. října 1611 San Lorenzo de El Escorial) byla jako manželka Filipa III. Španělského (1598–1621) španělská, portugalská, neapolská a sicilská královna z dynastie habsburské. Třetí dcera arcivévody Karla II. Štýrského a Marie Anny Bavorské (tudíž sestra císaře a krále Ferdinanda II.).\n\nSvatba Markéty a mladého krále Filipa III. proběhla v roce 1599 a manželství bylo údajně spokojené. Protivníkem královny, zajímající se o vládnutí, byl králův favorit Francisco Goméz, vévoda z Lermy. Markétě se podařilo vévodu z Lermy díky intrikám vzdálit od královského chotě a dvora, ale její snahu překazila smrt. Zemřela necelé dva týdny po porodu svého osmého dítěte (Alfons). Její manžel se už znovu neoženil a zemřel o deset let později.\n\nZ manželství Markéty a Filipa vzešlo osm potomků:\n"}
{"id": "277399", "url": "https://cs.wikipedia.org/wiki?curid=277399", "title": "Kostel svatého Ladislava (Hurbanovo)", "text": "Kostel svatého Ladislava (Hurbanovo)\n\nKostel svatého Ladislava v Hurbanově, postavený v letech 1912 - 1913, je mimořádně kvalitním příkladem secesní architektury na Slovensku.\n\nDílo architekta Istvána Medgyaszaye, který se stal slavným především díky smělému používání tehdejšího nového materiálu na území Uherska, železobetonu. Při této stavbě ale železobeton nehraje až tak velkou úlohu jako při dřívějších. Tento kostel může představovat v Medgyaszayovém díle začátek nové etapy. Se zvýšeným zájmem se obrací k možnostem využití dřeva v stavitelství.\n\nKatolický kostel svatého Ladislava stojí na místě starého barokního kostela, který pochází z roku 1718 a po zemětřesení v roce 1763 byl restaurovaný. Starý kostel v roce 1911 vyhořel v důsledku velkého požáru, který zničil i množství jiných staveb. Shořela i budova fary. Novou postavili současně s kostelem na základě Medgyaszayova návrhu. Vykonávací projekt vypracoval Boldoghy Gyula s kolegou.\n\nNový kostel je secesní stavba, inspirovaná v jádře sedmihradskou gotickou architekturou. Půdorys kostela tvoří osmiúhelník se čtyřmi rameny v podobě kříže, ze kterých jedno je prodloužené, a polygonní sakristie mezi rameny kříže ze severozápadní strany.\n\nVnitřní prostor je zaklenutý dřevěnou kopulí. Tmavý barevný tón kopule je v kontrastu s bílými plochami obvodových stěn, ze kterých se ramena kříže otevírají mírně stlačeným tudorovským obloukem. Dřevěná klenba bočních prostorů sleduje tvar tohoto oblouku. Chóry od centrálního prostoru odděluje dřevěné vyřezávané zábradlí s lidovými motivy. Ty stejné motivy zdobí i kazatelnu (původní byla zničená, nedávno ji nahradili kopií). Chóry a dřevěný trámový strop bočních prostorů spočívají na štíhlých dřevěných pilířích s volutovými hlavicemi, výzdobu kterých inspirovalo lidové, především transylvánské umění.\n\nVnitřní prostorová skladba a venkovní hmota kostela tvoří organickou jednotu. Exteriér je vlastně vyjádřením podstaty interiéru, i když klenbová soustava se do exteriéru úplně shodně nepromítá. Kupoli zakrývá stanová střecha ve vrcholu s nefunkční lucernou na polygonálním půdorysu; valenou lomenou klenbu bočních prostorů uzavírá valbová, resp. polovalbová střecha. Hladké plochy stěn kostela člení jen rytmický systém okenních otvorů ukončených plným obloukem s přiměřenými proporcemi, který potvrzuje promyšlenou kompozici prostoru a hmoty. Ozdobné motivy se nacházejí jen na dřevěných článcích s konstrukční funkcí, v exteriéru to jsou konzole podepírající střechu. Dřevěné konstrukční články jsou odrazem výsledků Medgyaszayových teoretických úvah, ve kterých se zabýval uměleckou interpretací různých stavebních konstrukcí. Svědčí o tom především konstrukce a tvarová interpretace dřevěné kupole v novém chápání. Dřevěný strop s konzolemi vnímáme jako záměrný kontrast s čistým prostorem.\n\n\n"}
{"id": "277401", "url": "https://cs.wikipedia.org/wiki?curid=277401", "title": "Ivo Štuka", "text": "Ivo Štuka\n\nIvo Štuka (10. února 1930, Brno – 20. listopadu 2007, Praha) byl český básník a novinář.\n\nIvo Štuka se narodil 10. února 1930 v Brně. Jeho otec Antonín Štuka se za války účastnil protifašistického odboje a byl po prozrazení skupiny zatčen a v roce 1943 popraven. Ivo Štuka po maturitě (1949) na reálném gymnáziu v Brně nastoupil jako redaktor do Lidových novin, nejprve v Brně, potom v Ostravě a od 1951 v Praze. Na setkání mladých autorů na zámku Dobříš se seznámil s Ilonou Borskou, kterou si o rok později vzal a měl s ní postupně tři děti.\n\nOd roku 1953 byl redaktorem časopisu Čs. voják, později pak redaktorem časopisu Plamen (1959–1963) a Signál (1965–1970). Spolu s Ilonou Borskou psali pro Plamen a další časopisy epigramy pod značkou IBIŠ.\nJeho kniha sci-fi povídek \"Nález na Bílých kamenech\" byla koncem šedesátých let připravena do tisku, ale v ovzduší nastupující normalizace již nemohla vyjít. Některé povídky byly po roce 1989 uveřejněny samostatně .\n\nKrátce po nástupu normalizace byl vyhozen z redakce (časopisu Signál) a dva roky byl bez zaměstnání. Pak dostal špatně placenou práci technického korektora v tiskárně. Publikovat nesměl dvacet let. Bez uvedení autorství v té době spolupracoval na některých dětských knížkách a překladech Ilony Borské. Jedinou skulinou v zákazu publikovat pro něj bylo psaní textů pro skupinu \"Pražský šanson\" (též \"Šanson – věc veřejná\", či \"Opravna duší\").\n\nPo roce 1990 se Ivo Štuka na čas vrátil do časopisu Signál, kde se později stal zástupcem šéfredaktora. V dalších letech pak pracoval jako novinář na volné noze.\n\nIvo Štuka zemřel 20. listopadu 2007 v Praze a je pohřben na malém hřbitově v Ďáblicích.\n\nIvo Štuka se aktivně věnoval zejména poezii a literatuře, ale zajímal se rovněž o klasickou filozofii a ovlivněn zážitkem z válečného dětství zajímal se poněkud překvapivě i o letectví a kosmonautiku. V jeho díle nacházíme tuto tematiku opakovaně ve sci-fi novele \"Šest dnů na Luně 1\", nebo v životopisné knize Král vzduchu o proslulém akrobatickém letci a stíhači za první republiky Františku Novákovi.\nJeho publikované dílo zahrnuje 15 básnických sbírek, čtyři knihy a řadu překladů.\n\n\n\n"}
{"id": "277402", "url": "https://cs.wikipedia.org/wiki?curid=277402", "title": "Vlek", "text": "Vlek\n\nSlovem vlek se označují zařízení, která něco táhnou nebo naopak jsou tažena. Například: \n\n\nViz též vlečka, vlečný vůz, přípojný vůz. \n"}
{"id": "277408", "url": "https://cs.wikipedia.org/wiki?curid=277408", "title": "Revúca (rozcestník)", "text": "Revúca (rozcestník)\n\nRevúca může být:\n\n"}
{"id": "277413", "url": "https://cs.wikipedia.org/wiki?curid=277413", "title": "Instalace", "text": "Instalace\n\nSlovo instalace není jednoznačné a jako takové může vyjadřovat více různých významů :\n\n"}
{"id": "277415", "url": "https://cs.wikipedia.org/wiki?curid=277415", "title": "Tata Nano", "text": "Tata Nano\n\nTata Nano je indický miniautomobil vyráběný automobilkou Tata Motors. Vůz byl představen na autosalonu v Dillí v lednu 2008 a původně stál v nejlevnější verzi 100 tisíc rupií, tj. asi 45 000 korun, a proto byl nejlevnějším automobilem na světě. Cena se postupně zvyšovala, v červnu 2011 byla na úrovni 115 400 rupií (asi 43 tis. Kč). V roce 2010 se v Indii prodalo více než 100 tis těchto vozů. Výroba tohoto modelu byla ukončena v roce 2018.\n\nVůz se prodává ve třech verzích, lišících se převážně výbavou. Nejdražší verze LX obsahuje oproti nejlevnější např. klimatizaci, centrální zamykání nebo elektricky stahovatelá okénka, je také o něco vyšší. V rámci šetření nákladů vůz např. má jen jedno zpětné zrcátko, nemá posilovač řízení, airbagy či autorádio.\n\nVůz pohání dvouválcový motor o objemu 624 cm³ a má maximální rychlost 105 km/h. Průměrná spotřeba paliva je 23,6 kilometrů na litr (asi 4,24 l na 100 km). Jiné pohonné jednotky zatím nejsou k dispozici.\n\nVůz měl mít také motor poháněný stlačeným vzduchem, k výrobě této verze však nedošlo. Také verze pohonu na elektřinu, představená na v roce 2010 na ženevském autosalonu, se dosud nevyrábí. Probíhá také vývoj dieselové verze.\n\nPodle vyjádření ředitele vývoje malých vozů Girishe Wagha pro německý magazín Focus, chce Tata prodávat příští generaci Nano v Evropě. Nástupce současného modelu Nano, který by měl být představen v roce 2012, proto bude přizpůsoben evropským požadavkům na bezpečnost a bude splňovat emisní normu Euro V. Tata také chce snížit normovanou spotřebu v kombinovaném cyklu z 5 na 3 litry na 100 km. Společnost uvažuje o výrobě evropské verze v Rumunsku a to v prostorách opuštěného závodu Nokie.\n\nTovárna na výrobu vozů měla původně stát nedaleko Kalkaty v Bengálsku. Tamní aktivisté požadovali náhradu půdy zabrané kvůli továrně místním zemědělcům. Protesty donutily automobilku projekt opustit (i když výstavba továrny již začala) a továrnu postavit na jiném místě, ve státě Gudžarát. To celý projekt o mnoho měsíců zdrželo.\n"}
{"id": "277417", "url": "https://cs.wikipedia.org/wiki?curid=277417", "title": "Albrecht VI. Habsburský", "text": "Albrecht VI. Habsburský\n\nAlbrecht VI. Habsburský (18. prosince 1418, Vídeň – 2. prosince 1463, Vídeň) byl rakouský vévoda, druhorozený syn Arnošta z habsburské dynastie a Piastovny Cimburgis Mazovské.\n\nPo smrti svého otce se jejich poručníkem stal Albrechtův strýc Fridrich IV., vévoda tyrolský. Byl jím do roku 1435, kdy země po otci převzal Albrechtův o tři roky starší bratr Fridrich (pozdější císař Fridrich III.) Roku 1439 se stal regentem v Předních zemích (dnešní Bádensko-Württembersko). Zde v roce 1457 založil univerzitu ve Freiburgu. O rok později získal regentství v Horních Rakousích. Své sídlo měl na linckém hradě, kde byla jeho kancelář a zřídil zde vlastní finanční správu. Během dalších let začal Albrecht pracovat na získání větší a větší moci, což roku 1462 vedlo až k vídeňskému povstání proti císaři. Poté Albrecht získal od císaře za roční úplatu 4 000 zlatých regentství v Dolních Rakousích. Následujícího roku však mezi bratry došlo k dalšímu konfliktu. Bratři se nakonec snažili dohodnout, ale vše překazila Albrechtova smrt.\n\nOd roku 1452 byl ženatý s Matyldou, dcerou falckého kurfiřta Ludvíka III. Manželé neměli děti a žili odděleně.\n\n\n"}
{"id": "277418", "url": "https://cs.wikipedia.org/wiki?curid=277418", "title": "Montáž", "text": "Montáž\n\nMontáž (odvozeno z francouzského termínu pro \"spojování dohromady\", česky též montování) je lidská činnost, kterou lze obecně popsat jako sestavování dílčích částí v jeden jediný výsledný celek.\n\nVe stavebnictví znamená montáž sestavení hrubé stavby z nějakých předem připravených dílů (stavebních dílů či prefabrikátů). Ve strojírenství a elektrotechnice sestrojení (respektive smontování) nějakého strojního nebo přístrojového zařízení z jednotlivých součástek či dílčích celků do jednoho výsledného funkčního celku (stroje). V jiných oblastech lidské činnosti se používá přenesený význam slova - např. v polygrafii, optice, fotografii (fotomontáž) apod.\n\nMechanickým a elektrickým spojením jednodušších dílů vzniká složitější celek. Pro montáž je typické, že až na výjimky nezahrnuje dělení materiálu, změnu tvaru ani provedení povrchové ochrany.\n\nMontáž v kusové výrobě probíhá zpravidla na jediném pracovišti, kde skupina kvalifikovaných pracovníků sestavuje výrobek od základu. Takto se montují zařízení vyráběná na zakázku podle individuálních požadavků zákazníka. Jsou to hlavně výrobní stroje, jako jsou obráběcí stroje, energetická zařízení nebo výrobní linky pro potravinářský průmysl.\n\nMontáž v sériové výrobě má nejčastěji podobu montážní linky, na které se plynule nebo v pravidelném taktu pohybuje výrobek unášený dopravníkem. Jednotlivá stanoviště jsou pak vybavena montážními přípravky, nářadím a zásobou dílů. Každé stanoviště je vybavené pro provádění konkrétních úkonů. Montážní linka může mít podobu pásu, který přesouvá drobné výrobky, typicky elektrické spotřebiče od jedné pracovnice k druhé a každá přimontuje tu svou součástku. Nejpropracovanější formou jsou podvěsné dopravníky v automobilkách, kde kolem každého vozu na každém stanovišti tancuje několik pracovníků vybavených specializovaným nářadím.\n\nAutomatizovaná montáž probíhá prakticky bez doteku lidské ruky. Montážní automaty jsou specializované linky na montáž konkrétního, poměrně jednoduchého výrobku ve stotisícových dávkách. Využívá se pro výrobu například žárovek, základních elektroinstalačních přístrojů jako jsou vypínače a zásuvky, nebo výrobu komponent pro automobilový průmysl. V tomto případě obsluha pouze doplňuje zásobníky komponent a odváží hotové výrobky. Svébytným druhem montážních automatů jsou linky pro osazování desek plošných spojů. Na začátku prázdná DPS se potiskne pájecí pastou, manipulátory naskládají do správných poloh SMD součástky a v přetavovací peci se součástky zapájí. Osazená a zapájená deska vznikne na jeden průchod linkou.\n\n\nNejen nové výrobky si vynucují nové montážní postupy včetně automatizace. Dostupné a výhodné montážní technologie zpětně ovlivňují konstrukci výrobků . Rozvoj elektrotechniky si vždy vynucoval obrovský rozvoj plastů. Zpětně kvalitní plasty umožnily zrychlit montáž a snížit cenu výrobků odstraněním většiny šroubových a nýtovaných spojů.Skříně dnešních přístrojů spotřební elektroniky nejsou náročné truhlářské výrobky s přišroubovanými šasi. Jsou to tvarově složité a přesné plastové výlisky spojené zacvaknutím výstupků do otvorů. V optimálním případě jde vývoj výrobku a montážní technologie souběžně. První desky plošných spojů byly řídce osazené elektronickými součástkami s drátovými vývody a pájeny ručně bod po bodu. Potom přišlo pájení vlnou. Drátové vývody součástek se stále ještě musely předtvarovat, prostrčit otvory a zkrátit. Zapájení desky ale proběhlo v jediné operaci na cínové vlně. Dnešní SMD součástky mají místo drátových vývodů pájecí plošky standardizovaným způsobem rozmístěné na spodní straně. Osazení a zapájení proběhne automaticky při jediném průchodu linkou.\n\nJsou jednoúčelové pomůcky, které usnadňují sestavování a montáž výrobků. často jde o různé držáky nebo stojany, do kterých se upnou jednotlivé díly v přesně definované poloze, aby bylo možné je spojit šroubováním nebo nýtováním. Jindy zase umožňují otáčení montovaného celku tak, aby byl snadno přístupný ze všech stran.\n\nPráce montážníků je ulehčena vhodným umístěním nářadí. Při linkové, sériové montáži nevzpírá montážník celou hmotnost elektrického šroubováku nebo pneumatického utahováku. Nástroj je zavěšen na pomocné konstrukci a jeho hmotnost vyvážena balancerem. Snaha o usnadnění montáže je za rozšířením spousty chytrých technik. Samořezné šrouby a šrouby do plechu nepotřebují žádný přesně vyřezaný závit. Stačí jim prostřižený nebo vylisovaný otvor. Známou plochou drážku v hlavě šroubu už dávno nahradila křížová drážka Phillips nebo Pozidriv. Tu mnohem lépe zachytí hrot elektrického šroubováku.\n\nV historických elektrických zařízeních bylo na konci každého izolovaného vodiče připájeno cínovou pájkou očko s otvorem pro šroub. Montér musel vodič odizolovat, očko připájet, navléct na šroub a přišroubovat. Nejdřív zmizelo pájení a očka se na vodič lisují krimpovacími kleštěmi. Pak zmizely šrouby a očka. Na vodiči je nalisovaná dutinka (Faston) a na přístroji je kolík. Dutinka se nastrčí na kolík. I dutinky s kolíky už končí. Kde to je možné, vloží se neodizolovaný konec vodiče do plechové vidličky. Sponkou se pak vodič zatlačí proti vidličce, která prořízne izolaci i povrchovou vrstvu vodiče a vytvoří plynotěsný spoj. Mimo štípací kleště žádné nářadí nepotřebujete. Takhle se montují datové a telefonní konektory. U silových zásuvek ještě potřebujete konec vodiče odizolovat. Víc už nic. Odizolovaný konec zasunete mezi pružinky bezšroubové svorky, případně, když máte laněný vodič zajistíte ho zaklapnutím přítlačné páčky.\n\nPři výstavbě budov často pojem montáž splývá s pojmem instalace. Dnešní budovy obsahují velké množství vzájemně provázaných systémů zahrnutých do oboru TZB (Technická Zařízení Budov). Tento obor zahrnuje především \"potrubní\" technologie: zásobování vodou, plynem, kanalizaci, vzduchotechniku, vytápění, klimatizaci. V těchto odvětvích se montáž nazývá spíše instalací, instalováním a příslušný montér instalatérem. Ostatní technologie v budovách se spíše montují: zásobování elektrickou energií, výtahy, datové, telekomunikační a zabezpečovací sítě. Zde montér je montérem. Oddělit tyto systémy nelze a při jejich montáži používá montér i instalatér shodné vybavení. Montáž zařízení mimo výrobní (montážní) halu se v průmyslu obvykle nazývá externí montáž.\n\nV přeneseném významu je montáž označení pro již hotové umělecké dílo složené z různých dílčích částí vhodně spojených do jednoho výsledného uměleckého celku (např. literární montáž, rozhlasová montáž, filmová montáž apod.).\n"}
{"id": "277421", "url": "https://cs.wikipedia.org/wiki?curid=277421", "title": "Boleslav II. Malý", "text": "Boleslav II. Malý\n\nBoleslav II. Malý často také Bolko II. (1312 – 28. července 1368) byl svídnicko-javorský kníže z dynastie slezských Piastovců, manžel Anežky, dcery Leopolda I.\n\nBolko II. byl nejstarším synem Bernarda Svídnického a Kunhuty Lokýtkovny, dcery polského krále Vladislava Lokýtka. Stejně jako jeho královský děd Vladislav, také Bolko byl vzrůstem nevysoký - jako už naznačuje jeho přídomek.\n\nJako mladý jinoch bojoval na straně římskoněmeckého císaře Ludvíka u Pavie. Knížetem se Bolko stal v roce 1326 po smrti svého otce. Protože mu bylo teprve čtrnáct let, zpočátku se o vládu dělil se svými dvěma strýci Boleslavem Minsterberským a Jindřichem Javorským, stejně jako se svou matkou. Vlády se plně chopil v roce 1328. Po smrti strýce Jindřicha získal Javorsko a dostal se tak mezi nejmocnější šlechtu v kraji a jeho knížectví se stalo nejbohatším v celém Slezsku.\n\nV roce 1338 se oženil s výše zmíněnou Anežkou Habsburskou, dcerou rakouského vévody Leopolda I.\n\nBoleslav vzdoroval mocenskému pronikání českého krále Jana Lucemburského do Slezska, s Lucemburky se ale sblížil formou provdání své neteře Anny za krále Karla roku 1353. Tím byl dokončen obrat k Lucemburkům nepřátelského knížete na jejich spojence. Bolkovi se podařilo do konce svého života zůstat suverénním panovníkem. Roku 1356 se i polský král Kazimír III. Veliký zřekl práv na svídnicko-javorské knížectví. V roce 1361 odkoupil od těšínského knížete Přemysla Nošáka Seveřsko a od svého českého zetě získal do doživotní zástavy polovinu Hlohovska se Stínavskem.\n\nVzrůstem malý kníže zřejmě zemřel bez dědice 28. července 1368, pochován je v cisterciáckém klášteře v Křešově, nedaleko českých hranic. Správkyní knížectví se stala jeho manželka Anežka.\n\n"}
{"id": "277422", "url": "https://cs.wikipedia.org/wiki?curid=277422", "title": "Johann Christian Polycarp Erxleben", "text": "Johann Christian Polycarp Erxleben\n\nJohann Christian Polycarp Erxleben (22. června 1744 - 19. srpna 1777) byl německý přírodovědec.\n\nNarodil se jako syn Christiane Erxlebenové, první německé ženy s lékařským titulem. Léta působil jako profesor fyziky a veterinární medicíny na Georg-August-University v Göttingenu. Jeho nejvýznamnějšími pracemi byli \"Anfangsgründe der Naturlehre\" a \"Systema regni animalis\" (1777). V roce 1771 se stal zakladatelem první Akademické veterinární školy v Německu (Institutu veterinární medicíny).\n"}
{"id": "277429", "url": "https://cs.wikipedia.org/wiki?curid=277429", "title": "Inspekce", "text": "Inspekce\n\nInspekce označuje lidskou činnost spočívající v úředním dohledu, odborném dozoru, věcné kontrole, podrobné kontrolní prohlídce a podobně.\n\n"}
{"id": "277442", "url": "https://cs.wikipedia.org/wiki?curid=277442", "title": "Messier 18", "text": "Messier 18\n\nMessier 18 (také M18 nebo NGC 6613) je otevřená hvězdokupa v souhvězdí Střelce. Od Země je vzdálená 4 230 ly. Objevil ji Charles Messier 3. června 1764.\n\nHvězdokupa leží přibližně 4° severně od hvězdy Polis (μ Sgr) a leží v bohatém hvězdném poli, protože tímto směrem leží velká hvězdná oblaka Mléčné dráhy. Poněkud obtížně je viditelná i pomocí triedru 10x50, ale ten v ní neukáže žádné hvězdy, takže vypadá mlhavě. Dalekohled o průměru 120 až 150 mm ji zcela rozloží na jednotlivé hvězdy a její mlhavý vzhled se tím ztratí. Její hvězdy jsou 8. až 12. magnitudy a mají bělavý odstín.\n\nPoblíž hvězdokupy se nachází mnoho dalších objektů Messierova katalogu, například 1° severně leží mlhovina Omega a 3,5° severně Orlí mlhovina, 1,5° jihozápadně leží hvězdné mračno ve Střelci a 3° jihovýchodně otevřená hvězdokupa M25.\n\nM18 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto je velmi těžko pozorovatelná v severní Evropě a Kanadě, tedy blízko polárního kruhu a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět přímo v zenitu. Nejvhodnější období pro její pozorování na večerní obloze je od června do října.\nHvězdokupu M18 objevil Charles Messier 3. června 1764 a popsal ji takto: \"\"Hvězdokupa s malými hvězdami, kousek pod M17; obklopená jemnou mlhovinou. Poněkud slabší než M16. V dalekohledu o délce 3,5 stopy vypadá jako mlhovina, ale ve větším dalekohledu není vidět nic jiného než hvězdy. Průměr 5'.\"\" John Herschel ji popsal jako málo zhuštěnou hvězdokupu chudou na hvězdy.\n\nM18 obsahuje především hvězdy spektrálního typu B3, což naznačuje, že je velmi mladá - její stáří se odhaduje na 17 milionů let. Její nejjasnější hvězdy jsou přibližně 9. magnitudy.\n\nHvězdokupa je od Země vzdálená přibližně 4 230 ly, takže při uvažovaném zdánlivém průměru 9' je její skutečný průměr přibližně 17 ly.\n\n"}
{"id": "277443", "url": "https://cs.wikipedia.org/wiki?curid=277443", "title": "Messier 19", "text": "Messier 19\n\nMessier 19 (také M19 a NGC 6273) je kulová hvězdokupa v souhvězdí Hadonoše s magnitudou 6,8. Od Země je vzdálená 27 700 ly,\nod galaktického jádra jen asi 4 900 ly. Objevil ji Charles Messier 5. června 1764.\n\nVyhledání M19 je snadné, protože leží přibližně uprostřed spojnice hvězd Antares a θ Oph. Na tmavé průzračné obloze je možné ji pozorovat obyčejným středně velkým triedrem 10x50, ve kterém se ukáže jako malý jasný mlhavý kotouček. Dalekohled o průměru 80 až 120 mm ji ukáže jako objekt protažený severo-jižním směrem, ale nedokáže rozlišit jednotlivé hvězdy a hvězdokupa zůstává nezřetelná. Dalekohledy o průměru 250 mm již dokáží rozlišit několik hvězd 13. magnitudy, zejména východně a jižně od středu. Při zvětšení 150x se zdá být téměř zcela rozložená.\n\nPoblíž M19 je možné vyhledat mnoho dalších kulových hvězdokup, z těch jasnějších jsou to například 4° jižně Messier 62, 9° západně Messier 4 a 9° severovýchodně Messier 9.\n\nM19 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy blízko polárního kruhu, a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od května do srpna.\nHvězdokupu M19 objevil Charles Messier 5. června 1764 a zařadil ji do svého slavného katalogu s tímto popisem: \"\"Mlhovina mezi Štírem a pravou nohou Hadonoše, na stejné rovnoběžce s Antaresem.\"\" William Herschel ji po několika letech také pozoroval a dokázal ji zcela rozložit na jednotlivé hvězdy. Heinrich Louis d'Arrest o této hvězdokupě kupodivu nezanechal žádné poznámky, naopak admirál Smyth ji popsal podrobně.\n\nM19 leží ve vzdálenosti 28 700 světelných let od Země a její výraznou vlastností je velmi protáhlý tvar. Její elipticita je E4 a pravděpodobně je to nejoválnější známá kulová hvězdokupa. Patří také mezi kulové hvězdokupy nejbližší ke galaktickému jádru, protože je od něj vzdálena pouze 5 500 ly. Protáhlý tvar této hvězdokupy může být způsoben právě malou vzdáleností od jádra Galaxie.\n\nJejí nejjasnější hvězdy jsou 14. magnitudy a její skutečný průměr je přibližně 140 světelných let.\n\n\n"}
{"id": "277444", "url": "https://cs.wikipedia.org/wiki?curid=277444", "title": "Jason Bonham", "text": "Jason Bonham\n\nJason Bonham (* 15. červenec 1966) je anglický bubeník, syn bubeníka skupiny Led Zeppelin Johna Bonhama.\n\nBonham se narodil v Dudley, Worcestershire. Poprvé hrál na bicí ve čtyřech letech a objevil se společně se svým otcem ve filmu \"The Song Remains the Same\", kde bubnoval na zmenšené bicí soupravě. V sedmnácti letech hrál ve své první kapele, Airrace. V roce 1985 vstoupil do skupiny Virginia Wolf, se kterou vydal dvě alba a absolvoval US turné, kde hráli jako předkapela skupiny The Firm.\n\nV roce 1988 se Bonham spojil s bývalým kytaristou Led Zeppelin Jimmy Pagem, nahrál s ním album Outrider a absolvoval turné k tomuto albu. Následující rok se Bonham objevil se třemi zbývajícími členy Led Zeppelin na „slučovacím“ koncertu ke 40. výročí skupiny, který pořádala společnost Atlantic Records v New Yorku. V roce 1989 se objevil jako speciální host na Mírovém festivalu hudby v Moskvě, kde hrál skladbu „Rock and Roll“ s dalšími rockovými hvězdami.\n\nDne 12. září 2007 bylo oznámeno, že Jason Bonham by mohl kráčet ve šlépějích svého otce a mohl by hrát na koncertu Led Zeppelin pořádaném na počest Ahmeta Ertegüna 10. prosince 2007 v londýnské O2 aréně. Podle hodnocení od mnoha kritiků byl Jason důstojným nástupcem svého otce. Od roku 2010 hraje se skupinou Black Country Communion.\n"}
{"id": "277449", "url": "https://cs.wikipedia.org/wiki?curid=277449", "title": "Korespondenční seminář inspirovaný chemickou tematikou", "text": "Korespondenční seminář inspirovaný chemickou tematikou\n\nKorespondenční Seminář Inspirovaný CHemickou Tematikou (\"zkráceně KSICHT\") je korespondenční seminář určený všem středoškolským studentům, kteří mají rádi chemii a chtějí se o ní dozvědět něco víc. Nabízí zábavu, poučení a zajímavosti z nejrůznějších oborů chemie. Každoročně vycházejí čtyři série úloh, pořádají se společné výlety a ti nejlepší se mohou zúčastnit závěrečného soustředění na PřF UK. \n\nKSICHT vymysleli studenti PřF UK a VŠCHT v roce 2002. Ještě toho roku byl rozeslán na střední školy, a to za podpory Fakulty chemické technologie VŠCHT Praha. \n\nV roce 2004 se KSICHT přesunul pod záštitu Přírodovědecké fakulty UK, kde je až doposud.\n\nTajemníkem v letech 2014 až 2016 byl Mgr. Jan Bartoň.\n\nKorespondenční seminář je soutěž, při níž si řešitelé dopisují s autory úloh, a naopak. Autoři připraví úlohy ze všech oblastí chemie a rozešlou je řešitelům. Ti pak úlohy vyřeší a pošlou řešení na opravu a ohodnocení. To pak autoři opravené pošlou zpátky s přiloženým autorským řešením a pěti úlohami nové série. To všechno se za celý školní rok čtyřikrát zopakuje.\n\nKSICHT začíná začátkem října a na vyřešení každé série úloh mají řešitelé pět týdnů. Při řešení řešitelé mohou používat internet i různé knihy. Není povinnost vyřešit všechny úlohy ani všechny otázky v jednotlivých úlohách. Řešení úloh autorům lze poslat poštou, mailem nebo přes webový formulář KSICHTu. Došlá řešení si autoři rozeberou tak, aby každý autor opravoval svoji úlohu (\"své úlohy\"). Každý autor používá jiný systém hodnocení, který je však pro všechny řešitele stejný. Každá otázka v úloze je jinak bodovaná a to podle důležitosti, jakou na ni klade autor. Pokud za odpověď na otázku autor nemůže dát plný počet bodů, tak často připíše komentář, proč tomu tak je, aby se následně řešitel necítil nespokojený s jeho rozhodnutím. Po obodování autoři sestaví tabulku s výsledky jednotlivých řešitelů, ze které lze vyčíst jména řešitelů, který ročník střední školy řešitel studuje, kolik bodů získal každý řešitel z jednotlivých úloh, kolik bodů bylo možno získat maximálně, kolikátý byl v součtu bodů dané série a kolikátý je v celkovém pořadí.\n\nKSICHT organizují studenti a přednášející hlavně z PřF UK, VŠCHT a PřF MUNI, obvykle bývalí řešitelé semináře.\n\n"}
{"id": "277456", "url": "https://cs.wikipedia.org/wiki?curid=277456", "title": "Jelcz 272", "text": "Jelcz 272\n\nJelcz 272 je typ polského autobusu, který byl na základě československé licence vyráběn v 60. a 70. letech 20. století ve městě Jelcz (nyní město Jelcz-Laskowice). V Československu byl tento autobus vyráběn pod označením Škoda 706 RTO.\n\nKonstrukčně byl Jelcz 272 MEX shodný s československými vozy 706 RTO. Jednalo se o dvounápravový autobus s trambusovou, polosamonosnou karoserií, která byla umístěna na nosném rámu. Vstup do vozu zajišťovaly dvoje dvojkřídlé dveře, pro řidiče byla určena malá dvířka v levé bočnici, která vedla přímo na jeho stanoviště. Na první pohled poznatelný rozdíl mezi polskými Jelczy a československými Škodami jsou přední světla. Vozy 706 RTO měly přední světla zaoblená podle linie vozové skříně, zatímco Jelczy měly světla rovná, vystouplá z karoserie.\n\nAutobusy Jelcz 272 MEX byly vyráběny pouze v městské variantě. Linkové vozy (obdoba československých 706 RTO CAR) byly označeny Jelcz 041.\n\nVozy Jelcz 272 MEX byly v hojném počtu exportovány také do Československa, kde jezdily v mnohých městech (např. Praha, Brno).\n\n\nPolsko:\n\n\n"}
{"id": "277459", "url": "https://cs.wikipedia.org/wiki?curid=277459", "title": "Veleobr", "text": "Veleobr\n\nVeleobr je velmi hmotná a velmi zářivá hvězda. Její absolutní hvězdná velikost je -3 až -8, povrchová teplota od 3 500 do 25 000 stupňů Kelvina, hmotnost 10 až 70 hmotností Slunce a velikostí se rovnají 1 000krát průměru Slunce. Vzhledem ke své extrémní hmotnosti mají velice krátký život, pohybující se pouze mezi 10 až 50 miliony let. V Hertzsprung-Russellově diagramu zabírají celou horní část.\n\nČasto se vyskytují v mladých kosmických strukturách, jakými jsou například otevřené hvězdokupy v ramenech spirálních a nepravidelných galaxií. Méně se vyskytují v eliptických galaxiích a kulových hvězdokupách, které jsou složené převážně ze starších hvězd.\n\nMezi nejznámější veleobry patří hvězdy Polárka, Betelgeuze, VV Cephei, Deneb, Rigel nebo V354 Cephei.\n\nHvězdy hlavní posloupnosti třídy O a nejhmotnější modrobílé hvězdy třídy B se stanou veleobry. Kvůli vysoké hmotnosti mají extrémně krátkou dobu života, několik set tisíc až maximálně 30 milionů let. Jsou ke spatření především v mladých galaktických strukturách jako otevřené hvězdokupy, ramena spirálních galaxií, a nepravidelné galaxie. Méně často se vyskytují ve spirálních galaxiích, velmi zřídka jsou pozorované v eliptických galaxiích nebo kulových hvězdokupách, které se skládají převážně ze starých hvězd.\n\nVeleobr vznikne, když masivní hvězda hlavní posloupnosti spotřebuje všechen vodík v jádru. Následně začne expandovat, stejně jako hvězdy nižších hmotností, ale na rozdíl od nich má veleobr dostatečnou hmotnost, aby v jádru vznikla teplota potřebná pro nastartování fúze hélia. Také na rozdíl od méně hmotných hvězd červení veleobři neodhodí svou atmosféru jako planetární mlhovinu, když spotřebují vodík a hélium. Namísto toho i nadále spalují těžší prvky, dokud se nezhroutí. Tím pádem nepřijdou o dostatek hmotnosti, aby se z nich stal bílý trpaslík, takže se změní na neutronovou hvězdu nebo černou díru krátce poté, co vybuchnou jako supernova.\n\nHvězdy o hmotnosti větší než 40 hmotností Slunce se nemohou stát červenými veleobry, protože spalují vodík příliš rychle a příliš rychle také ztrácejí své vnější vrstvy. Stanou se z nich tedy modří nebo žlutí hyperobři, rovněž velmi žhavé a svítivé hvězdy. Hvězdy s hmotností stokrát větší než hmotnost Slunce spalují tak účinně, že dokáží přivést vodík z povrchu do jádra a zde ho spotřebovat. Po téměř kompletním spotřebování vodíku projde tato hvězda zrychleným vývojem a v sérii rychlých změn se několikrát stane různými hvězdami typu WNh, WN, případně WC nebo WO. Očekává se, že se nakonec stane supernovou, ale dosud není jasný princip, jakým se tak děje. Existence těchto veleobrů, které stále ještě spalují vodík v jádru, a přitom už tvoří těžší prvky, bude vyžadovat poněkud komplexnější definici veleobrů.\n\nPrvní hvězdy ve vesmíru byly pravděpodobně značně jasnější a masivnější než hvězdy v současném vesmíru. Jejich existence je nutná pro vysvětlení některých chemických prvků, zejména vodíku a hélia v kvasarech. I když byli větší a zářivější než jakýkoli dnes známý veleobr, jejich struktura byla zcela odlišná, se sníženou konvekcí a menšími ztrátami hmoty. Jejich velmi krátké životy pravděpodobně skončily násilnou fototransmutací nebo dvojicí nestabilních supernov.\n\nTermín veleobr, aplikovaný na hvězdu, nemá jednu konkrétní definici. Termín obří hvězda poprvé použil Ejnar Hertzsprung, když vyšlo najevo, že většina hvězd spadá do dvou odlišných oblastí Hertzsprung-Russellova diagramu. Jedna oblast obsahovala větší a více svítící hvězdy spektrální typů A až M, které dostaly název obři. Následně, protože dříve neexistovala měřitelná srovnání, vyšlo najevo, že některé z těchto hvězd jsou podstatně větší a zářivější než ostatní, a byl pro ně přijat termín „velmi obří“, tedy veleobři.\n\nVeleobři mohou být identifikováni na základě jejich spektrálních čar, s výraznými liniemi citlivými na vysokou svítivost a nízkou gravitaci. V roce 1897 americká astronomka Antonia Mauryová rozdělila hvězdy na základě šířek jejich spektrálních čar, přičemž třída C připadla hvězdám s nejužšími linkami. Ačkoli to nebylo tehdy známo, byly to nejzářivější hvězdy. V roce 1943 astrofyzici Morgan a Keenan stanovili svou vlastní spektrální klasifikaci tříd zářivosti hvězd, přičemž třída I odkazovala na veleobry. Tato klasifikace se používá dodnes, pouze byly provedeny úpravy na základě vyššího rozlišení moderních spektrometrů. Veleobři se vyskytují v každé spektrální třídě, od mladé modré hvězdy třídy O až po velmi vyvinuté červené hvězdy třídy M. Vzhledem k tomu, že jsou větší ve srovnání s hvězdami hlavní posloupnosti stejného spektrálního typu, mají nižší povrchovou gravitaci a tyto změny mohou být pozorovány v jejich profilových liniích. Veleobři jsou také vyvinuté hvězdy, které obsahují vysoké procento těžších prvků, víc než mají hvězdy hlavní posloupnosti. Kromě změn spektrálních čar v důsledku nízké povrchové gravitace lze veleobry identifikovat také podle velmi vysokých ztrát hmotnosti a z toho plynoucích oblaků materiálu obklopující danou hvězdu, které produkují vlastní odlišné spektrální čáry. Morgan-Keenanova klasifikace přiřazuje těmto hvězdám tyto třídy: Ib pro veleobry, Ia pro zářivé veleobry, 0 nebo Ia pro hyperobry a Iab je používána pro středně pokročilé zářivé veleobry. Ve skutečnosti jde o velmi obtížně definovaná pásma spíš než pevně dané třídy s přesně vymezenými hodnotami. Spektra veleobrů tak často obsahují vysvětlivky, které dále určují spektrální zvláštnosti dané hvězdy. Například Rigel má označení B2 Iae nebo W Mensae F5 Ipec.\n\nVeleobry lze také definovat jako zvláštní fáze v evoluční historii některých hvězd. Hvězdy s počáteční hmotností nad 10 hmotností Slunce rychle a hladce nastartují fúzi jader hélia poté, co vyčerpaly vodík a následně po spotřebování helia pokračují fúzi dalších těžkých prvků. Nakonec hvězda začne produkovat železo, následkem čehož se jádro zhroutí a hvězda se stane supernovou. Jakmile tato hmotná hvězda opustí hlavní posloupnost, její atmosféra se nafoukne a změní se na veleobra. Hvězdy s počáteční hmotností menší než 10 hmotností Slunce nikdy nevytvoří železné jádro a tudíž se z nich nikdy nestanou veleobři, ačkoli mohou dosáhnout zářivého výkonu tisíckrát většího než Slunce. Nemají totiž dostatečně velkou gravitaci na to, aby ve svém jádru zažehli fúzi uhlíku (nebo těžších prvků), takže se nakonec po ztrátě krajních vrstev stanou bílým trpaslíkem. Fáze, kdy tato hvězda má vodík i hélium v jádře je označována jako asymptotická větev obrů (AGB), a postupem času se z ní stává stále více a více zářivější hvězda třídy M. Hvězdy o hmotnosti přesně 8 až 10 hmotností Slunce mohou roztavit dostatek uhlíku na AGB, takže začnou vytvářet kyslíkovo-neonové jádro a mohou se stát supernovou díky vzniku degenerovaného elektronového plynu. Někteří astrofyzici tyto hvězdy ovšem označují spíše jako Asymptotické veleobry než veleobry.\n\nExistuje několik kategorií vyvinutých hvězd, které nejsou veleobry z evolučního hlediska, ale mohou vykazovat spektrální vlastnosti veleobrů nebo mají srovnatelný zářivý výkon.\n\nNěkteré hvězdy z asymptotické větve obrů (AGB) jsou vyvinutí červení obři s nižší hmotností, jejichž zářivý výkon může být srovnatelný s více hmotnými červenými veleobry, ale vzhledem k jejich nízké hmotnost končí jejich životy jiným způsobem (planetární mlhovina a bílý trpaslík spíše než supernova), a astrofyzici je řadí do jiné kategorie. Rovněž mnoho hvězd zbylých po asymptotických veleobrech dostane spektrální typ náležící svítivým veleobrům. Například hvězd RV Tauri spadá to třídy Ia (zářivý veleobr), přestože je méně hmotná než Slunce. Toto se týká i některých hvězd z AGB, například proměnné hvězdy W Virginis, jejichž svítivost způsobuje termální pulzování. Naopak velmi málo Mirid má spektrální typy náležící svítivým veleobrům, jako například Alfa Herculis.\n\nProměnné hvězdy Cefeidy obvykle mají spektrální typy náležící svítivým veleobrům, přestože pouze nejzářivější a nejhmotnější z nich dokážou vytvořit železné jádro. Většina jich patří mezi průměrně hmotné hvězdy spalující helium a jednoho dne se vyvinou v asymptotické obry. Delta Cephei je takovým příkladem, je 2 000krát svítivější a 4,5krát hmotnější než Slunce.\n\nWolf–Rayetovy hvězdy jsou také velmi hmotné zářivé hvězdy, žhavější než většina veleobrů, což je ale způsobeno jejich vysokými povrchovými teplotami. Jejich spektru dominují helium a další těžké prvky, ovšem mají málo nebo žádný vodík, takže se jedná o ještě více vyvinuté hvězdy než veleobři. Stejně jako hvězdy z AGB se Wolf-Rayetovy hvězdy mohou nacházet jak ve stejné oblasti HR diagramu jako červení veleobři, tak také v oblastech patřících hvězdám hlavní posloupnosti i v oblastech patřících nejžhavějším modrým veleobrům. Nejhmotnější a nejzářivější hvězdy hlavní posloupnosti jsou téměř k nerozeznání od veleobrů, ve které se rychle promění. Mají téměř stejnou teplotu a velmi podobný zářivý výkon, a jen velmi detailní analýza spektrálních vlastností dokáže rozlišit, že se jedná o hvězdu hlavní posloupnosti třídy O a ne raného veleobra třídy O.\n\nZářivé proměnné modré hvězdy (LBV) jsou typem hvězd, které se vyskytují ve stejné oblasti HR diagramu jako modří veleobři, ale jsou zařazeni do samostatné kategorie. Jsou to vyvinuté, expandované, masivní a zářivé hvězdy, často hyperobři, ale mají vlastní, velmi specifickou spektrální variabilitu. Pokud jsou LBV pozorované v průběhu času, kdy jsou stabilní, mohou být chybně zařazeny do kategorie veleobrů.\n\nHyperobři jsou často považováni za odlišnou kategorii hvězd než veleobři, ačkoli se jedná jen o jasnější verze veleobrů. Jsou vyvinutí, expandovaní, masivní a zářiví jako veleobři, ale tyto charakteristiky jsou dotažené do extrému, a jejich vlastnosti částečně ovlivňují velké ztráty hmoty v důsledku jejich extrémního zářivého výkonu a s tím spojené nestability. Obecně platí, že i velmi vyvinutí veleobři vykazují známky hyperobrů, zejména pokud ztratí mnoho hmoty.\n\nNěkteré hvězdy třídy B[e] jsou veleobry, ačkoli jiné hvězdy jimi zjevně nejsou. Někteří vědci řadí B[e] objekty odděleně od veleobrů, zatímco jiní definují masivní vyvinuté B[e] hvězdy jako podskupinu veleobrů.\n\nVeleobři mají hmotnost od 8 až 12 hmotností Slunce výš, a zářivý výkon tisíckrát až milionkrát vyšší než Slunce. Značně se liší poloměrem, který je obvykle 30krát až 500krát, v některých případech dokonce 1000krát větší než poloměr Slunce. Jsou dostatečně masivní, aby byli schopni zažehnout fúzi hélia předtím, než se jejich jádro zhroutí, a to i bez dodatečných výbojů energie, které potřebují hvězdy s nižší hmotností. I poté pokračují ve spalování těžších prvků, až se v jejich jádru začne tvořit železo, což spolu s vysokou hmotností vyústí v jejich explozi jako supernova.\n\nStefanův-Boltzmannův zákon určuje, že relativně chladné povrchy červených veleobrů vyzařují mnohem méně energie než modří veleobři, což při stejné svítivosti znamená, že červení veleobři jsou mnohem větší než jejich modří protějšci. Tlak slunečního záření udržuje největší chladné veleobry na velikosti až kolem 1 500 poloměrů Slunce a nejmohutnější horké veleobry na zhruba milionkrát větší zářivosti, než má Slunce. Hvězdy blízké těmto hodnotám jsou nestabilní, pulzují a zažívají rychlé ztráty hmoty.\n\nTřídy svítivosti jsou veleobrům přiřazeny na základě spektrálních vlastností, které jsou do značné míry odrazem povrchové gravitace, i když jsou také ovlivněny dalšími vlastnostmi, jako například mikroturbulencemi. Veleobři mají obvykle povrchovou gravitaci ve výši přibližně log (g) 2,0 cgs a nižší, ačkoli svítiví obři (třída svítivosti II) mají statisticky velmi podobnou povrchovou jako veleobři třídy Ib. Chladní zářiví červení veleobři mají nižší povrchovou gravitaci, u nejzářivějších nestabilních hvězd se pohybuje log (g) okolo nuly. Žhavější veleobři, i ti nejzářivější, mají povrchovou gravitaci kolem jedné, kvůli jejich vyšší hmotnosti a menšímu poloměru.\n\nExistují veleobři ve všech spektrálních třídách a v celém rozsahu teplot, od hvězd z poloviny třídy M s teplotou 3500 K po nejžhavější hvězdy třídy O s teplotou 40 000 tisíc Kelvinů. Veleobři obecně nejsou chladnější než střední hvězdy třídy M, protože taková tělesa by teoreticky byla katastroficky nestabilní, nicméně existují potenciální výjimky, jako VX Sagittarii.\n\nAčkoli existují příklady veleobrů v každé třídě z O do M, většina jsou spektrální typ B, více než ve všech ostatních spektrálních třídách dohromady. Mnohem menší skupina málo svítivých veleobrů existuje ve třídě G, tyto hvězdy střední velikosti spalují v jádru helium, načež se přesunou do asymptotické větev obrů. Další skupinou jsou velmi svítiví veleobři nízké třídy B (B0-2) nebo velmi vysoké třídy O (O9,5), které jsou ještě běžnější než hvězdy hlavní posloupnosti těchto spektrálních typů.\n\nRelativní počet modrých, žlutých a červených veleobrů je ukazatelem rychlosti vývoje hvězdy a používá se jako silný testovací model vývoje hmotných hvězd.\nVeleobři leží více či méně horizontálním pásmu zabírajícím celou horní část HR diagramu, i když existují rozdíly v různých spektrálních typech. Tyto rozdíly jsou částečně důsledkem různých metod pro přiřazení třídy svítivosti různým spektrálním typům, a částečně odráží skutečné fyzické rozdíly ve hvězdách. Bolometrická svítivost hvězdy odráží celkové výstupní elektromagnetické záření na všech vlnových délkách. Pro velmi horké a velmi chladné hvězdy je bolometrická svítivost výrazně vyšší, než je svítivost vizuální, někdy i v rozsahu několika magnitud. Tato bolometrická korekce je rovna přibližně jedné magnitudě pro střední hvězdy třídy B, vysoké hvězdy třídy K, a nízké hvězdy třídy M, a zvyšuje se na tři magnitudy pro třídu O a střední hvězdy třídy M.\n\nVšichni veleobři jsou větší a zářivější, než hvězdy hlavní posloupnosti se stejnou povrchovou teplotou. Například hvězda hlavní posloupnosti třídy B0 má absolutní magnitudu -5, což znamená, že všichni veleobři třídy B0 jsou výrazně zářivější než absolutní magnituda -5. Bolometrická svítivost i pro ty nejslabší modré veleobry je desettisíckrát větší než svítivost Slunce, nejsilnější jsou pak milionkrát silnější než Slunce, jako například hvězdy typu Alfa Cygni nebo zářivé proměnné hvězdy. Nejžhavější veleobři nízkého spektrálních typu O se vyskytují ve velmi úzkém rozmezí svítivosti, nad vysoce svítivými nízkými hvězdami hlavní posloupnosti třídy O a obřími hvězdami. Nejsou řazeni samostatně do třídy normálních (Ib) nebo zářivých (Ia) veleobrů, ale mají obyčejně svůj vlastní spektrální modifikátor „f“ pro emise dusíku a helia (např. hvězda HD 93129A je spektrální typ O2If).\n\nŽlutí veleobři jsou podstatně méně zářivější než absolutní magnituda -5, většinou okolo hodnoty -2 jako například hvězda 14 Persei. S bolometrickou korekcí okolo nuly tak mohou být pouze stokrát svítivější než Slunce. Nejedná se však o velmi hmotné hvězdy, pouze mají obzvlášť nízkou povrchovou gravitaci, často kvůli nestabilitě, jako pulzující proměnné Cepheidy. Nejzářivější žluté hvězdy, žlutí hyperobři, patří mezi zrakově nejjasnějších hvězdy s absolutní magnitudou -9 a zářivým výkonem milionu Sluncí.\n\nHorní hranice svítivosti červených veleobrů je zhruba půl milionu zářivého výkonu Slunce. Hvězdy, které by mohly být jasnější než tato hodnota, rychle odhazují vnější vrstvy své obálky a stávají se horkými modrými veleobry. Většina červených veleobrů, když byli hvězdami hlavní posloupnosti, měla hmotnost 10 až 15 hmotností Slunce a nyní mají zářivý výkon nižší jak 100 tisíc Sluncí. Existuje jen velmi málo svítivých veleobrů Ia třídy M. Nejméně svítivými hvězdami klasifikovanými jako červení veleobři jsou některé z nejjasnějších hvězd AGB, které jsou velmi expandované a nestabilní, jako proměnné hvězdy RV Tauri. Většina AGB hvězd náleží do kategorie obrů nebo zářivých obrů, ale zejména nestabilní proměnné hvězdy jako W Virginis mohou být zařazeny mezi veleobry. Nejslabší červení veleobři mají absolutní magnitudu okolo -3.\n\nZatímco většina veleobrů vykazuje určitý stupeň fotometrické variability, jako například hvězda typu Alfa Cygni, polopravidelná proměnná hvězda a nepravidelná proměnná hvězda, existují určité, dobře definované typy proměnných hvězd i mezi veleobry. Pás nestability protíná i oblast veleobrů, takže mnoho žlutých veleobrů patří do kategorie proměnných Cepheid. Tato oblast pokračuje a zahrnuje i ještě zářivější žluté hyperobry, extrémně vzácné hvězdy s velmi krátkou dobou životnosti. Mnoho proměnných hvězd R Coronae Borealis, i když ne všechny, jsou žlutými veleobry, ale jejich proměnnost je tvořena neobvyklým chemickým složením, spíš než fyzikální nestabilitou.\n\nI další typy proměnných hvězd, jako například RV Tauri nebo PV Telescopii, jsou často popisovány jako veleobři. Proměnným hvězdám typu RV Tauri jsou často přiřazeny spektrální charakteristiky zářivých veleobrů z důvodu jejich nízké povrchové gravitace; patří mezi nejvíce zářivé hvězdy AGB a mají hmotnost podobnou Slunci. Ještě vzácnější proměnné hvězdy typu PV Telescopii jsou rovněž často řazeny mezi veleobry, ale mají nižší zářivý výkon než veleobři a unikátní B[e] spektrum s extrémním deficitem vodíku.\n\nLBV jsou proměnné s četnými polopravidelnými periodami, špatně předpovídatelnými erupcemi a obřími výbuchy. Obvykle se jedná o veleobry nebo hyperobry, občas s charakteristikami Wolf-Rayetových hvězd. Jsou to extrémně zářivé, masivní, vyvinuté hvězdy s expandovanými vnějšími vrstvami, ale jsou tak výrazné a neobvyklé, že jsou často považovány za zvláštní kategorie, aniž by byly označovány jako veleobři daného spektrálního typu. Často se jejich spektrální typ označuje prostě \"LBV\", protože mají zvláštní a velmi proměnlivé spektrální vlastnosti, s teplotami v rozmezí od 8000 až 20 000 stupňů Kelvina, nebo i víc.\n\nHojnost různých prvků na povrchu veleobrů se liší od méně svítivých hvězd, protože veleobři jako vyvinuté hvězdy mohou produkovat těžší prvky.\n\nChladní veleobři vykazují zvýšené hodnoty hélia a dusíku na povrchu v důsledku konvekce těchto produktů jaderné fúze, které vznikají, když velmi hmotná hvězda hlavní posloupnosti spaluje vodík. Helium se vytváří v jádru i obálce fúzí vodíku, dusík vzniká spolu s uhlíkem a kyslíkem při CNO cyklu, a zároveň jsou uhlík a kyslík zredukovány. Červení veleobři se liší od zářivých, ale méně hmotných hvězd AGB neobvyklým chemickým složením povrchu, obsahují totiž navíc uhlík a lithium. Hvězdy AGB v pozdních fázích vývoje zase obsahují vysoce obohacený kyslík a produkují hydroxidy.\n\nŽhavější veleobři vykazují rozdílné úrovně obohaceného dusíku. To může být důsledkem různých mixů vlastností původních hvězd hlavní posloupnosti, například rotací, nebo proto, že někteří modří veleobři jsou čerstvě vyvinutí z hlavní posloupnosti, zatímco jiní už dříve prošli fází červeného veleobra. Hvězdy vzniklé z červeného obra mají obecně vyšší úrovně dusíku v porovnání s uhlíkem v důsledku konvekce materiálu prošlého cyklem CNO, a také úplně ztratili vnější obálku. Typický je pro ně povrch obohacený héliem, který představuje více než třetinu jejich atmosféry.\n\nVeleobři jsou vzácné hvězdy s krátkou životností, ale díky jejich vysoké zářivosti je lze spatřit na noční obloze prostým okem. Rigel je nejjasnější hvězdou v souhvězdí Orion a typický modrý veleobr, Deneb je nejjasnější hvězdou v souhvězdí Labuť a bílý veleobr, Delta Cephei je klasickým prototypem proměnné hvězdy a žlutý veleobr, zatímco Betelgeuse, Antares a UY Scuti jsou červení veleobři. Mý Cephei je jednou z nejčervenějších hvězd viditelných pouhým okem a zároveň jednou z největších hvězd v Galaxii.\n\n"}
{"id": "277463", "url": "https://cs.wikipedia.org/wiki?curid=277463", "title": "Jelcz 041", "text": "Jelcz 041\n\nJelcz 041 je typ polského autobusu, který byl vyráběn v 60. a 70. letech 20. století na základě československé licence. V Československu byly tyto autobusy vyráběny v Karose Vysoké Mýto pod označením Škoda 706 RTO.\n\nKonstrukčně byl Jelcz 041 shodný s československými vozy 706 RTO. Jednalo se o dvounápravový autobus s trambusovou, polosamonosnou karoserií, která byla umístěna na nosném rámu. V pravé bočnici byly jediné dvojkřídlé dveře, které byly ovládány pneumaticky. Řidič pak mohl ještě využívat vlastní malá dvířka v levé bočnici, která vedla přímo na jeho stanoviště.\n\nAutobusy Jelcz 041 byly vyráběny pouze v linkovém meziměstském provedení (obdoba vozu 706 RTO CAR) pro export do Československa. Městská verze (i pro Polsko) pak byla označena jako Jelcz 272, pro polské meziměstské linky byl určen upravený autobus Jelcz 043.\n\nVozy Jelcz 041 byly dodávány do Československa jak podnikům ČSAD, tak i v menší míře dopravním podnikům pro provoz MHD.\n\n"}
{"id": "277466", "url": "https://cs.wikipedia.org/wiki?curid=277466", "title": "Geografie Francie", "text": "Geografie Francie\n\nFrancie je země v západní Evropě, rozkládající se mezi moři a zálivy Atlantského oceánu – Biskajským zálivem, Lamanšským průlivem a Středozemním mořem. Šestiúhelníkový tvar pevninské části dal vzniknout populární francouzské přezdívce: \"l'hexagone\".\n\nCelková rozloha Francie, včetně zámořských území, je 674 843 km². Rozloha metropolitní Francie je 547 030 km².\n\nMetropolitní Francie je rozdělena do 13 \"regionů\" (ačkoli Korsika je spíše zámořské společenství, ale obecně se o ní mluví jako o regionu), které jsou dále rozděleny na 96 departementů, 341 okresů (\"arrondissements\"), 4039 kantonů a 36 568 obcí (\"communes\").\n\nDále Francie ovládá následující zámořské oblasti:\n\n\n\n\n\n\n\nVe Francii bývají chladné zimy a mírná léta, u Středozemního moře pak mírné zimy a horká léta. V zemi jsou výrazné rozdíly klimatu dle jednotlivých regionů.\n\nVětšina území je plochá a nížinná, sever a západ Francie je mírně zvrásněný, ve vnitrozemí se nachází významná pahorkatina Massif Central. Na jihozápadě se tyčí vysoké Pyreneje a na jihovýchodě Alpy, kde najdeme i nejvyšší vrchol Evropy – Mont Blanc (4810 m). Nejnižším bodem Francie pak je delta řeky Rhôny, která je 2 metry pod úrovní moře.\n\n\n\nFrancie se vyznačuje bohatými zásobami uhlí, železné rudy, bauxitu, potaše a zinku. Významně se na státní ekonomice podílí i ryby a dřevo.\n\nHlavním městem Francie je Paříž. Další velká, či historicky důležitá města jsou:\n\nAbbeville, Ajaccio, Albertville, Albi, Amiens, Angers, Angoulême, Aurillac, Avignon, Bastia, Besançon, Bordeaux, Belfort, Brest, Brive, Caen, Cahors, Calais, Cannes, Carcassonne, Chamonix-Mont-Blanc, Charleville-Mezieres, Châtellerault, Cherbourg-en-Cotentin, Chinon, Clermont-Ferrand, Colmar, Deauville, Dieppe, Digne-les-Bains, Dijon, Dole, Domremy, Dreux, Dunkerque, Evreux, Grenoble, La Baule, La Rochelle, Le Havre, Lille, Lyon, Marseille, Mende, Metz, Mont-de-Marsan, Montauban, Montpellier, Nantes, Nice, Nîmes, Orléans, Pau, Perigueux, Perpignan, Poitiers, Quimper, Reims, Rennes, Rodez, Roubaix, Rouen, Saint-Gaudens, Saint-Etienne, Saint-Nazaire, Saint-Tropez, Saumur, Sete, Soissons, Strasbourg, Tarbes, Toulon, Toulouse, Tours, Tourcoing, Valence, Vichy\n\n\n\n\n"}
{"id": "277468", "url": "https://cs.wikipedia.org/wiki?curid=277468", "title": "Revúca (řeka)", "text": "Revúca (řeka)\n\nRevúca je řeka na severním Slovensku. Teče územím okresu Ružomberok. Je významným levostranným přítokem Váhu na jeho horním toku, měří 33 km a je tokem III. řádu.\n\nPramení na liptovské straně Velké Fatry na jihovýchodním svahu vrchu Ostredok (1592 m n. m.) v nadmořské výšce přibližně 1250 m n. m. Nejprve teče východním směrem, protéká Suchou dolinou a obloukem se stáčí na severovýchod. Její bystřiny protékají obcí Liptovské Revúce a v katastrálním území obce Liptovská Osada přibírá z Nízkých Tater vedlejší přítoky Korytnicu a Lúžňanku. Od tohoto bodu tok Revúce směřuje na sever, mohutní přibíráním dalších menších přítoků z Nízkých Tater zprava a Velké Fatry zleva, mezi kterými vytváří jejich přirozenou hranici. Revúca vymodelovala Revúckou dolinu, která dosahuje délky přibližně 20 km. Po překonání velkého počtu zákrut na středním toku řeka pokračuje přes rekreační oblast Podsuchá dál na sever. Na tomto úseku se nachází vodní díla v podobě stavidel, která slouží k vodohospodářským, ale i hospodářským účelům. Jedná se hlavně o odchov pstruhů duhových v lokalitě Bohúnka. Přibližně o dva kilometry dál Revúca vtéká na území ružomberské městské části Biely Potok, kde je zřetelná souvislejší úprava koryta řeky. Po opuštění Bieleho Potoka vstupuje do Liptovské kotliny a opětovně překonává soustavu početných stavidel a kaskád přímo na území města Ružomberok, kde ústí do Váhu jako jeho levostranný přítok v nadmořské výšce cca 475 m n. m.\n\nRevúca (P – pravostranný přítok, L – levostranný přítok)\n\nV minulosti se tok Revúce využíval na splavování dřeva, o čem svědčí i vodní dílo v podobě zadržovací přehrady v katastru obce Korytnice vedle cesty Ružomberok - Banská Bystrica. Nahromaděná voda v přehradě se nárazově vypouštěla, čímž se vytvořil dostatečně silný proud vody na splavení dřeva z Revúcké doliny až do Ružomberka, odkud se splavovalo po Váhu dál, nebo se zpracovávalo v místních papírnách. Později tuto funkci vykonávala úzkorozchodná železnice Ružomberok – Korytnica, která byla zprovozněna v roce 1908.\n\nRevúca je bohatá na ryby a drobné korýše. Z ryb se nejčastěji vyskytují pstruhovité ryby jako pstruh obecný potoční a pstruh duhový, jehož chovná stanice se nachází v lokalitě Bohúnka. Kromě pstruhovitých ryb je tu bohatý výskyt hlavatky obecné a drobných rybek – jehliček. V jejím ústí se nachází významná lokace hlavatky obecné.\n"}
{"id": "277473", "url": "https://cs.wikipedia.org/wiki?curid=277473", "title": "Corky Laing", "text": "Corky Laing\n\nCorky Laing narozený jako Laurence Gordon Laing, (26. ledna 1948 v Montréalu, Québec, Kanada) byl bubeník skupiny Mountain a West, Bruce and Laing.\n\nV roce 1961 začal hrát na bicí ve skupině The Ink Spots a pak hrál ve skupině Energy jejímž producentem byl Felix Pappalardi. Laing odešel od Energy v roce 1969, aby s Pappalardim, Leslie Westem a Steve Knightem založili skupinu Mountain.\nNahrával též jako skupina Cork s Ericem Schenkmanem ze Spin Doctors a Noelem Reddingem.\n\nV létě roku 1978 nahrál Laing společně s Ianem Hunterem, Johnem Calem a Mickem Ronsonem sedm písní, které však nikdy nevyšly.\n\nV roce 2007 nahrál Corky audio verzi svých pamětí.\n\n\n"}
{"id": "277477", "url": "https://cs.wikipedia.org/wiki?curid=277477", "title": "Grand Prix Belgie 2001", "text": "Grand Prix Belgie 2001\n\nGrand Prix Belgie (LIX Foster's Grand Prix de Belgique) byla 14. závodem sezóny 2001, který se konal 2. září 2001 na okruhu Spa-Francorchamps. V závodě zvítězil již po páté, Michael Schumacher na voze Ferrari. Grand Prix Belgie byla závodem smíšených pocitů, zatímco Michael Schumacher slavil snadné 52 vítězství, kterým překonal rekord Alaina Prosta (51), a stal se tak nejúspěšnějším jezdcem. Nad Spa se vznášela pochmurná atmosféra, každý se znepokojoval nad osudem Luciana Burtiho, který těžce havaroval v nájezdu do Blanchimont v pátém kole. Z hrůzostrašné havárie v 300 km rychlosti nakonec Brazilec vyvázl jen s povrchovým zraněním.\n\nNejvětší sázkou do loterie při Grand Prix Belgie, bylo bezesporu počasí, které výrazně zkomplikovalo již kvalifikaci a ani předpověď pro nedělní závod nebyla nijak příznivá, sice slibovala start na suchu, ale v průběhu závodu měl přijít prudký déšť.\nKvalifikace se odehrávala na mokré trati, která v závěru pomalu osychala. Všechna tato úskalí nejlépe zvládli stratégové od Williams, kteří zvolili správné nastavení vozu a vystihli okamžik osychání vozovky pro vhodnou volbu pneumatik. Juan Pablo Montoya si tak vyjel své druhé pole position a v první řadě ho doplnil stájový kolega Ralf Schumacher. Druhou řadu tvořili němečtí piloti Michael Schumacher a asi největší překvapení kvalifikace Frentzen, v třetí řadě stálo druhé Ferrari řízené Barrichellem a Jacques Villeneuve s vozem B.A.R. Sedmá příčka patřila Häkkinenovi s vozem McLaren a Fisichellovi s Benettonem. První desítku doplnil ještě Coulthard na druhém McLaren a Pedro de la Rosa s vozem Jaguar.\n\nDopoledne v zahřívacím tréninku tvrdě havaroval v zatáčce Stavelot Fernando Alonso, jeho vůz Minardi byl zcela zdemolován, jezdec však vystoupil sám, sice otřesen, ale nezraněn a postavil se i na start odpoledního závodu.\n\nStart se hned na první pokus nezdařil, Frentzenovi zhasl motor a tak byl startovní proces přerušen a jezdci absolvovali další zaváděcí kolo. Frantzen tak přišel o své čtvrté místo na startu a startoval tak z konce pole. Pří startu do druhého zahřívacího kola měl problém i nejrychlejší pilot kvalifikace Montoya a tak ho potkal stejný osud jako Frentzena.\n\nDruhý start již vyšel na 100% a do čela šel Ralf Schumacher před svým bratrem Michaelem, Barrichellem a Fisichellou, který skvěle odstartoval a prosmýkl se z 8. na čtvrté místo. Již ve výjezdu z Eau Rouge si oba bratři vyměnili pozice, také Montoya se rychle dostával dopředu. V čele jedoucí Michael Schumacher si již po třech kolech vyjel náskok přes 5s před svým bratem Ralfem, který se tak ocitl v rudých kleštích, neboť na něj dorážel na třetím místě jedoucí Barrichello na druhém Ferrari.\n\n\n\n\n Juan Pablo Montoya - Williams FW23- 1'52.072\n\n\n"}
{"id": "277478", "url": "https://cs.wikipedia.org/wiki?curid=277478", "title": "Jelcz AP 02", "text": "Jelcz AP 02\n\nJelcz AP 02 je typ polského kloubového autobusu, který byl vyráběn v první polovině 60. let 20. století. Jednalo se o licenční výrobu československého vozu Škoda 706 RTO-K, který vyprodukoval v jednom kusu národní podnik Karosa.\n\nVůz Jelcz AP 02 je konstrukčně téměř shodný s „originálem“. Jedná se o dvoučlánkový třínápravový autobus určený pro provoz v rámci MHD. V pravé bočnici se nacházely troje dvojkřídlé dveře ovládané pneumaticky.\n\nPrototyp vozu AP 02, který byl označen jako Jelcz MPA AP 62, byl vyroben ze dvou havarovaných autobusů Škoda 706 RTO v roce 1962. Sériová výroba typu AP 02, jež byla započata roku 1964, ale skončila již v roce 1966, kdy byl autobus AP 02 nahrazen o dva metry kratší verzí Jelcz AP 021.\n"}
{"id": "277480", "url": "https://cs.wikipedia.org/wiki?curid=277480", "title": "Básnická licence", "text": "Básnická licence\n\nSouslovím básnická licence (latinsky licentia poetica) je označován literární či obecně \numělecký pojem, jímž se vyjadřuje skutečnost, kdy se nějaké literární (nebo i jiné umělecké dílo) výrazně záměrně odchyluje od ustálené jazykové, literární, historické, společenské (či jiné) normy, zvyklosti, úzu, tradice, faktografie apod.\n\nV přeneseném významu slova se pak jedná vyjádření termínu pro autorskou volnost respektive tvůrčí svobodu (obecně svobodu projevu) při zacházení s původním námětem, kdy autor uměleckého díla může fakticky původní látku, námět či předlohu (např. historickou událost, reálnou osobnost apod.) vhodně přizpůsobit svému uměleckému záměru či zvolenému formálnímu provedení díla bez ohledu na skutečnost. Jinými slovy řečeno, autor uměleckého díla se nemusí vždy držet reality a skutečnosti, může s realitou a fakty nakládat podle své libosti bez ohledu na přesnost, úplnost či pravdivost díla. Licentia poetica je vlastně základem pojmu literární (či obecně umělecké) fikce, tedy zjevného a zpravidla i úmyslného zkreslení reality uměleckého díla.\n\n\nBásnická licence se v krásné literatuře využívá poměrně často, problémy a rozpory mohou nastat v okamžiku, kdy se umělecké metody a umělecké postupy básnické licence objeví v literárním díle pocházejícím z oblasti literatury faktu nebo v textu z oblasti aktuální publicistiky či investigativní žurnalistiky apod., kde je tento princip naprosto nežádoucí (pokud je zde použit, tak pouze za podmínky, že autor na tuto skutečnost sám v textu výrazně čtenáře upozorní).\n\n"}
{"id": "277483", "url": "https://cs.wikipedia.org/wiki?curid=277483", "title": "Refraktometrie", "text": "Refraktometrie\n\nRefraktometrie je optická metoda analytické chemie, založená na měření indexu lomu světla.\n\nDopadne-li paprsek světla na rozhraní dvou fází, může se buď odrazit (tzv. reflexe), nebo zlomit tzv refrakce). Úhly dopadu, odrazu i lomu se měří mezi paprskem a kolmicí spuštěnou na fázové rozhraní.\n\nPaprsek se láme v důsledku rozdílné rychlosti světla v obou fázích. Pokud paprsek dopadá do fáze, ve které je rychlost světla nižší oproti původní fázi, je úhel lomu menší než úhel odrazu (tzv. lom ke kolmici), v opačném případě nastává lom od kolmice.\n\nIndex lomu je poměr rychlosti světla ve fázích, kterými světlo prochází. Aby bylo možné porovnávat látky podle jejich indexu lomu, volí se shodné prostředí,ze kterého paprsek dopadá (ideálním prostředí je vakuum, v praxi se používá vzduch).\n\nPrůchod světla rozhraním dvou prostředí o indexech lomu n a n se řídí Snellovým zákonem:\n\nformula_1\n\nα – úhel dopadu\n\nβ – úhel lomu\n\nVzhledem k tomu, že relativní index lomu vzduchu je roven 1, vztah se používá ve zkrácené formě:\n\nformula_2\n\nRefraktometr je přístroj pro měření indexu lomu. Jejich principem je zjišťování mezního úhlu lomu (β), což je maximální možný úhel lomu, jestliže se úhel dopadu limitně přiblíží 90°. Při dopadu světla např. z horního levého kvadrantu do místa průniku kolmice s fázovým rozhraním, dopadá jen do části pravého dolního kvadrantu vymezeného kolmicí a maximálním úhlem lomu. Rozhraní mezi osvětlenou a neosvětlenou částí je sledováno v dalekohledu refraktometru – po nastavení zorného pole přesně na střed lze na stupnici odečíst index lomu.\n\nNejčastěji používaný je univerzální Abbeho refraktometr, nazývaný též suchý, protože k měření stačí pouze kapka vzorku, která se kápne mezi dva hranoly. Kromě něj existuje ještě ponorný refraktometr.\n"}
{"id": "277485", "url": "https://cs.wikipedia.org/wiki?curid=277485", "title": "Anežka Habsburská", "text": "Anežka Habsburská\n\nNositelky jména Anežka Habsburská:\n"}
{"id": "277486", "url": "https://cs.wikipedia.org/wiki?curid=277486", "title": "Jelcz AP 021", "text": "Jelcz AP 021\n\nJelcz AP 021 (někdy označován jako Jelcz 021) je typ polského kloubového autobusu, který byl vyráběn ve druhé polovině 60. let 20. století. Výroba probíhala na základě československé licence, „originál“ totiž vyrobil národní podnik Karosa v roce 1960 v jediném exempláři, který byl označen Škoda 706 RTO-K a od kterého se AP 021 liší délkou.\n\nJelcz AP 021 vychází z dříve vyráběného typu Jelcz AP 02, od kterého se liší především zkráceným zadním článkem. Jde tedy opět o třínápravový dvoučlánkový autobus se třemi dveřmi pro cestující v pravé bočnici. Autobusy AP 021 byly vyráběny pouze v městské verzi, takže byly určeny převážně pro provoz v rámci MHD.\n\nVozy AP 021 byly dodávány výhradně do polských měst (např. Varšava nebo Krakov).\n"}
{"id": "277489", "url": "https://cs.wikipedia.org/wiki?curid=277489", "title": "Divadelní fakulta Akademie múzických umění v Praze", "text": "Divadelní fakulta Akademie múzických umění v Praze\n\nDivadelní fakulta Akademie múzických umění (DAMU) je jednou ze tří fakult Akademie múzických umění v Praze (DAMU, FAMU, HAMU). Jedná se o fakultu zaměřenou na výchovu umělců divadelních oborů (herců, režisérů, dramaturgů, scénografů, manažerů, producentů ad.). Součástí fakulty je také studentské divadlo DISK, kde studenti sbírají praktické zkušenosti.\n\nDivadelní fakulta AMU vznikla bezprostředně po druhé světové válce na základě potřeby vychovávat vzdělané divadelní umělce, umělecké osobnosti, které by byly schopny vnést do praxe vědomí uměleckých výbojů první poloviny století, kdy české divadlo zažívalo jeden ze svých vrcholů. Zakladatelé školy – vedle Miroslava Hallera hlavně pak režisér Jiří Frejka a scénograf František Tröster v sobě spojovali zkušenosti avantgardního hnutí s vysokým profesionalismem a pedagogickým talentem.\n\nDivadelní fakulta se během 60 let své existence rozrostla a obohatila o nové trendy ve vývoji divadla a stala se pluralitní školou, ve které učí nejvýznamnější osobnosti českého divadelního života: oborů herectví, režie, dramaturgie a divadelní teorie, scénografie a divadelní produkce i osobnosti, které svým rozkročením divadlo přesahují do sféry autorské tvorby, filosofie a pedagogiky.\n\nV současné době tvoří páteř školy dvě velké katedry svým zaměřením reflektující různorodost dnešní divadelní scény – katedra činoherního a katedra alternativního a loutkového divadla. Katedra činoherního divadla a katedra činoherní scénografie se zaměřují zejména na výchovu k herectví, režii, dramaturgii a scénografii v repertoárovém divadelním systému, který je v podstatné míře založen na interpretaci dramatických textů jak klasických tak moderních a současných. Absolventi tvoří často jádra souborů špičkových českých divadel (např. Národní divadlo), ale stále častěji nacházejí uplatnění i v nezávislých divadelních uskupeních překvapujících svou vitalitou a razancí vlastní divadelní výpovědi. Katedra scénografie přitom vychovává studenty k samostatnosti a profesionalitě, která umožní jejich uplatnění nejen v divadlech, ale také v médiích, výstavnictví apod.\n\nKatedra alternativního a loutkového divadla vychází z bohaté české loutkářské tradice, ale přesahuje ji v duchu tradice mezinárodně uznávaných českých divadel studiového typu (např. DRAK, Dejvické divadlo, Studio Ypsilon ad.) směrem k výrazně stylizovanému divadlu scénického objektu a k divadlu performativity, paradivadelním aktivitám, apod. Charakteristická je úzká spolupráce herce, režiséra i výtvarníka, proto je součástí katedry také kabinet alternativní scénografie. Absolventi katedry alternativního a loutkového divadla často směřují k výrazné osobností i kolektivní poetice, celé absolventské ročníky zakládají nová a úspěšná divadla a jednotlivci nacházejí uplatnění i v divadlech určených dětskému divákovi.\n\nDalší katedry přesahují divadelní praxi. Katedra autorské tvorby a pedagogiky je zaměřena na studium herectví jako veřejného vystupování, herectví osobnostního a autorského. Hlavním předmětem je improvizační herecká disciplína vyvinutá prof. Ivanem Vyskočilem – dialogické jednání s vnitřním partnerem, velká pozornost je věnována psychosomatickému výcviku, zejména studiu hlasu a řeči. Katedra výchovné dramatiky je zaměřena na divadlo ve výchově, katedra teorie a kritiky koncipuje teoretické předměty studované na DAMU, realizuje přednášky a semináře teoretických předmětů a vychovává vlastní studenty k poučené kritice, katedra produkce vychová divadelní manažery, kteří se uplatňují ve všech typech divadel i mimo ně.\n\nV poslední době Divadelní fakulta realizuje také doktorské studium, a to ve čtyřech oborech: Scénická tvorba a teorie scénické tvorby, Teorie a praxe divadelní tvorby, Alternativní a loutková tvorba a její teorie a Autorské herectví a teorie autorské tvorby a pedagogiky.\n\n\n\n"}
{"id": "277493", "url": "https://cs.wikipedia.org/wiki?curid=277493", "title": "Šlapanka", "text": "Šlapanka\n\nŠlapanka je malá řeka protékající na území okresů Jihlava a Havlíčkův Brod v Kraji Vysočina. Je to levostranný přítok řeky Sázavy, do které se vlévá v Havlíčkově Brodě na jejím 164,4 říčním kilometru ve výšce 408 m n. m. Délka toku Šlapanky činí 39,0 km a její povodí má rozlohu 265,2 km².\n\nŠlapanka pramení v severní části Brtnické vrchoviny, která je podcelkem Křižanovské vrchoviny, východně od osady Věžnice, v nadmořské výšce 597 m. Odtud její tok směřuje převážně severním až severozápadním směrem. Říčka teče střídavě mezi loukami a nehlubokými lesy. Údolí je mělké a otevřené, řečiště kamenité, břehy zarostlé. Na horním toku je označována též jako Jamenský potok podle obce Jamné, kolem které protéká. Po zhruba asi 7 km severním směrem od této vsi protéká Šlapanka městem Polná, nad nímž přibírá zprava Zhořský potok a poté přímo v Polné Ochozský potok. Níže po proudu mezi obcemi Věžnice a Šlapanov na říčním kilometru 15,1 přijímá zleva svůj největší přítok Zlatý potok, který výrazně posiluje její tok. Několik metrů před ústím do Sázavy v Havlíčkově Brodě se rozděluje na dvě ramena. \n\n\nVodní nádrže v povodí Šlapanky podle rozlohy:\n\nŠlapanka patří stejně jako ostatní toky v povodí Sázavy mezi toky vrchovinno-nížinné oblasti. V zimním a jarním období odteče nad 60% celoročního odtoku. Průměrný průtok u ústí činí 1,60 m³/s.\n\nHlásné profily:\nM-denní průtoky u ústí:\nN-leté průtoky ve Věžničce:\nN-leté průtoky v Mírovce:\n\n\nPod ústím Zlatého potoka spojuje břehy Šlapanky starý kamenný most U Lutriána, který je považován za jeden z nejstarších mostů v České republice.\n\nŠlapanka je sjízdná od soutoku se Zlatým potokem již za mírně zvýšeného stavu, kdy vodočet v Mírovce ukazuje 85 cm. Délka sjížděného úseku je 15,1 km. Obtížnost toku je WW1. Šířka říčky se pohybuje od 3 do 8 m.\n\n"}
{"id": "277495", "url": "https://cs.wikipedia.org/wiki?curid=277495", "title": "Jelcz 043", "text": "Jelcz 043\n\nJelcz 043 je typ autobusu vyráběného v Polsku zejména v 60. letech 20. století. Výroba tohoto (a mnoha dalších typů) byla umožněna díky československé licenci pro produkci československého vozu Škoda 706 RTO, který vyráběl národní podnik Karosa.\n\nKonstrukčně byl Jelcz 043 shodný s československými vozy 706 RTO. Jednalo se o dvounápravový autobus s trambusovou, polosamonosnou karoserií, která byla umístěna na nosném rámu. Pro cestující byly v pravé bočnici vozu umístěny dvoje „bouchací“ (ovládané ručně pomocí kliky) dveře. Pro řidiče pak byla určena malá dvířka na levém boku vozu, která vedla přímo na jeho stanoviště.\n\nAutobusy Jelcz 043 byly vyráběny pouze v meziměstské linkové verzi pro Polsko i pro export do NDR (označení 043 E). Pro export do Československa byly produkovány jednodveřové vozy Jelcz 041, městská varianta byla označena Jelcz 272. Modifikace Jelcz 014 zase naopak sloužila pro dálkové linky nebo jako zájezdový autokar. Vozy 043 byly uzpůsobeny k tahání autobusových vleků Jelcz P-01.\n\nV polovině 70. let 20. století byl vyráběn autobus Jelcz 044, který se od typu 043 téměř nelišil.\n"}
{"id": "277497", "url": "https://cs.wikipedia.org/wiki?curid=277497", "title": "Jelcz 014", "text": "Jelcz 014\n\nJelcz 014 byl typ autobusu vyráběného v Polsku v polovině 60. let na základě československé licence, kde jej jako Škodu 706 RTO vyráběl národní podnik Karosa Vysoké Mýto.\n\nKonstrukčně byl Jelcz 014 shodný s československými vozy 706 RTO. Jednalo se o dvounápravový autobus s trambusovou, polosamonosnou karoserií, která byla umístěna na nosném rámu. V pravém boku vozu se nacházely jedny, tzv. „bouchací“ (otevírané ručně pomocí kliky) dveře pro cestující. Řidič měl pro sebe vlastní malá dvířka umístěna v levé bočnici. Na střeše vozu potom byla umístěna „zahrádka“ pro zavazdla cestujících. Vůz byl určen pouze pro sedící cestující. Obsaditelnost byla 35 osob, které seděly na pohodlných čalouněných sedačkách\n\nVozy Jelcz 014, které byly určeny pro dálkové linky, poměrně odpovídaly československému autokaru 706 RTO LUX, jenž byl vyráběn pro stejné účely. 014 byla dálková varianta meziměstského autobusu Jelcz 043 a městské verze Jelcz 272.\n"}
{"id": "277498", "url": "https://cs.wikipedia.org/wiki?curid=277498", "title": "Jelcz 044", "text": "Jelcz 044\n\nJelcz 044 je označení pro typ autobusu, který byl licenčně vyráběn v Polsku v první polovině 70. let 20. století. Vůz je odvozen od československého autobusu Škoda 706 RTO, který byl produkován národním podnikem Karosa Vysoké Mýto.\n\nKonstrukčně byl Jelcz 044 shodný s československými vozy 706 RTO. Jednalo se o dvounápravový autobus s trambusovou, polosamonosnou karoserií, která byla umístěna na nosném rámu. Karoserie je zcela shodná s vozy Jelcz 043. V pravé bočnici se tedy nacházejí dvoje mechanické dveře, které byly ovládány ručně pomocí kliky. Řidič měl pro vlastní potřebu v levém boku malá dvířka, která vedla přímo na jeho stanoviště. Rozdíl od typu 043 spočíval pouze v odlišném podvozku, který byl zcela nově vyvinut podnikem Jelcz, a jiné pohonné jednotce. Prototyp vozu 044 byl vyroben roku 1971, sériová výroba (100 kusů) probíhala v letech 1974 a 1975.\n\nJelcz 044 je, podobně jako 043, meziměstský linkový autobus. Exportní varianta pro Československo byl označena Jelcz 041, městská verze (jak pro polská města, tak pro export) nesla označení Jelcz 272 a dálkový autokar byl označen jako Jelcz 014.\n"}
{"id": "277503", "url": "https://cs.wikipedia.org/wiki?curid=277503", "title": "GIF", "text": "GIF\n\nGIF (\"Graphics Interchange Format\", může se vyslovovat džif i gif) je grafický formát určený pro rastrovou grafiku. GIF používá bezeztrátovou kompresi LZW, na rozdíl například od formátu JPEG, který používá ztrátovou kompresi. GIF je tedy vhodný pro reprezentaci vektorových obrázků (nápisy, plánky, loga), protože zakreslené čáry nejsou rozmazány kompresí. GIF umožňuje také jednoduché animace.\n\nGIF má jedno velké omezení — maximální počet současně použitých barev barevné palety je 256 (8 bitů), v případě animace pak umožňuje využít odlišné palety 256 barev pro každý snímek. Toto omezení nemá formát PNG, který se hodí ke stejným účelům jako GIF a nabízí pro většinu obrazů výrazně lepší kompresi. Formát PNG však neumožňuje animace (ty umožňuje až APNG a MNG).\n\nFormát GIF se stejně jako formáty PNG a JPEG používá pro WWW grafiku na Internetu.\n\nPůvodní verze formátu GIF se nazývá 87a. V roce 1989 CompuServe vytvořila rozšířenou verzi formátu GIF zvanou 89a. GIF 89a přidal podporu více obrázků (jednoduché animace), prokládání a možnost uložení dalších metadat. Prvních 6 bajtů (v reprezentaci ASCII) na začátku souboru udává o jakou verzi GIFu se tedy jedná „GIF87a“ nebo „GIF89a“.\n\nPodle MIME má GIF přidělen typ codice_1 (definováno v ).\n\nStruktura souboru GIF má tvar uvedený v první tabulce.\n\nSignatura formátu jednoznačně určuje typ grafického formátu (GIF) a číslo jeho verze buď 87a nebo 89a. Novější verze 89a je jen rozšířením verze 87a. Dalších 7 byte určuje globální deskriptor obrazovky, který je společný a závazný pro všechny jednotlivé obrázky vytvářející celý obrázek.\n\nGIF je využitelný pro obrázky, které obsahují nízký počet barev (loga, grafy atd.) a u kterých je potřeba zachovat vstupní kvalitu (tzn. použít bezeztrátovou komprimaci).\n\nGIF je také vhodný na malé animace a filmové klipy s minimálním rozlišením a nízkým počtem barev.\n\nFormát PNG byl navržen jako náhrada formátu GIF, aby se předešlo porušení patentu společnosti Unisys na komprimační techniku LZW. PNG nabízí lepší komprimaci a je vhodnější než GIF v případech, kdy je vyžadován alfa kanál nebo větší rozsah než 256 barev. Soubor PNG je díky účinnější komprimaci obecně menší než GIF o stejné obrazové kvalitě.\n\nNové internetové prohlížeče obecně PNG podporují; obrazy v GIF mohou být obvykle nahrazeny tímto formátem. Nicméně, Windows Internet Explorer verze 6 a starší nepodporují u PNG alfa kanál bez použití specifických rozšíření v HTML kódu. Windows Internet Explorer 7 již podporuje průhlednost bez potřeby rozšíření.\n\nPro animace založené na PNG byl vyvinut formát MNG, ale příliš se neujal. V roce 2004 byl navržen formát APNG, který zůstává částečně zpětně kompatibilní s PNG (starší prohlížeče zobrazují jen první statický obrázek). Animovaný GIF je dosud široce používán, moderní prohlížeče však v rámci HTML5 specifikací podporují bez nutnosti instalovat jakékoliv rozšíření i moderní a nesrovnatelně efektivnější video formáty (WebM/VP8, OggTheora či x.264).\n\n"}
{"id": "277505", "url": "https://cs.wikipedia.org/wiki?curid=277505", "title": "Karel II. Štýrský", "text": "Karel II. Štýrský\n\nKarel II. Štýrský (německy \"Karl von Innerösterreich\", 3. června 1540 ve Vídni – 10. července 1590 ve Štýrském Hradci) byl štýrský arcivévoda, vládce v tzv. Vnitřních Rakousích z rodu Habsburků.\n\nNarodil se jako nejmladší syn císaře Ferdinanda I. a Anny Jagellonské v roce 1540 ve Vídni, kde vyrůstal. Již jako desetiletý obdržel vlastní dvůr v čele se svobodným pánem Leonardem Harrachem. Císař Ferdinand I. rozdělil závětí z roku 1554 rakouské dědictví mezi své 3 syny (Maxmiliána, Ferdinanda a Karla). Po jeho smrti v roce 1564 připadla nejmladšímu Karlovi vláda ve Vnitřních Rakousích. Arcivévoda Karel II. budoval Vnitřní Rakousy jako samostatné knížectví v rámci Svaté říše římské. Jednotlivé země si však zachovávaly vlastní zemské sněmy. Krátce před otcovou smrtí odpřisáhly Karlovi věrnost štýrské, korutanské a kraňské stavy. Do Štýrského Hradce, sídelního města Vnitřních Rakous, nový arcivévoda natrvalo přesídlil až o rok později, v roce 1565. Ihned zde zřídil centrální úřady. Štýrský Hradec se postupně alespoň na čas stal nejvýznamnějším rakouským městem, zejména poté, co v roce 1583 přesídlil císař Rudolf II. z Vídně do Prahy.\n\nZ pověření svého nejstaršího bratra, císaře Maxmiliána II., odcestoval v letech 1568–1569 do Španělska. Tam se měl původně informovat o zdravotním stavu duševně chorého infanta dona Carlose, syna krále Filipa II. Ten však před Karlovým příjezdem zemřel. Nakonec vedl Karel jednání mezi Madridem a Vídní o sporných otázkách, především o povstání v Nizozemí a dynastických problémech.\n\nV letech 1558–1570 probíhala jednání o možném sňatku s anglickou královnou Alžbětou I., která však vyjednávání neustále protahovala (nikdy se nakonec nevdala). Uvažovalo se i o sňatku se skotskou královnou Marií Stuartovnou. I z tohoto záměru sešlo. Nakonec se Karel jako jednatřicetiletý v roce 1571 oženil se svojí dvacetiletou neteří Marií Bavorskou, dcerou své starší sestry Anny a bavorského vévody Albrechta V., se kterou měl 15 dětí. Jako přesvědčená obhájkyně katolické víry Marie významně ovlivňovala vládu svého manžela i výchovu dětí.\n\nKarel se musel také potýkat s nebezpečím turecké expanze, neboť jeho území bezprostředně sousedila s Osmanskou říší. Na hranicích probíhaly neustálé boje. Ačkoliv garance obrany Říše byla především povinností císaře, nemohl Karel na bratrovu pomoc příliš spoléhat a budoval aktivní obrannou linii v Chorvatsku na vlastní náklady sám. Založil vlastní dvorskou válečnou radu a nechal vybudovat pevnost Karlovac (je pojmenována po něm).\n\nJako katolík (i pod vlivem své manželky) se Karel snažil o upevnění katolických pozic v ovládaných zemích. Byl však ve složité situaci, která jej nutila ke kompromisům. Mezi štýrskou šlechtou měli velké zastoupení a vliv protestanti. Karel byl na nich finančně závislý, neboť především obrana před Osmanskou říší byla velmi nákladná. Proto se tedy přes určité snahy o rekatolizaci období vlády Karla II. vyznačuje poměrně velkou náboženskou tolerancí. Úplný přechod zemí ke katolické víře se podařil až Karlovu synovi, pozdějšímu císaři Ferdinandovi II.\n\nV roce 1572 podepsal Karel ve Štýrském Hradci náboženský mír, který zaručil evangelickým pánům a rytířům ve Štýrsku náboženskou svobodu a vedl k velkému rozkvětu protestantismu. O šest let později byla svoboda vyznání rozšířena i měšťany. Poskytnutá svoboda vyvolala nedůvěru u papeže a také byla zárodkem pozdějších sporů. Karel všechny ústupky v náboženských otázkách omezil pouze na svoji osobu a vyloučil možnost, že by zavazovaly i jeho nástupce. Zároveň se také snažil o to, aby se zlepšila všeobecně špatná pověst katolické církve. I proto přivedl do Štýrského Hradce jezuitský řád.\n\nI přes mnohé kompromisy se Karel snažil o způsob vlády blízký absolutismu. Ve výrazném omezení moci stavů a posílení role panovníka však byl opět úspěšný až jeho syn Ferdinand.\n\nAčkoliv nebyl Karel tak vášnivým sběratelem a podporovatelem umění jako jeho bratr Ferdinand Tyrolský, přinesl i on mnohé kulturní podněty. Ve Štýrském Hradci založil umělecký kabinet. V roce 1587 nechal stavět mauzoleum v bazilice v Seckau, které patří nejvýznamnějším renesančním památkám v Rakousku. S jeho jménem je spojeno i založení známého hřebčína v Lipici nedaleko Terstu (1580).\n\nPodporoval i vzdělávání. V roce 1585 založil ve Štýrském Hradci univerzitu.\n\nKarel II. zemřel v roce 1590 ve věku 50 let. Je pohřben v Seckau.\n\nV manželství, trvajícím 19 let, porodila jeho manželka Marie 15 dětí. Poslední z potomků se narodil jako pohrobek, tedy až po Karlově smrti.\n\n\n"}
{"id": "277507", "url": "https://cs.wikipedia.org/wiki?curid=277507", "title": "Biotin", "text": "Biotin\n\nBiotin (vitamín B, též je nazýván koenzym R či vitamín H) je ve vodě rozpustný vitamín, z chemického hlediska kondenzát močoviny a thiofenu se zbytkem kyseliny valerové. Starší název \"vitamín H\" má písmeno v názvu odvozeno od německého slova \"Haut\", tedy kůže, neboť extrakty obsahující tuto látku měly léčivé účinky na kožní léze.\n\nJde o typický kofaktor karboxyláz (enzymů schopných navázat oxid uhličitý do různých chemických sloučenin), který je vázán peptidovou vazbou na apoenzym přes aminoskupinu lysinu, který je součástí bílkovinného řetězce zmíněného apoenzymu.\n\nJeho nedostatek může vyvolat změny na pokožce a nervové poruchy. Experimentálně lze navodit avitaminózu požíváním většího množství syrových vajec, neboť bílek obsahuje bílkovinu avidin, tvořící s biotinem neúčinný komplex odcházející s výkaly.\n"}
{"id": "277510", "url": "https://cs.wikipedia.org/wiki?curid=277510", "title": "Majolika", "text": "Majolika\n\nMajolika je historický termín kdysi užívaný pro keramické výrobky pocházející z ostrova Mallorca, jež byly původně pokryty cínovým smaltovým povrchem.\nDnes se termínu „majolika“ užívá především při rozlišení keramiky smaltované a zdobené shora smaltem, od nesmaltované nebo zalité tenkou vrstvou skla.\n\nV popisování antické keramiky se často rozlišuje „archaická“ (archaická majolika) pro jednoduché vyjádření typologie středověké keramiky.\n"}
{"id": "277512", "url": "https://cs.wikipedia.org/wiki?curid=277512", "title": "Gama-astronomie", "text": "Gama-astronomie\n\nGama astronomie (též astronomie gama záření) je odvětví astronomie zabývající se pozorováním vesmíru prostřednictvím záření gama. Zabývá se nejenergetičtějšími jevy ve vesmíru jako výbuchy supernov nebo akrečními disky okolo černých děr.\n\nDříve, než bylo možné experimentálně zjistit přítomnost gama záření emitovaného z kosmických zdrojů, vědci věděli, že toto záření ve vesmíru existuje. Práce Feenberga a Primakova z roku 1948, Hayakawu a Hutchinsona z roku 1952 a hlavně Morrisona z roku 1958 vedly k závěru, že množství přírodních procesů, které se odehrávají ve vesmíru, má za následek emisi gama záření. Mezi tyto procesy patří například interakce kosmického záření s mezihvězdným plynem, výbuchy supernov a interakce energetických elektronů s magnetickým polem. Avšak až do 60. let 20. století nebylo možné gama záření zachytit.\n\n\n"}
{"id": "277516", "url": "https://cs.wikipedia.org/wiki?curid=277516", "title": "Heckler &amp; Koch MP7", "text": "Heckler &amp; Koch MP7\n\nHeckler & Koch MP7 je automatická zbraň typu PDW vyráběná firmou Heckler & Koch (H&K), používající munici 4.6x30mm. Byla navržena pro tuto novou ráži, aby vyhověla požadavkům NATO z roku 1989 na automatickou pistoli nebo samopal, který by měl lepší účinek proti obrněným cílům (kevlarové vesty, helmy,…) než současné modely, které jsou omezeny standardní pistolovou municí. Je to přímý konkurent FN P90, také navržené podle těchto požadavků. Od zavedení do výroby v roce 2001 zbraň prošla čtyřmi úpravami a současná verze je MP7A1 (\"viz varianty\"). MP7 je navržena jako obranná zbraň jednotlivce (Personal Defense Weapon PDW). Je malá a lehká díky použití polymerů.\n\nRozšíření kvalitních neprůstřelných vest a helem učinilo zbraně používající pistolovou munici (jako například Heckler & Koch MP5 nebo Heckler & Koch UMP) neefektivní. Jako odpověď na tento problém HK vyvinul MP7 (společně s novou pistolí Heckler & Koch UCP, používající stejné náboje) aby dokázala překonat tyto obranné prostředky, ale zároveň byla použitelná jako pistole nebo samopal.\n\nV základu funguje MP7 jako zmenšená útočná puška, na stejném principu jako G36. Střílí speciálně vyvinuté průbojné náboje s úsťovou rychlostí téměř dosahující 5,56 × 45 mm NATO, používané mnoha moderními útočnými puškami. Tato munice je jedinečná mezi samopaly materiálem projektilu. Ten je vyroben z tvrzené oceli, místo mosazi nebo olova. Náboj má také menší zpětný ráz. Tyto náboje používá pouze tato zbraň, pokud nepočítáme H&K UCP. Díky malým rozměrům náboje můžou mít zásobníky i při malých rozměrech velkou kapacitu. I když je munice menší než 9 mm, její vlastnosti ji dělají srovnatelnou i ohledně zastavovacího účinku. Projektil je navržen, aby po proniknutí do tkáně ztratil stabilitu a tím způsobil větší zranění. Tato vlastnost je však stále otázkou diskusí, takže se musí až časem ověřit v akci.\n\nZbraň používá standardní 20- nebo 40ranné zásobníky, zasunované do rukojeti (velikost menšího je srovnatelná s 15ranným zásobníkem na 9 mm náboje, delší zásobník je velikostí podobný 30rannému 9 mm zásobníku). Přepínač režimu je na obou stranách pro použití levou i pravou rukou, stejně jako klika závěru. Pažba je vysunovatelná a vpředu je vyklápěcí rukojeť. Střílet je možné jednoručně i oběma rukama.\n\nSvou koncepcí je MP7 přímý konkurent FN P90, má ale blíž k původnímu konceptu automatické pistole než k samopalu. FN P90 používá jednodušší systém automatické střelby s využitím zpětného rázu, ale je těžší a větší než MP7.\n\nOd prvního oficiálního prototypu prošla MP7 čtyřmi úpravami:\n\n\nZbraň je po každé úpravě o něco těžší, pravděpodobně kvůli přibývajícím lištám. Tělo se během vývoje prodloužilo, ale pažba zkrátila.\n\nZbraň má v základní výbavě standardní mířidla, ale ta se dají jednoduše vyměnit za dioptrická mířidla typu G3. Na lištu se dá připevnit kolimátor nebo zaměřovací dalekohled. Další příslušenství je možné přimontovat na lišty po stranách hlavně. Ke zbrani je možné připevnit i speciální tlumič hluku výstřelu.\n\n\n\n"}
{"id": "277521", "url": "https://cs.wikipedia.org/wiki?curid=277521", "title": "Pavel Julius Vychodil", "text": "Pavel Julius Vychodil\n\nPavel Julius Vychodil (18. dubna 1862 Přemyslovice na Moravě – 7. dubna 1938 v Brně) byl český katolický kněz, řeholník, spisovatel, překladatel a literární kritik.\n\nVystudoval gymnasium (dnes Arcibiskupské gymnázium) a arcibiskupský seminář v Kroměříži, stal se v září roku 1881 členem benediktinského kláštera v Rajhradě, ve studiích pokračoval v Salzburgu a Brně. V klášteře získal jméno Pavel. V roce 1886 byl vysvěcen knězem. Doktorát získal roku 1890 v Salcburku. Byl jmenován dopisujícím členem ČAVU.\n\nUjal se v roce 1885 vedení Hlídky literární vydávané benediktiny v Rajhradu a změnil její název na Hlídka. Byl jejím redaktorem 40 let. Vytvořil z ní jedinečnou kritickou a naukovou bohosloveckého a filosofického rázu. Opíral se o nauku sv.Tomáše Akvinského (Novotomizmus), apologetikou, poetikou, poměrem básnictví a mravnosti. Vydal řadu prací tohoto zaměření plus studie z literárních dějin Moravy a to jak knižně, tak v časopisech. Překládal z řečtiny práce Aristotela.\n\nThDr. Vychodil se stal v roce 1896 ředitelem benediktinské tiskárny v Brně na Šilingrově náměstí, kde bydlel a také ve věku 76 let zemřel.\n\n\n\n\n\n"}
{"id": "277531", "url": "https://cs.wikipedia.org/wiki?curid=277531", "title": "Interfáze", "text": "Interfáze\n\nInterfáze je období mezi dvěma mitózami (děleními) buňky. V této fázi se buňka vzpamatovává z prodělané mitózy. Dále buňka plní svou funkci v rámci tkáně, a připravuje se na další mitotické dělení. Chromozomy jsou rozvolněné a probíhá semiautonomní replikace DNA (zdvojení chromatid).\n"}
{"id": "277553", "url": "https://cs.wikipedia.org/wiki?curid=277553", "title": "Sedm sester", "text": "Sedm sester\n\nSedm sester může označovat:\n"}
{"id": "277554", "url": "https://cs.wikipedia.org/wiki?curid=277554", "title": "Per", "text": "Per\n\nPer nebo PER může znamenat:\n"}
{"id": "277557", "url": "https://cs.wikipedia.org/wiki?curid=277557", "title": "Rypošovití", "text": "Rypošovití\n\nRypošovití (Bathyergidae) je čeleď afrických hlodavců, jejíž zástupci se vyskytují jižně od Sahary. Skupina se vyznačuje zejména širokým spektrem sociálního života jednotlivých druhů. Asi nejznámějším druhem je rypoš lysý (\"Heterocephalus glaber\"), a to pro svůj eusociální způsob života, jaký je jinak znám pouze pro obligátní společenstva hmyzu, jako jsou včely, všekazi či mravenci. Oproti tomu stojí několik druhů rypošovitých, kteří žijí striktně soliterně. Další druhy mají sociální uspořádání mezi oběma extrémy.\n\n\n\n\n"}
{"id": "277558", "url": "https://cs.wikipedia.org/wiki?curid=277558", "title": "Voduška kob", "text": "Voduška kob\n\nVoduška kob (\"Kobus kob\"), známá také pod názvem antilopa červenohnědá nebo bělouchá, je velká antilopa obývající území subsaharské Afriky od Senegalu až po Súdán. Vyskytuje se ve vlhčích oblastech, případně na okrajích savan. V přírodě je často k vidění v okolí vodopádů Murchison, v Národním parku královny Alžběty v Ugandě, v Národním parku Garamba a Virunga, na území Demokratické republiky Kongo a v travnatých oblastech jižního Súdánu .\n\nVoduška kob je elegantní, i když těžce stavěná antilopa. Dorůstá kohoutkové výšky 70 až 100 cm, délky 1,3-2,4 m a dosahuje hmotnosti od 80 až do 118 kg. Hřbet, prsa, boky a část končetin je zbarvena oranžovočerveně až červenohnědě. Břišní strana těla a část hrdla je bílá. Kolem očí má bílé prsteny a spodní část končetin je zbarvena černě. Samci mají lyrovité rohy měřící až 50 cm s kroužkovitými návalky. Při pohledu z profilu lehce připomínají tvar písmena S.\n\nVoduška kob se živí širokou paletou rostlin. Až s výjimkou horkých dnů, kdy se skrývá ve stínu stromů, je aktivní ve dne. Žije ve větších stádech čítajících 5 až 40 zvířat a tvořených samicemi a mláďaty nebo mladými samci; starší rozmnožující se samci žijí většinou samostatně, v některých oblastech vlastní kruhová území měřící v průměru méně než třicet metrů a obklopována podobnými územími. Tyto teritoria se nazývají \"leky\" a většinou neobsahují více jak patnáct zvířat. Samec je vysoce územní a toto území střeží až do doby, kdy se stádo znovu přesune (což je zhruba po týdnu) a případného vetřelce vyhání hlasitými projevy.\n\nJeden z poddruhů - voduška bělouchá (\"Kobus kob leucotis\") - pořádá každoročně až 1500 km dlouhé migrace z jižního Súdánu do Serengeti . Migrační stáda jsou obrovská a mohou čítat i milion zvířat. Velký vliv na tyto migrace měla Súdánská válka, která trvala 25 let a byla ukončena až v roce 2005. I když na několik let téměř zamezila možnosti migrace, již v lednu roku 2007 bylo nalezeno další početně migrační stádo .\n\nSamice dosahují pohlavní dospělosti ve věku 13 měsíců, samci ve věku 18 měsíců; po dosažení tohoto věku obvykle samec opouští mládenecká stáda a zakládá svůj lek. Samice je březí 7,5-9 měsíců a rodí pouze jedno mládě. Rozmnožovat se můžou zpravidla po celý rok, jen v sušších oblastech se mláďata rodí na konci období dešťů (od září do prosince).\n\nPo narození je mládě skryto ve vegetaci následujících šest týdnů, kdy ho chodí matka pravidelně kojit. Plně samostatné je ve věku 6-7 měsíců.\n\nRozeznáváme celkem tři poddruhy:\n\n\nVoduška Thomasova, obývající východní Afriku, se objevuje na ugandském znaku (viz obrázek napravo) a voduška bělouchá, obývající Súdán a Etiopii, pořádá rozsáhlé migrace (viz výše).\n\n"}
{"id": "277562", "url": "https://cs.wikipedia.org/wiki?curid=277562", "title": "Kumulace", "text": "Kumulace\n\nSlovo kumulace není zcela jednoznačné a může vyjadřovat více různých pojmů :\n\n\n\nve volebním právu, volbách\n\n\n\n\n\n"}
{"id": "277567", "url": "https://cs.wikipedia.org/wiki?curid=277567", "title": "Jiří II. (kníže haličsko-vladiměřský)", "text": "Jiří II. (kníže haličsko-vladiměřský)\n\nJiří II., Boleslav Trojdenovič (1308 - 7. dubna 1340), kníže mazovský \"natus dux\", kníže haličsko-vladiměřský \"dominus Russie\" (1323-1340), syn Trojdena I a kněžny Marii, vnuk Boleslava II Mazovského (Piastovci), z matčiny strany vnuk Jiřího I. Lvoviče, knížete haličsko-volyňského. Jeho ženou byla litevská kněžna Eufemia, dcera velkoknížete Gediminase (děd Vladislava II. Jagella). \n\nKníže byl pokřtěn jménem \"Boleslav\", teprve po převzetí haličského trůnu a přijetí pravoslaví v roce 1325a přijal jméno \"Jiří II.\" na počest svého děda Jiřího I. Dle slibu papeži Janu XXII. učiněného vrátil se však do církve katolické.\n\nPoliticky následoval příkladu svých předchůdců, v letech 1325-1327 s řádem Německých rytířů sliboval řádu všemožnou ochranu proti vpádům tatarským. Po smrti polského krále Vladislava Lokýtka uzavřel nástupce jeho Kazimír Veliký s Německým rytíři mír, a obnovil v letech 1334-1335 staré styky s řádem a tím se spolek polsko-litevský zase uvolnil. \n\nZemřel bez potomků 7. dubna roku 1340, podle soudobých pramenů otráven bojary. S ním vzalo za své i království Haličsko-Vladiměřské, jsouc znovu přičleněno k zemím Polska. \n\n\n\n"}
{"id": "277575", "url": "https://cs.wikipedia.org/wiki?curid=277575", "title": "Jacopo Barozzi da Vignola", "text": "Jacopo Barozzi da Vignola\n\nJacopo Barozzi da Vignola (1. října 1507 – 7. července 1573), vlastním jménem \"Giacomo Barozzi z Vignoly\", byl italský renesanční architekt a teoretik architektury.\n\nMezi Vignolovy žáky a pokračovatele patřil např. Giacomo della Porta (1533–1602) nebo Andrea Spezza.\n\nVignola byl žákem Michelangela Buonarrotiho a po jeho smrti (1564) se stal hlavním architektem na nejvýznamnější římské stavbě té doby, bazilice sv. Petra. Dokončoval i další Michelangelovy projekty (bazilika Panny Marie Sněžné – kaple Sforzů).\n\nJeho nejvýznamnější samostatnou stavbou je \"jezuitský kostel Il Gesú v Římě\", který na rozdíl od obvykle jasně rozčleněných trojlodí vytváří baziliku jako jeden velký prostor bez pilířů či sloupů mezilodních arkád, s navzájem průchozími bočními kaplemi. Je vhodný pro kazatelskou činnost. Tento chrám se stal vzorem pro barokní kostely po celé Evropě, zejména jezuitů (například sv. Ignáce v Praze) či kartuziánů (například ve Valdicích, ale také poutní chrámy (například ve Staré Boleslavi).\n\nVignola patří k předním teoretikům renesanční architektury. K nim se počítá už Leon Battista Alberti, který se také inspiroval kromě zachovaných antických památek zejména spisem antického teoretika Vitruvia. Vignola rozpracoval teorii klasické architektury ve spise \"Pravidla pěti řádů architektury\", kde se věnoval klasickým řádům a mimo jiné definoval podobu toskánského řádu, který byl znám jen z Vitruviova popisu. Tyto teorie pak dále rozvíjel Andrea Palladio a ovlivnily nejen renesanční, ale i barokní a klasicistní architekturu následujících staletí (palladiánská architektura).\n\nItalská pošta vydala roku 2007 k 500. výročí narození architekta známku v hodnotě 2,80 eura.\n"}
{"id": "277581", "url": "https://cs.wikipedia.org/wiki?curid=277581", "title": "Johann Elert Bode", "text": "Johann Elert Bode\n\nJohann Elert Bode (19. ledna 1747, Hamburk – 23. listopadu 1826, Berlín) byl známý německý astronom, který přeformuloval a zpopularizoval Titius-Bodeovo pravidlo. Upřesnil oběžnou dráhu planety Uran a navrhl její jméno, které se užívá dodnes. Má zásluhu na objevení tzv. Bodeho galaxie (M81). Je po něm pojmenován kráter Bode na Měsíci.\n\nBěhem působení na postu ředitele Berlínské observatoře vydal svůj atlas Uranographia (1801), ve kterém se zaměřil nejen na přesnost zanášení hvězd a dalších astronomických objektů do map, ale také na umělecké vyobrazení souhvězdí. \"Uranographia\" je vrcholem výtvarného zobrazování souhvězdí v hvězdných atlasech. V pozdějších atlasech se takováto zobrazení již nevyskytovala. Vytvořil pět nových souhvězdí (Elektrický stroj, Fridrichova čest, Herschelův dalekohled \"spojením dvou souhvězdí\", Logaritmické pravítko, Tiskařská dílna). Do dnešní doby nevydrželo ani jedno.\n\nVydal také astronomickou ročenku, malý hvězdný atlas (\"Vorstellung der Gestirne\") 1782 pro amatérské astronomy a knihu o souhvězdích a jejich příbězích, která měla až deset vydání.\n\n\n"}
{"id": "277591", "url": "https://cs.wikipedia.org/wiki?curid=277591", "title": "Martin z Opavy", "text": "Martin z Opavy\n\nMartin z Opavy, též Martin Opavský (latinsky Martinus de Oppavia,\" německy Martin von Troppau) známý také jako Martin Polák (Martinus Polonus\") († 1279 Boloňa) byl kronikář ze 13. století. V latině je též znám jako \"Frater Martinus Ordinis Praedicatorum\" (bratr Martin z dominikánského řádu). Narodil se v Opavě, přesné datum není známo. \n\nDo dominikánského řádu vstoupil v Praze. Od poloviny 13. století byl aktivní v Římě jako kazatel a kaplan pro papeže Alexandra IV. a jeho následníky papeže Urbana IV., Klementa IV., Řehoře X., Inocence V., Hadriána V. a papeže Jana XXI., posledního papeže objevujícího se v kronice (\"Chronicon Martimiani\"). Martinův \"Chronicon\" se stal nejvlivnějším zdrojem pro středověkou legendu o \"Papežce Janě\", která se však vyskytuje až v posledním vydání a byla přidána pravděpodobně po smrti Martina z Opavy. Do češtiny byla Martinova kronika přeložena Benešem z Hořovic a tento překlad vyšel tiskem roku 1488.\n\nMartin z Opavy je rovněž jedním ze spoluautorů spisu \"Liber Pontificalis\".\n\nRoku 1278 jej papež Mikuláš III. jmenoval arcibiskupem hnězdenským, avšak zemřel v Boloni cestou do Polska a úřadu se neujal. Byl pochován v tamní bazilice sv. Dominika společně s ostatky tohoto světce.\n"}
{"id": "277599", "url": "https://cs.wikipedia.org/wiki?curid=277599", "title": "Karel Sezima", "text": "Karel Sezima\n\nKarel Sezima, vl. jménem Karel Kolář (13. října 1876, Hořovice – 14. prosince 1949, Praha) byl úředník, český spisovatel a literární kritik.\n\nPocházel z učitelské rodiny v Hořovicích.Vystudoval gymnasium v Příbrami (1887-1895) a práva v Innsbrucku (1895-1897) a v Praze (1897-1899). V roce 1901 vstoupil do státní konceptní služby finanční v Nové Pace a krátce poté se stal vrchním finančním radou v Praze.\n\nOd devadesátých let přispíval beletrií i kritikami do Nivy, Literárních listů, Samostatnosti (1911-1914), Národního obzoru, Rozhledů, Pokrokové revue, Literárních novin (1938-1941) a hlavně do Lumíra, v němž vedl stálou kritickou kroniku o české próze. Napsal celou řadu knih a studií, některé z nich se týkaly jeho rodného kraje Brd. Je zařazován mezi impresionisty z okruhu České moderny. Používal řadu pseudonymů: J.Zvonař, K.Budil a pro noviny řady zkratek. Zatímco knihy velice brzy zastaraly, jeho kritická tvorba je ceněna i dnes.\n\n\n\n"}
{"id": "277604", "url": "https://cs.wikipedia.org/wiki?curid=277604", "title": "Tyra Banksová", "text": "Tyra Banksová\n\nTyra Banksová, rodným jménem Tyra Lynne Banks (* 4. prosince 1973 Inglewood, Kalifornie) je americká modelka, herečka, zpěvačka a moderátorka. Stala se první Afroameričankou na obálce časopisů \"GQ\" a \"Sports Illustrated Swimsuit Issue\".\n\nNarodila se v části Los Angeles v USA matce Carolyn, obchodní manažerce a lékařské fotografce a otci Donaldu Banksovi, počítačovému konsultantovi. Když bylo Tyře šest, tak se rodiče rozvedli. Matka se znovu vdala. Tyra má o 5 let staršího bratra Devina. Vystudovala střední školu Immaculate Heart High School a poté Loyola Marymount University.\n\nS modelingem začala v 15 letech, zatímco navštěvovala střední školu. Byla odmítnuta čtyřmi agenturami, než podepsala smlouvu s L.A. Models. V 16. letech přešla k Elite Model Management. Poté co získala možnost pracovat po Evropě, rozhodla se odložit školu a přestěhovat se do Milána. Ve své první pracovní sezoně v roce 1991 se objevila na 25 módních přehlídkách na Pařížském týdnu módy. Později se objevila na titulních stranách magazínů jako \"Elle, Teen Vogue\" a \"Vogue\". Předváděla pro značky jako Chanel, Valentino, Fendi a další. Objevila se v módních kampaních značek Dolce & Gabbana, Yves Saint-Laurent, Ralph Lauren a Nike. V polovině 90. letech se vrátila do Ameriky, kde dělala více komerčního modelingu.\n\nByla první Afroameričankou, která se objevila na titulní straně magazínů \"GQ\" a \"Sports Illustrated Swimsuit Issue\". V roce 1997 získala Cenu VH v kategorii Supermodelka roku. Ten samý rok byla vybrána na titulní stranu katalogu Victoria's Secret. Od roku 1997 do roku 2005 patřila mezi andílky značky Victoria Secret. V roce 2010 podepsala smlouvu s IMG Models.\n\nSvojí televizní kariéru zahájila ve čtvrté sérii seriálu \"Fresh Prince\", ve kterém si zahrála kamarádku Willovo Smithovo postavy Jackie Ames. Objevila se v 7 epizodách. Dále se objevila v pořadech jako Felicity, All That, MADtv, Wild'n Out a The Princ is Right. Svůj hlas propůjčila do animované talk show Space Ghost Coast to Coast.\n\nZaložila společnost Ty Ty Baby Productions, kterou později přejmenovala na Bankable Productions, která produkuje \"Show Tyry Banksové\", \"Amerika hledá topmodelku\" a v roce 2008 film Dívčí parta. Je moderátorkou, porotcem a exkluzivní producentkou reality show \"Amerika hledá topmodelku\", kterou vysílá stanice The CW. Od roku 2005 moderovala talk show Show Tyry Banksové, která skončila v roce 2010. V letech 2008 a 2009 získala cenu Daytime Emmy Award za její práci a produkci Show Tyry Banksové.\n\nPrvní role na filmovém plátnu přišla s rokem 1994 a filmem \"Holé lebky\". Po boku Lindsay Lohan se objevila ve filmu stanice Disney \"Živá panenka\". Dále se objevila ve filmech \"Falešná láska\" (1999), \"Láska a basket\" (2000), \"Divoké kočky\" (2000) a \"Halloween: Zmrtvýchvstání\" (2002). Po boku Miley Cyrusové se objevila ve filmu \"\" v roce 2009. Zahrála si ve čtyřech epizodách třetí série seriálu Superdrbna a také se objevila v seriálu stanice Disney \"Na parket!\".\n\nObjevila se v několika videoklipech jako \"Black or White\" od Michaela Jacksona, \"Love Thing\" od Tiny Turner, \"Trife Life\" od Mobb Deep, \"Too Funky\" od George Michaela a \"Don't Wanna Lose You\" od Lionela Richieho. V roce 2004 nahrála svůj první singl \"Shake Ya Body\", ke kterému natočila videoklip s finálovou šestkou druhé série reality show \"Amerika hledá topmodelku\". Vydala singl s NBA hráčem Kobem Bryantem nazvaném \"K.O.B.E.\". Také nahrála singl \"Be a Star\" pro sountrackové album k filmu Živá panenka.\n\nV květnu 2010 bylo oznámeno, že napíše knihu nazvanou Modelland, založenou na jejích vlastních zkušenostech s modelingem. V show \"Dobré ráno Ameriko\" prozradila, že kniha bude zaměřená na čtveřici dívek, které se dostaly na modelingovou školu ve světě Modelland. Její první novela se zařadila v říjnu roku 2011 na seznam bestsellerů deníku \"The New York Times\". V roce 1998 se podílala na knize \"Tyra's Beauty, Inside and Out\".\n\nV březnu roku 2011 zveřejnila internetovou stránku typeF.com, zaměřenou na krásu a módu.\n\n"}
{"id": "277609", "url": "https://cs.wikipedia.org/wiki?curid=277609", "title": "Bianca Kajlich", "text": "Bianca Kajlich\n\nBianca Maria Kajlich (* 26. březen 1977, Seattle, USA) je americká herečka. Bianca začala hrát v seriálech, když dostala nabídku od CBS, aby si zahrála roli v sitcomu Pravidla zasnoubení. \n\nNarodila se v Seattlu ve státě Washington. Jejím otcem je doktor Aurel Jan Kajlich a je Slovák. Její matkou je Patti Kajlich (rozená Campan) a je Italka. Maturovala na škole Bishop Blanchet High School v Seattlu. Poté šla na univerzitu Washington v Pullmanu. \n\nBianca se zúčastnila natáčení filmů Bring It On nebo . Vidět ji diváci mohli v seriálech Boston Public, Dawsonův Svět nebo Spiknutí. Momentálně dotočila komedii televizní stanice CBS Pravidla zasnoubení. V roce 2004 ji časopis Maxim pasoval na 74. místo mezi TOP sto nejkrásnějších žen. O tři roky později skončila na 63. místě.\n\nBianca se provdala za amerického fotbalistu Landona Donovana dne 31. prosince 2006. Pár se rozdělil ke konci roku 2009 a rozvedli se dne 23. prosince 2010. \n\n16. prosince 2012 se znovu provdala za Michaela Catherwooda. V roce 2014 se jim narodilo první dítě, dcera Magnolia.\n\n"}
{"id": "277611", "url": "https://cs.wikipedia.org/wiki?curid=277611", "title": "Persona (rozcestník)", "text": "Persona (rozcestník)\n\nSlovo persona či persóna není zcela jednoznačné :\n\n\n\n\n\n"}
{"id": "277619", "url": "https://cs.wikipedia.org/wiki?curid=277619", "title": "Katee Sackhoff", "text": "Katee Sackhoff\n\nKathryn Ann Sackhoff (* 8. dubna 1980, Portland, USA) je americká herečka, známější pod uměleckým jménem Katee Sackhoff.\n\nVyrůstala ve městě St. Helens, matka byla programová koordinátorka, otec cestovatel. Studovala na škole Sunset High School a zajímala se o plavání a balet, dokud si neporanila koleno. To jí navedlo k tomu zajímat se o jógu. Na svém těle má tři tetování.\n\nKatee dostala roli ve filmu či v seriálech The Education of Max Bickford nebo Pohotovost. V USA je ale známá především díky filmům How I Married My High School Crush a , kde ztvárnila hlavní roli. Její hlas mohou anglicky mluvící fanoušci slyšet i v počítačové hře Halo 3.\n\n\nKatee je držitelkou ceny Saturn Awards za nejlepší herečku v televizní tvorbě.\n"}
{"id": "277621", "url": "https://cs.wikipedia.org/wiki?curid=277621", "title": "Buddhistické školy", "text": "Buddhistické školy\n\nBuddhistické školy vznikly v důsledku šíření buddhismu různými směry a kulturami. Nejčastěji se používá dělení na hínajánu a mahajánu. Toto rozdělení však není přesné a mezi odborníky se proto takřka nepoužívá. Pro základní orientaci se dá mluvit o třech základních směrech: \n\n\nKaždý z uvedených směrů má mnoho podškol, které jsou si různě vzdálené. Společným jmenovatelem těchto podškol je často jen to, že uznávají Buddhu Gautamu – Buddhu jako svého učitele, a že stoupenci dodržují pět základních pravidel:\n\nV Asii je běžné, že je určitá škola vázaná na konkrétní lokalitu a v ní žije mnoho jejích stoupenců. Naproti tomu v Evropě a Americe najdeme mnoho různých škol, často i pod jednou střechou, mívají však jen hrstku stoupenců ze širokého okolí. \n"}
{"id": "277625", "url": "https://cs.wikipedia.org/wiki?curid=277625", "title": "T-lymfocyt", "text": "T-lymfocyt\n\nT-lymfocyt (též T-buňka) je druh bílých krvinek ze skupiny lymfocytů. Při růstu opouštějí kostní dřeň a migrují do brzlíku, ve kterém dozrávají. Existuje více typů T-lymfocytů. Obecně se však dá říci, že jsou podstatou specifické (získané) buněčné imunity, při níž potírají např. nádorové buňky či buňky napadené viry. Dále jsou některé T-lymfocyty schopné účinně regulovat imunitní systém – zejména díky tomu, že vylučují do krve cytokiny. Na povrchu T-buněk se nachází mimo jiné tzv. T-buněčný receptor a další markery (zejména CD3, dále CD8 nebo CD4).\n\nExistují dva základní druhy, rozlišované na základě CD markerů na povrchu:\nOba tyto typy se mohou po proběhnutí primární imunitní odpovědi uchovávat v těle jako paměťové T-lymfocyty. Mimo tyto dva základní druhy byly navrženy další podtypy T-lymfocytů, které jsou vzácné nebo se jejich existence nepotvrdila:\n\nO tom, či se budou prekurzorové CD4+ TH buňky vyvíjet směrem k TH1 nebo TH2, rozhoduje poměr dvou cytokinů, které se jmenují IL-12 a IL-4. Cytokin IL-12 je produkován makrofágy a dendritickými buňkami, které jsou stimulované některými mikroorganismy. Naproti tomu cytokin IL-4 je produkován bazofily a mastocyty. Když začne celý proces u makrofágů, bude produkován IL-12 a ten bude stimulovat tvorbu TH1. Začne-li proces probíhat u bazofilů nebo mastocytů, bude produkován především IL-4 a ten bude stimulovat vznik TH2. Cytokiny produkované TH1 buňkami (především IFN-γ) dále podporují vývoj TH1 a silně inhibují vývoj TH2. Naopak IL-4 a IL-10, které jsou produkty TH2, podporují vznik TH2 a inhibují vývoj TH1.\n\nCytotoxické T lymfocyty (Tc) jsou důležitými složkami imunitního systému. Jejich úkolem je rozeznat buňky infikované viry nebo jinými intracelulárními parazity, popřípadě jiné poškozené/abnormální buňky (například buňky poškozené stresem či nádorové buňky). Tyto buňky ničí mechanismy závislým na bezprostředním těsném kontaktu mezi Tc a napadenou buňkou. Způsob obrany je tedy velmi radikální a do značné míry i riskantní, protože poškození tkání cytotoxickými T-lymfocyty může být často mnohem horší než poškození virem, který způsobil infekci.\n\nZahájení imunitní odpovědi založené na cytotoxických T-lymfocytech probíhá následovně: prekurzor Tc musí rozeznat MHC gp I s antigenními peptidy (např. fragmenty virových proteinů) na povrchu buněk prezentujících antigen (APC). Tyto buňky musí mít patřičně adhezívní molekuly a kostimulační molekuly (CD80, CD86, ligandy receptorů CD28). Takovými APC mohu být dendritické buňky nebo makrofágy. Buňky jsou virem infikovány, nebo pohltí příslušné antigeny, které pocházejí z odumřelých infikovaných, nádorových, či stresových buněk. Když prekurzorová Tc buňka rozezná antigen na povrchu jiných buněk, které nemají stimulační vlastnosti profesionálních APC, dostane pouze první signál a to ji utlumí. Když dojde k prvnímu kontaktu na povrchu účinné APC, prekurzor Tc se začne dělit (proliferovat) a diferencovat na klon zralých efektorových cytotoxických buněk (Tc, CTL).\n\nJako superantigeny označujeme proteiny, které mají dvě vazebná místa s odlišnou funkcí. Jedním vazebným místem interagují s epitopem přítomným na všech molekulách MHC gp II a tím druhým se strukturami sdílenými mnoha různými molekulami TCR receptoru (těmi, které používají strukturně podobné variabilní úseky). Takový superantigen může propojit MHC gp II na povrchu jakýchkoli antigen prezentující buňky s TCR přítomných na velké části T-lymfocytů. A právě tento krok dá T-lymfocytu signál podobný „normálnímu“ signálu přes TCR, který vede k rychlé aktivaci mnoha T-buněk současně a zároveň k sekreci velkého množství cytokinů, které pak můžu způsobit šokové stavy. Podobné aktivační účinky mají i některé mitogenní lektiny, jako například ConA a nebo PHA. Polyklonální aktivace T-lymfocytů lze také dosáhnout protilátkami proti TCR a nebo CD3.\n\nSpecifikem protilátkových reakcí vyvolaných antigeny závislými na T-lymfocytech je, že probíhají ve dvou fázích, a to ve fázi primární a sekundární odpovědi. Tyto fáze mohou být jasně oddělené. Závisí to na dávce antigenu a způsobu jeho podávaní. Například když jsou podávány opakované malé dávky s vhodným časovým odstupem. V případe přirozené infekce, kdy v organismu přetrvává, tedy vzniká relativně velké množství antigenu po delší dobu, naopak nebude primární fáze od sekundární oddělená, ale budou na sebe bezprostředně navazovat.\n\nT buněčné vyčerpání se projevuje nesprávnou funkcí T buněk. Vyčerpání je charakterizováno postupnou ztrátou funkce, změnami v transkripčním profilu a dlouhotrvající expresí inhibičních receptorů. Nejprve buňky přichází o schopnost produkce IL-2 a TNF-α následuje ztráta vysoké proliferační kapacity a cytotoxicity. V pozdějším stádiu vyčerpání mohou být T buňky deletovány. Vyčerpané T buňky mají typicky vysoké hladiny CD43, CD69 a inhibičních receptorů naopak snížena je exprese CD62L a CD127. Vyčerpání se může rozvinout během chronické infekce, sepse nebo rakoviny. Vyčerpané T buňky si zachovávají svou změněnou funkčnost i po opakovaném setkání s antigenem.\n\nVyčerpání může být spuštěno celou řadou faktorů jako je například přetrvávající vystavení antigenu a ztráta pomoci od CD4 T buněk. Vystavení antigenu má také efekt na průběh vyčerpání, jelikož delší vystavení nebo vyšší množství antigenu má za následek zhoršení vyčerpání. Pro rozvinutí vyčerpání je třeba kontinuální vystavení antigenu po dobu alespoň 2-4 týdnů. Dalším faktorem schopným vyvolat vyčerpání jsou inhibiční receptory jako protein PD1, CTLA-4, TIM-3 nebo LAG3. Rozpustné molekuly jako jsou cytokiny IL-10 a TGF-β mohou také vyvolat vyčerpání. Posledním známým mechanismem vyvolání vyčerpání jsou regulační T buňky. Ty mohou být zdrojem již zmiňovaných cytokinů a mohou proto hrát roli ve spuštění vyčerpání. Kromě toho bylo ukázáno, že po odstranění Treg a blokaci PD1 dochází k neutralizaci vyčerpání. Vyčerpání T buněk se také může objevit během sepse, jako následek cytokinové bouře. Po prvotní fázi sepse dojde k produkci protizánětlivých cytokinů a pro-apoptotických proteinů, aby nedošlo k poškození těla. V tomto prostředí dochází k rozvoji vyčerpání. V nedávné době vyšlo několik studií, které nastínily možnost využití blokace inhibičních receptorů v boji se sepsí.\n\nBěhem infekce se vyčerpání rozvíjí díky dlouhodobému vystavení antigenu, podobná situace nastává i po transplantaci v případě antigenů ze štěpu. Bylo ukázáno, že reakce T buněk proti štěpu, v případě transplantace ledvin, se v průběhu času zeslabuje. Tyto data ukazují, že vyčerpání T buněk hraje důležitou roli v toleranci štěpu díky deleci aloreaktivních CD8 T lymfocytů. Několik studií dále ukázalo pozitivní vliv chronické infekce na přijetí štěpu a jeho dlouhodobé přetrvání právě vlivem vyčerpání T buněk. I přes existenci dat ukazujících na pozitivní vliv T buněčného vyčerpání během transplantace existují nevýhody. Mezi tyto nevýhody by se dalo počítat například zvýšené množství infekcí nebo náchylnost ke vzniku nádoru.\n\nBěhem rakoviny hraje vyčerpání T buněk roli v ochraně nádoru. Podle výzkumu jsou některé buňky s nádorem spojené, ale i samotné buňky nádoru, schopny aktivně indukovat vyčerpání T buněk. Vyčerpání může také hrát roli v případě relapsů, jak bylo ukázáno například na případu leukémie. Jedna studie dokonce předložila důkazy o možném využití exprese blokačních receptorů PD-1 a TIM-3 na T buňkách pro odhad pravděpodobnosti relapsu u leukémie. V posledních letech probíhá mnoho experimentů a klinických studií s blokátory inhibičních receptorů a jejich možného využití při léčbě rakoviny. Některé z nich byly uznány jako fungující a jsou nyní jednou z možností terapie pro některé druhy nádorů. Inhibiční receptory cílené těmito léčivy jsou důležité během vzniku a udržení vyčerpání T buněk a jejich zablokování má za následek obnovení funkcí vyčerpaných T buněk.\n"}
{"id": "277627", "url": "https://cs.wikipedia.org/wiki?curid=277627", "title": "Ryan Merriman", "text": "Ryan Merriman\n\nRyan Earl Merriman (*10. duben 1983, Choctaw, USA) je americký herec, který je známý především jako představitel dětských rolí během 90. let a hrál ve 30 Hollywoodských filmech.\n\nNarodil se ve městě Choctaw, syn Earla a Nony Merrimanových. Rodina z otcovy strany je původem z Německa, rodina matky pak z Velké Británie. Jako mladý hoch se věnoval herectví, at už divadelnímu, televiznímu, či snad jen hlasovému. Mezi jeho hlavní záliby patří golf, vodní a zimní sporty nebo basketbal. Oženil se se svou dlouholetou láskou ze školy, Micol Duncan a přátelé a kolegové o něm říkají, že je to zábavný, charizmatický muž.\n\nPrvní hlavnější roli dostal do televizní série Mumie, který se vysílal mezi roky 1993 a 1995. Mimo to se objevil i v seriálech Smallville, Taken nebo Dangerous Child.\n\nDostal i role ve filmech, například ve filmu si zahrál zachránce Deckarda, ve filmu Ztraceni v moři si pak zahrál ztraceného syna Michelle Pffeifer.\n\n"}
{"id": "277633", "url": "https://cs.wikipedia.org/wiki?curid=277633", "title": "Resource reservation protocol", "text": "Resource reservation protocol\n\nResource ReSerVation Protocol (RSVP) je protokol transportní vrstvy určený k rezervaci síťových prostředků (multicastové nebo unicastové datové toky). Je popsán v .\n\nDefinuje, jak jsou rezervovány na aktivních prvcích mezi odesílatelem a příjemcem. Přijat jako internetový standard IETF. Nezajišťuje QoS uvnitř sítě, je to signalizační protokol, pomocí něhož se uživatelé dohodnou na realizaci QoS. Podporuje jak unicast, tak multicast. Pro multicast byl původně navržen.\n\n"}
{"id": "277634", "url": "https://cs.wikipedia.org/wiki?curid=277634", "title": "Odo Pařížský", "text": "Odo Pařížský\n\nOdo (Eudes) Pařížský (po r. 860 – 1. leden 898) byl západofranský král, syn hraběte Roberta \"Silného\" a jeho druhé ženy Adély z Tours. Měl mladšího bratra Roberta, který se narodil po otcově smrti v roce 866.\n\nPo otcově smrti Odo zdědil titul markýze z Neustrie, o který sice přišel roku 895, když jej král Karel II. Holý udělil jeho nevlastnímu bratrovi opatu Hugovi, ale získal ho zpět po Hugově smrti. Za bezvládí v letech 890–894 držel post hraběte pařížského.\n\nOdo byl ženatý s Théodratou z Troyes s níž měl dva syny, Arnulfa a Guye, kteří oba zemřeli, ještě než dosáhli dospělosti.\nDíky tomu, že úspěšně odolával Vikingům při obléhání Paříže, si západní Frankové po sesazení Karla Tlustého zvolili Oda za svého krále. Korunován byl v Compiègne v únoru 888.\n\nOdo využíval jen absolutní panovnický titul \"Odo rex\", bez označení etnické oblasti, nepochybně se však považoval za krále samostatné západofranské říše a ctil její tradice. Země byla vnitřně i navenek konstituována verdunskou smlouvou o rozdělení říše (srpen 843) a smlouvou o vládě z Coulaines (listopad 843). Podle lothringijského kronikáře to byly \"národy Galie\" které v roce 888 zvolily Oda za krále, řezenský pokračoval fuldských análů k roce 895 poznamenává, že na schůzku s Arnolfem přijel do Wormsu Odo rex Galliae.\n\nCoby král Odo pokračoval v boji proti Vikingům a porazil je u Montfaucon. Brzy se též zapletl do bojů s mocnými šlechtici, kteří podporovali v nároku na franský trůn Karla Prosťáčka.\n\nAby získal prestiž a podporu, Odo složil slib věrnosti východofranskému králi Arnulfovi. Ale 894 Arnulf podpořil Karla Prosťáčka a po konfliktu, který trval tři roky, byl Odo přinucen smířit se se svým rivalem a přenechat mu území severně od řeky Seiny.\n\nOdo zemřel v La Fère 1. ledna 898 a novým králem se stal Karel Prosťáček. Roku 922 byl po vzpouře šlechty proti Karlovi dosazen na trůn Odův mladší bratr Robert, který ale brzy (923) zahynul v bitvě. Robertův vnuk Hugo Kapet se po vymření Karlovců stal západofranským králem a založil dynastii Kapetovců.\n"}
{"id": "277637", "url": "https://cs.wikipedia.org/wiki?curid=277637", "title": "Kyselina peroxodisírová", "text": "Kyselina peroxodisírová\n\nKyselina peroxodisírová HSO je peroxokyselina síry. Aniont vznikající nahrazením dvou atomů vodíku se nazývá \"peroxodisíranový\" (zastarale \"persíranový aniont\"). Soli odvozené od kyseliny peroxodisírové se nazývají peroxodisírany a hydrogenperoxodisírany.\n\nNestabilní bezbarvá krystalická látka se silnými oxidačními účinky. Reaguje až výbušně s organickými látkami.\n\nKyselina peroxodisírová vzniká při elektrolýze 50% kyseliny sírové, nebo reakcí peroxidu vodíku s oxidem sírovým (silně exotermická reakce):\n\nPoužívá se na výrobu barviv a peroxidu vodíku. Využívá se také v analytické chemii.\n"}
{"id": "277641", "url": "https://cs.wikipedia.org/wiki?curid=277641", "title": "Anežský klášter", "text": "Anežský klášter\n\nAnežský klášter, zvaný též \"Na Františku\", se nachází na vltavském břehu v historické oblasti Starého Města pražského. Dvojklášter ženského řádu klarisek a mužského řádu menších bratří byl založen Anežkou Přemyslovnou, která se stala jeho abatyší.\n\nPřesné datum založení kláštera není známo, ale pravděpodobný je rok 1231, kdy byla ukončena všechna jednání ohledně Anežčina sňatku. Anežčin bratr Václav I. věnoval klášteru pozemek na pravém břehu Vltavy, výhodný svou polohou v sousedství špitálu. Okolí bylo obydleno hlavně řemeslníky. Zároveň Václav udělil klášteru veškerá privilegia a svobody.\n\nAnežka Přemyslovna, nejmladší dcera českého krále Přemysla Otakara I., byla od svých 3 let vychovávána v klášteře ve slezské Třebnici a později v premonstrátském klášteře v Doksanech, což nepochybně mělo vliv na její pozdější rozhodnutí oddat se řeholnímu životu, na Anežčinu úctu k ostatkům i touhu po vzdělání. S cisterciáckou raně gotickou architekturou se seznámila ve Vídni, kam byla poslána na dvůr rakouských Babenberků potom, co ji otec zaslíbil synovi německého císaře Jindřichovi. Šest let žila při klášteře v Klosterneuburgu, ale po zrušení zasnoubení se vrátila zpět do Prahy. Po návratu byla Anežka opět součástí Přemyslovy sňatkové politiky a dostala nabídku k sňatku i od samotného císaře Fridricha II. Ovšem po smrti svého otce využila možnosti svobodného rozhodnutí a místo sňatku přijala nejnovější řeholi své doby. Podporována rodinou i papežem, vstoupila do kláštera, který sama založila, a zároveň zapojila české země do nového duchovního a kulturního proudu, který je popsán dále.\n\nV důsledku rozmachu měst napříč jižní, střední a západní Evropou ve 12. a 13. století vznikala potřeba péče o bližní právě v městském prostředí. František z Assisi založil řád menších bratří na principech mravní obrody a chudoby s důrazem na kazatelskou a misijní činnost. Ženská odnož řádu byla založena svatou Klárou z assiského šlechtického rodu, která žila v kostele sv. Damiána u Assisi. Filosofie klarisek byla obdobná jako u menších bratří a řádové sestry se věnovaly péči o nemocné. Ideje sv. Františka se dostaly i do českých zemí a původně lidový řád začal pronikat i k panovnickému dvoru. První oddanou stoupenkou u nás byla Anežčina sestřenice Alžběta Durynská, která se, stejně jako později Anežka, zřekla svého společenského postavení. Řád františkánů a klarisek se v této době, krátce po založení Anežského kláštera, ještě formoval a řeholní i stavební pravidla byla předmětem sporu řádu s papežskou kurií.\n\nJednou z nejstarších částí kláštera byl hlavní sakrální prostor – kostel sv. Františka, který byl v první fázi ještě bez presbytáře. Současně s kostelem bylo vybudováno i rozměrné východní křídlo konventu rozpínající se severně od kostela sv. Františka až k severní zdi kláštera u břehu Vltavy. Stavba probíhala poměrně rychle, už v roce 1234 byl klášter vysvěcen. Roku 1233 na Anežčinu žádost přišlo nejdříve pět italských sester z Tridentu, zřejmě z kláštera sv. Kláry, a poté se připojilo sedm dalších urozených dívek z Českého království. Konvent klarisek a kostel sv. Františka byly otevřeny v den Anežčina vstupu do řádu 25. března 1234. V letech 1234–1238 je doložena korespondence mezi Anežkou a sv. Klárou a papežem Řehořem IX. V roce 1237 udělil papež klášteru řadu významných privilegií.\n\nV další stavební etapě byla budována mužská část kláštera - konvent na místě dřívějšího špitálu a kaple sv. Barbory spojená s boční lodí kostela sv. Františka. K severní zdi presbytáře kostela byla přistavěna patrová obytná budova o třech klenebních polích, avšak vzápětí přestavěná na kapli Panny Marie. Severně od ní byla umístěna Anežčina soukromá kaple a v patře její vlastní obydlí. Postaven byl zároveň i ambit klarisek, ovšem oproti původnímu plánu zmenšený z 8 na 6 klenebních polí v každém rameni. V 50. letech 13. století byla připojena ještě kuchyně. Václav I. Anežku do své smrti podporoval finančně i mocensky a po své smrti roku 1253 byl v kostele sv. Františka pohřben do opukové hrobky v ose presbytáře. V podobné hrobce v ose proti oltáři Panny Marie byla uložena i jeho manželka Kunhuta Štaufská.\n\nV nově postaveném presbytáři sv. Františka byly nalezeny odlišné kamenické značky od první etapy, které dokládají příchod nové huti do Prahy v této fázi výstavby.\n\nPo smrti bratra zahájila Anežka se svým synovcem Přemyslem Otakarem II. stavbu mauzolea při příležitosti jeho korunovace českým králem 26. prosince 1261. Pro stavbu takového významu byl pozván francouzský mistr neznámého jména. Postavena byla loď o dvou klenebních polích křížových žebrových kleneb zakončená pětibokým závěrem. Během stavby se živě reagovalo na nové stavební podněty ze západní Evropy - například hlavice přípor vyzdobené přírodními motivy rostlin, rozmístěné v různých výškách. Jako poslední v této stavební fázi byl postaven triumfální oblouk spojující loď s kaplí Panny Marie.\n\nUplatnění složité symboliky v architektuře a výzdobě kostela sv. Salvátora kromě významu poukazuje na dohodu stavebníka s architektem, který v té době už byl uznáván a měl vyšší společenské postavení. Kaple se stala (po vzoru pařížské Sainte-Chapelle) schránkou nejvýznamnějších relikvií Českého království, z nichž nejcennější byl zřejmě kříž Přemysla Otakara II. s ostatkem sv. Kříže (dnes v katedrálním pokladu v Řezně). Se stavbou pohřebiště úzce souvisí i vznik celé řady iluminovaných rukopisů a mobiliáře, jejichž umělecká úroveň odpovídá tehdejšímu kulturnímu a politickému vzestupu českého státu.\n\nRoku 1277 přijala Anežka do kláštera dceru Přemysla Otakara II. Kunhutu. Ale o rok později, po smrti Přemysla Otakara II. se sedmiletým dědicem trůnu Václavem II., v Čechách nastala doba zmatků a hladomoru. Anežka stále věřila v nový vzestup přemyslovského rodu, a tak aktivně předávala veškeré své zkušenosti Přemyslově dceři Kunhutě. Roku 1282 Anežka zemřela a paradoxně, ačkoliv byla celý život uctívána jako světice, byla svatořečena až několik set let po své smrti. Dokonce se po její smrti nenašel kněz, který by ji pohřbil, a tak byla podle legendy 14 dní vystavena v mauzoleu. Byla pro ni připravena kamenná nika s náhrobní deskou podle francouzských vzorů, založená u paty triumfální brány proti vstupu z její soukromé oratoře.\nV čele klarisek tak stanula osmnáctiletá Kunhuta, kterou ale po svém návratu Václav II. provdal a získal tak Krakovské dědictví, ve snaze znovu proměnit české země v mocné království. Po smrti Anežky už klášter stál mimo hlavní zájem královské rodiny. Václav II. navázal na otcův církevně politický program a tak den po své korunovaci roku 1297 založil cisterciácký klášter na Zbraslavi, zasvěcený Kristu a Panně Marii, který se měl stát novým královským pohřebištěm. Záhy po korunovaci byla v kryptě ve sv. Salvátorovi uložena Václavova nejmladší dcera Guta. Smrtí Václava II. a záhy poté i Václava III. skončilo nejslavnější období dějin Anežského kláštera.\n\nOd 14. století byl klášter klarisek mimo hlavní proud politického dění i výtvarného umění. Až s nástupem Karla IV. na trůn a následným rozkvětem města a stavební činnosti se uskutečnila rozsáhlá přestavba obou částí kláštera.\n\nNově byl zaklenut dormitář (dochované jsou však jen pateční výběhy) a původní okna byla snížena a nahrazena novými s trojlistem.\nDřevěná tribuna v hlavní lodi sv. Františka byla nahrazena kamennou a osazen byl profilovaný portál v západním průčelí. K nejkvalitnějším detailům patří štíhlý portál v jižní stěně presbytáře kostela s plným tympanonem, na kterém se dochovaly stopy původní červené a modré polychromie. Úprava malířské výzdoby proběhla i v kostele sv. Salvátora, jinak byly sakrální prostory téměř nedotčeny. Vyvrcholením byla přestavba kaple sv. Barbory, původně pohřební kaple klarisek, na větší kapli pro minority na obdélném půdoryse, se dvěma podélnými sloupy v ose a zaklenutou hvězdovou klenbou.\n\nSoučástí Karlovy politiky byla sbírka ostatků, které sháněl po celé říši a do Anežského kláštera si přišel pro ostatek sv. Mikuláše.\nČlenkami Anežského kláštera byly v té době většinou dcery nejvýznamnějších šlechtických rodů, ale postupně ženský klášter vymíral.\n\nDobu husitských válek přečkal klášter, oproti jiným, v dobrém stavu, sloužil jako zbrojnice a mincovna. Klášterní budovy byly víceméně ušetřeny, ale všechno vybavení bylo zničeno. S nástupem Habsburků byli do již prázdného kláštera klarisek přesídleni dominikáni, kteří obývali ženskou část kláštera a druhou část dvojkláštera začali parcelovat a rozprodávat, a tak na místě mužského konventu vznikala nová čtvrť dodnes zvaná Na Františku.\n\nV 17. století bylo v rámci náboženských změn byl klášter opět navrácen bratrům františkánům a byly tam přesídleny klarisky z Panenského Týnce. Avšak stav kláštera ani po další léta nezlepšila ekonomická situace a tak dál chátral. Před rokem 1611 došlo k propadu kleneb nad dvoulodím kostela sv. Františka a od té doby sloužil jako hřbitov. V roce 1782 byl klášter v rámci církevních reforem císaře Josefa II. zrušen a prodán. Noví vlastníci budovy přestavěli na malé chudinské byty, skladiště a dílny.\n\nVe 2. polovině 19. století vznikla Jednota pro obnovu kláštera blahoslavené Anežky a po několika průzkumech vzniklo i několik plánů na rekonstrukci, například od J. Mockera a A. Cechnera či od J. Kouly. Obnova byla zahájena na přelomu století a probíhala až do roku 1914. Po asanaci Starého Města, od roku 1939 probíhal v klášteře stavebně historický průzkum pod vedením profesora Oldřicha Stefana a archeologický průzkum vedený I. Borkovským.\n\nV roce 1963 se majitelem kláštera stala Národní galerie a následovala závěrečná etapa obnovy jejíž vyvrcholením bylo vypsání soutěže na rekonstrukce a zastřešení kostela sv. Františka podle vítězného návrhu architektů J. Hlavatého a K. Kunci. Od roku 1978 je klášter národní kulturní památkou a pod záštitou Národní galerie, která zde původně vystavovala českého umění z 19. a přelomu 20. století. Dnes je zde umístěna stálá expozice \"Středověké umění v Čechách a střední Evropě\", přesunutá z Jiřského kláštera, a hmatová expozice českého středověkého umění. Ambit a přilehlé prostory slouží pro krátkodobější výstavy. V roce 2013 později odvolaný ředitel NG Vladimír Rösel chystal přesun expozice středověkého umění do Salmovského paláce a do Anežského kláštera se mělo přestěhovat umění 19. století.\n\nArchitekturu kláštera ovlivnily především dvě okolnosti. Za prvé to, že jeho zakladatelka byla z královského rodu, a měla tak k dispozici dostatek finančních prostředků i politický vliv a zadruhé to, že ona sama byla vychovávána v klášterech, takže měla možnost důvěrně poznat tento způsob života a znala i souvislosti s praktickým využitím staveb. Vlivem těchto okolností vznikal od počátku klášter nápadně velkorysé koncepce. Založen byl v již existující struktuře Starého Města a to v době rozkvětu, hospodářského a kulturního vzestupu českého státu a v počátcích gotické kultury u nás.\n\nVzájemná skladba klášterních budov ukazuje vliv dispozic cisterciácké burgundské architektury, která byla před polovinou 13. století rozšířena v celé střední Evropě. Protože tehdy ani stavební předpisy františkánské architektury nebyly jasně dané, jde o stavbu z doby velkých dispozičních pokusů. Zároveň je pro první etapu typické míšení pozdně románských a gotických prvků především v kostele sv. Františka.\n\nZe vstupního sálu s modelem kláštera je vlevo vstup do patra se stálou expozicí Národní galerie a vpravo do ambitu kláštera, ze kterého jsou přístupné další části kláštera. Vlevo je to kuchyně (dnes pokladna), na protější, východní straně prostory kláštera: refektář, kapitulní síň a schody do dormitáře v patře (dnes část expozice s pozdní gotikou). Na této straně je také průchod do kaple Panny Marie a ostatních sakrálních prostor. V prodloužení kaple proti vstupu je přemyslovské pohřebiště, kostel sv. Salvátora, na pravé (jižní) straně presbytář kostela sv. Františka a na severní straně menší prostor Anežčiny soukromé oratoře. Dvojlodí kostela sv. Františka se dochovalo jen torzovitě a bylo novodobě dostavěno (běžně nebývá přístupno). Budovy mužského kláštera s druhým ambitem jižně od tohoto kostela jsou dochovány jen v základech.\n\nKostel je dnes zachovalý pouze jako torzo. Původně měl netradiční asymetrickou dispozici dvoulodního kostela o třech klenebních polích v každé lodi. K hlavní lodi přiléhala jen jižní loď, zatímco na severní straně stála budova konventu. Toto uspořádání bylo pravděpodobně z funkčních důvodů - aby klarisky mohly vstupovat přímo z dormitáře na tribunu. Podle řeholních předpisů se nemohly sestry jakkoliv stýkat s veřejností, a proto bylo potřeba jim vyhradit zvláštní místo, kde mohly odděleně, nerušeně poslouchat bohoslužbu. O dřevěné tribuně dnes svědčí zachovalý portál v severní zdi a zároveň okno do presbytáře v místě vítězného oblouku.\n\nNa rozdíl od kamenného kostela je patrový konvent postavený z cihel. Pokud budeme postupovat od jihu tohoto křídla konventu na sever k Vltavě, tak v přízemí přiléhá k severní zdi kostela spojovací chodbou, kterou byl obvykle propojen ambit s klášterní zahradou nebo špitálem. Na severní stěnu chodby navazuje kapitulní síň, hlavní schodiště vedoucí do dormitáře v patře, a pak dvoudílný sál refektáře a skriptoria se vchody orientovanými na západ do plánovaného ambitu. Poslední dvě místnosti tvořily původní kuchyně, sklady a záchody u severní klášterní zdi. V celé délce horního patra byl dormitář, pravděpodobně z části sloužící i jako nemocnice. Kapitulní síň, jakožto hlavní reprezentativní místnost, má čtvercový půdorys a netradičně plochý dřevěný strop. Do ambitu je otevřena třemi okny a trojlaločným portálem, což symbolizuje Svatou Trojici.\n\nDvoudílný plochostropý monumentální sál vedle schodiště sloužil jako refektář a skriptorium, ale zároveň bylo možné ho využít jako celou místnost. Pro takto odlišné funkce byl rozdělen dvěma půlkruhovými příčnými pasy podpíranými středním sloupem na dvě čtvercová pole, každé přístupné vlastním portálem v západní zdi. O odlišné funkci obou částí svědčí například tvarově rozdílná okna v každé z částí či asymetrický profil oblouků podpíraných pilířem v polovině místnosti. U severní zdi refektáře se nacházel půlkruhový portál vedoucí do severní části konventu a v rohu točité schodiště vedoucí do dormitáře. Součástí byl původně i špitál ve východní části komplexu s drobnou pravoúhlou kaplí a k jejímu boku přiléhající základy mužského konventu.\n\nK východní části hlavní lodi kostela byl připojen podélný presbytář o dvou klenebních polích a pětibokém závěru. Podle řádových předpisů byl přístupný pouze bratřím, proto byl jižní zdí, u které byl atypicky umístěn oltář, připojen k mužskému konventu. V nově postaveném presbytáři sv. Františka byly nalezeny odlišné kamenické značky od první etapy, které dokládají příchod nové huti do Prahy v této fázi výstavby. Klenební pole byla oddělena jednoduchými oblými příporami, ukončenými kalichovými hlavicemi, z nichž pokračovala klenební žebra hruškovcového profilu do svorníku s florálním motivem. Místnost byla osvětleny velkými okny s jednoduše profilovanou kružbou a ve spodní části závěru se nacházelo několik výklenků.\nK severní zdi presbytáře kostela byla přistavěna patrová obytná budova o třech klenebních polích, avšak vzápětí přestavěná na kapli Panny Marie. Teprve severně od ní byla umístěna Anežčina soukromá kaple a v patře její vlastní obydlí. Místnosti byly propojené vnitřním schodištěm v síle severní obvodové zdi, ze kterého se dalo vstoupit na venkovní ohradní zeď a nebo přes lávku do přilehlého konventu. V přízemí Anežčiny kaple byla původně cihelná klenba bez žeber a oltář ve východní části. Patro bylo zaklenuto křížovou žebrovou klenbou a vyzdobeno malbami.\n\nAmbit klarisek byl postaven v druhé stavební fázi, ovšem oproti původnímu plánu zmenšený z 8 na 6 klenebních polí v každém rameni.\n\nKuchyně na čtvercovém půdorysu zaklenutá žebry sbíhajícími se do dýmníku ve vrcholu byla zbudována v 50. letech 13. století.\n\nPřemyslovské mauzoleum, zasvěcené sv. Salvátorovi - Kristu Spasiteli, svým významem i architektonickou kvalitou vyčnívá nad ostatními částmi kláštera. Loď o dvou klenebních polích křížových žebrových kleneb zakončená pětibokým závěrem je dílem francouzského mistra neznámého jména. Součástí mauzolea byla i krypta pod polygonálním závěrem zaklenutá valenou klenbou a přístupná po schodech u jižní obvodové zdi.\nLoď je s kaplí Panny Marie propojena triumfálním obloukem, který vznikl až po výstavbě kostela. Místo hlavic jsou pruty oblouku ukončeny vlysy s vyobrazením hlav pěti dosavadních českých panovníků a jejich manželek. Sama Anežka, budoucí světice rodu, byla vyobrazena na hlavici triumfálního pasu nad oltářem. Tím se dostaneme k aplikované symbolice a geometrii. Triumfální oblouk byl zkonstruován v modulu zvaném Brána harmonie, využívající poměr 1: √2 a na zbytek stavby byl důmyslně použit zlatý řez. Vnitřní geometrická struktura pak vymezila významná místa, kde se propsala v prvcích plastické výzdoby. Například právě zmíněné hlavy králů v patě archivolty triumfální brány se nacházejí zároveň ve vrcholu geometrické konstrukce Brány harmonie.\n\nCo se týče zasvěcení kaple Kristu Spasiteli, je to jeden z projevů snahy Přemyslovců navázat na odkaz konstantinovské a karolinské doby a podpořit tak moc svého rodu. S karolinskou dobou souvisí i vyobrazení panovníka na vstupní bráně, naproti oltáři, ve stejné úrovni jako Kristus, či ve vybudování krypty, umístěné pod oltářem. V ose závěru a pod průsečíkem klenebních polí, v nejvíc exponovaném místě - před oltářem, bylo ponecháno místo pro náhrobek panovníka.\nDále zde můžeme najít symbol Kristova vzkříšení, pěticípé hvězdy v okenních kružbách v závěru kostela, či pětilisté lilie pod Anežčinou podobiznou. Celý prostor byl vymalován freskami christologického cyklu, ze kterých se ovšem dochovaly pouze fragmenty. Polychromované byly původně i pruty okenních ostění, pozadí hlavic a svorníků a to, opět symbolicky, červenou barvou, připomínající Kristovu oběť.\n\nSeverně od kostela je zahrada Za svatyněmi, kterou ohraničuje 30 metrů dlouhá ulice Malá Klášterní.\n\nV klášteře jsou pohřbeni:\n\n\n\n"}
{"id": "277644", "url": "https://cs.wikipedia.org/wiki?curid=277644", "title": "Divadlo fórum", "text": "Divadlo fórum\n\nZakladatelem žánru divadlo fórum je Augusto Boal. Původně vystudoval chemii. Později se začal nejprve amatérsky, posléze systematicky věnovat divadlu. Jeho vědecká stáž ve Spojených státech byla zástěrkou pro jeho dramatické aktivity v New Yorku. \n\nPo návratu do Brazílie se Boal zaměřil především na politická témata a vyhledával publikum v sociálně slabých skupinách. Po jednom vystoupení se silně revolučním tónem byl vyzván jedním vesničanem, aby se připojil k ozbrojenému odporu. Boal si uvědomil, že předkládá svým divákům řešení, která by on sám v jejich situaci nevolil. Od té doby předkládal svým divákům především otevřené problémy. Později umožnil divákovi vstup na pódium. Svoji metodu nazval Divadlo Fórum.\nZákladem této metody je krátký, zpravidla otevřený příběh. Téma je silně problémové a má za cíl vzbudit negativní reakci. Příběh předkládá nekorektní vztahy a chybné postoje. Moderátor poté oznámí, že se příběh bude hrát znovu. Diváci mají možnost se přihlásit a navrhnout jednotlivým postavám, co by měli udělat jinak. Herci se pak pokusí zahrát své role tak, aby vyhověli požadavkům diváků. Zároveň je možné, aby divák zkusil zahrát roli lépe, nebo prostě tak, jak by se zachoval v dané situaci.\n\nV sedmdesátých letech 20. století se jistý Brazilec Augusto Boal začal zabývat využitím divadla jako obranou proti politickému útlaku. Jezdil po Brazílii a sehrával divadelní představení, ve kterých herci řešili útlaky (rasistický fyzický i psychický útlak, domácí násilí, politický útlak aj.) a ukázal divákům, jak by mohli své problémy oni sami vyřešit. Jenže při jednom představení se některý divák ohradil, jak oni (herci) mohou dávat „návod“ k řešení, když sami neřeší právě tyto problémy. Proto se A. Boal rozhodl, že herci nebudou řešit problémy, nýbrž je pouze nastolí a společnou debatou s diváky se budou snažit vyřešit daný problém. Augustovo divadlo umožňovalo větší interakci mezi herci a diváky. Divák již nebyl pouhým příjemcem, ale také mohl ovlivnit děj svou myšlenkou a názorem. Divákovy nápady se ověřovaly přímo na jevišti. Divák navrhl možné řešení a herci jej sehráli i s následky. Takto koncipované divadlo již bylo více přijatelné pro diváky, avšak herci neměli tolik vnitřních zkušeností s danými problémy. A tak se stalo, že při jistém představení jedna paní v hledišti byla natolik nespokojena s tím, jak herci na jevišti reagují, až ji A. Boal vyzval, aby ona sama dohrála onen příběh. Tento moment podnítil vznik Divadla fórum, kdy diváci si mění role s herci a stávají se tak spoluaktéry – spoluherci, ne jen pasivními diváky. A. Boal využívá pro označení těchto diváků slovní hříčku „spect-actors“ – (diváko-herci).\n\nTento druh divadla šířil A. Boal dále do Evropy, kde však prošel jistými změnami. V Evropě je jiný druh útlaku než v Jižní Americe. Týká se spíše problémů osobních a psychologických než problémů politických, jak tomu bylo v Brazílii.\n\nTypické a nutné pro DF je to, že se při každé realizaci se řeší jistý útlak buď určité sociální skupiny, nebo jednotlivce. Častými tématy (útlaky) je šikana, drogy, alkohol, vyčleňování jednotlivce ze společnosti kvůli jeho odlišnostem, hledání vlastní identity (druh psychologického útlaku).\n\nHerci vytvoří na aktuální problém příběh (zhruba 5 scén: expozice, kolize, krize, peripetie, katastrofa), který končí pro hlavního protagonistu špatně, až katastrofálně a sehrají jej účastníkům. Ti jsou již poté dále vedeni JOKEREM, který má funkci zprostředkovatele mezi herci a diváky. Jedná se o důležitou postavu DF, neboť ten plní funkci režiséra, pomocníka, vedoucího dílny, konferenciéra, rozhodčího. Je stejně nestranný, jako je nestranný joker (žolík) v balíčku karet. Nepatří k žádné barvě, ale míchá se mezi ně.\n\nPo prvním sehrání příběhu joker rekapituluje spolu s účastníky příběh. O čem to bylo, jaké jsme viděli postavy, jací jsou, jaké kdo má motivace ke svému jednání, jak to celé dopadlo, kdo je hlavní hrdina, kdo utlačuje, kdo je utlačován apod.\n\nPoté následuje opětovné sehrání stejného příběhu, ovšem s tou výjimkou, že účastníci mohou kdykoli zastavit děj a navrhnout jiné řešení, jiné rozhodnutí hrdiny. V ideálním případě se ten, co navrhuje řešení stane hercem a vyzkouší si na vlastní kůži jaké to je, když se někomu postaví a jaké to může mít důsledky. Pokračuje se dál, ovšem už s tím, jaká změna proběhla. Účastníci mají možnost vidět následky svých rozhodnutí, ovšem stále v bezpečné rovině fikce. Účastníci si skrze DF uvědomují, že mají možnost řešit problémy více způsoby. To je to, v čem je DF výjimečné. Můžeme si vyzkoušet několik možných řešení jednoho problému a vidíme také několik možných následků. A vše v bezpečí fikce. Neřešíme přece náš problém, ale problém hlavního hrdiny. Spousta z účastníků se samozřejmě ztotožní s hlavním hrdinou (mohou zažívat něco podobného), ale vždy mohou ventilovat své pocity skrze roli.\n\n\n"}
{"id": "277650", "url": "https://cs.wikipedia.org/wiki?curid=277650", "title": "Instrukce", "text": "Instrukce\n\nInstrukce je forma informace určená pro dorozumívání. \n\n\n"}
{"id": "277652", "url": "https://cs.wikipedia.org/wiki?curid=277652", "title": "Božena Viková-Kunětická", "text": "Božena Viková-Kunětická\n\nBožena Viková-Kunětická, rozená Novotná (30. července 1862 Pardubice – 18. března 1934 Libočany u Žatce), byla česká nacionalistická politička, spisovatelka s feministickou tendencí, dramatička. V roce 1912 byla jako historicky první žena zvolena na Český zemský sněm.\n\nNarodila se v rodině obchodníka s obilím v Zámecké ulici v domě čp. 22. Vzdělání získala na školách v Pardubicích. Chtěla být herečkou, kvůli tomu se učila u Otilie Sklenářové-Malé až do vyhoření Národního divadla, zahrála si předtím na prknech Prozatímního divadla. Pak se provdala za cukrovarnického úředníka J. Vika, žili v Uhříněvsi a Českém Brodě a věnovala se rodině. Měla tři děti, oba chlapci podlehli ještě malí záškrtu, zůstala jí dcera Vlasta.\n\nPozději se zapojila do politiky za mladočeskou stranu a v roce 1912 se stala vůbec první ženou zvolenou do Českého zemského sněmu (za volební obvod Mladá Boleslav–Nymburk). Sněm se v této době kvůli českoněmeckým sporům nescházel a následně byl Anenskými patenty v roce 1913 rozpuštěn. Proto otázka, zda jí úřady dovolí její mandát vykonávat, nebyla nikdy vyřešena.\n\nV letech 1918–1920 zasedala v Revolučním národním shromáždění za Českou státoprávní demokracii, respektive za z ní vzniklou Československou národní demokracii.\n\nPo parlamentních volbách v roce 1920 získala senátorské křeslo v Národním shromáždění za národní demokraty. Mandát nabyla ale až dodatečně roku 1925 jako náhradnice poté, co rezignoval senátor Jan Herben. V senátu zasedala jen krátkou dobu do parlamentních voleb v roce 1925.\n\nDo roku 1930 předsedala Zemské komisi žen národní demokracie. Odmítala právní uznání Sovětského svazu. Vystupovala proti rozšiřování německého živlu v pohraničí, neznalosti českého jazyka u dětí, ale také Židům či Masarykovi. Byla oddanou obdivovatelkou předsedy své strany, nacionálně-konzervativního politika Karla Kramáře, kterého navštěvovala ve Vysokém nad Jizerou.\n\nV roce 1927 byla za své literární a dramatické dílo jmenována členkou České akademie věd, společně s Eliškou Krásnohorskou jako první ženy. V období 1. republiky bylo vydáno 15 svazků jejích sebraných spisů. V románové tvorbě obhajovala ženskou emancipaci. Napsala i několik cestopisů, dramat pro Stavovské a Národní divadlo, politicky zaměřených spisů, pro poezii použila i pseudonym Ignota.\n\nV roce 1934 byla vydána její biografie od J. Voborníka. Pozůstalost Vikové-Kunětické je uložena v Literárním archivu Památníku národního písemnictví.\n\nUrna byla uložena na Kunětické hoře.\n\n\n\n\n\n\n"}
{"id": "277666", "url": "https://cs.wikipedia.org/wiki?curid=277666", "title": "Nezamysl", "text": "Nezamysl\n\nNezamysl byl mýtický pokračovatel, zřejmě syn Přemysla Oráče a kněžny Libuše, zakladatelů dynastie Přemyslovců, první ze sedmi legendárních českých knížat mezi Přemyslem Oráčem a prvním historicky doloženým knížetem Bořivojem.\n\nJedna z teorií týkajících se počtu těchto knížat je podepřena freskami na zdech rotundy v moravském Znojmě, ale Anežka Merhautová tvrdí, že tyto fresky zobrazují historicky doložené Přemyslovce včetně moravských údělníků.\n\nNezamyslovo jméno zaznamenal ve své Kronice české Kosmas, převzala ho i většina historiků z 19. století, včetně Františka Palackého. Jméno lze vyložit jako ten, kdo se \"nezamyslel\", nemá úmysl. Je vlastně opakem jména Přemysl. Dušan Třeštík na základě toho vyvozuje, že by dvojice Přemysl - Nezamysl mohla být pozůstatkem starého indoevropského mýtu o božských dvojčatech, podobně jako například dvojice Prométheus a Epimétheus (jejichž jména jsou analogická i svým významem).\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu - Nezamysl by byl prvním z nich, čemuž by odpovídala neděle, kdy nepracujeme či nemyslíme.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku staroslověnského (či staročeského) textu - poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubossa przemysl, nezamysl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha\" (oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\nDalimilova kronika o Nezamyslovi sděluje jen tolik:\n\"Nezamysl kraji tornu vládl pak po jeho\" (Přemyslově) \"skonu.\"\n\nKosmas píše jen: \"Po něm Nezamysl nastoupil vládu. Když toho smrt uchvátila, Mnata dostal odznaky knížecí.\"\n\nDalimil a Kosmas se ovšem neshodují v tom, co bylo po Nezamyslově smrti. Dalimil píše:\n\"Po něm Mnata, potom Vojen, o němž známo je nám to jen, že byl ještě plný sil, když zem synům rozdělil.\"\n\nKosmas naopak konstatuje, že po Vojenově dožití knížectví vládl Vnislav. Dalimil naproti tomu uvádí, že Vojen dělí svou zem mezi syny: Lucko Vlastislavu dává, Čechy v správu Unislava (Vnislava).\n"}
{"id": "277672", "url": "https://cs.wikipedia.org/wiki?curid=277672", "title": "Mnata", "text": "Mnata\n\nMnata byl mýtickým pokračovatelem Přemysla Oráče a kněžny Libuše, jedním ze sedmi legendárních českých knížat mezi Přemyslem Oráčem a prvním historicky doloženým knížetem Bořivojem.\n\nJedna z teorií týkajících se počtu těchto knížat je podepřena freskami na zdech rotundy v moravském Znojmě, ale Anežka Merhautová tvrdí, že tyto fresky zobrazují historicky doložené Přemyslovce včetně moravských\n\núdělníků.\n\nJméno Mnata zaznamenal ve své Kronice české Kosmas, převzala ho i většina historiků z 19. století, včetně Františka Palackého. Jméno lze vyložit jako \"pamětlivý\" (od slova mníti - pamatovat).\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu. Mnata by jako druhý z nich odpovídal pondělí, německy Montag, anglicky Monday. Máno (Mani) byl bůh, kterému bylo, jak jméno napovídá, zasvěceno Montag/pondělí.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku staroslověnského (či staročeského) textu - poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha \"(oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\nKosmas píše, že: \"Po něm\" (Přemyslovi) \"Nezamysl nastoupil vládu. Když toho smrt uchvátila, Mnata dostal odznaky knížecí.\"\n\nDalimil a Kosmas se ovšem neshodují v tom, co bylo po Nezamyslově smrti. Dalimil píše:\n\"Po něm Mnata, potom Vojen, o němž známo je nám to jen, že byl ještě plný sil, když zem synům rozdělil.\"\n"}
{"id": "277682", "url": "https://cs.wikipedia.org/wiki?curid=277682", "title": "2005 v hudbě", "text": "2005 v hudbě\n\nTento článek obsahuje události související s hudbou, které proběhly v roce 2005.\n\n3. dubna – byl odsouzen za původní baskytarista skupiny Alice in Chains Mike Starr, a to za ničení cizího majetku, krádeže a držení drog. Se skupinou hrál až do natáčení alba \"Dirt\".\n\n12. dubna – Mariah Carey začíná vydáním alba \"The Emancipation of Mimi\" comeback. Album sklidilo pozitivní kritiky a vyhrálo cenu Grammy.\n\n6. května – Audioslave se stávají první americkou rockovou kapelou, která vystupuje na Kubě.\n\n12. června – Pink Floyd ohlašují, že se dají dohromady s bývalým baskytaristou Rogerem Watersem, který skupinu opustil v roce 1985. Jejich společné vystoupení proběhlo 2. července.\n\n21. června – Billy Corgan vydal svoji první sólovou desku \"The Future Embrace\" a oznámil, že by chtěl znovu sjednotit populární alternativní rockovou kapelu The Smashing Pumpkins.\n\n2. července – benefiční koncert Live 8\n\n8. října – Fiona Apple vydala album \"Extraordinary Machine\", na které nechala své fanoušky čekat celých šest let. Demo tohoto alba uniklo díky P2P sítím na internetu, což vzbudilo značný rozruch.\n\n7. listopadu – na hudební scénu se po 12leté odmlce vrátila Kate Bush, a to úspěšným albem \"Aerial\", které vystoupalo až na 3. místo britského albového žebříčku.\n\nZ metalové kapely Nightwish byla vyloučena zpěvačka Tarja Tarunen pro \"komerční přístup\" a \"neúctu k fanouškům\".\n\n\n\n\n\n\n\n\n\n\n\n\n\n\n\n\n\n\n"}
{"id": "277684", "url": "https://cs.wikipedia.org/wiki?curid=277684", "title": "Václav Štech", "text": "Václav Štech\n\nVáclav Štech (29. dubna 1859 Kladno – 27. února 1947 Praha) byl český učitel, divadelní ředitel, spisovatel, dramatik a novinář. Věnoval se hlavně divadlu.\n\nNarodil se sice v Kladně, ale protože mu otec brzy zemřel, matka se s ním odstěhovala do Slaného. Vystudoval piaristické gymnasium ve Slaném a Praze, poté studia pedagogická. Roku 1879 se stal učitelem ve Slaném, od roku 1894 v Praze. Na Žižkově byl správcem obecní školy až do roku 1905, kdy odešel předčasně do důchodu.\n\nHodně cestoval Evropou, své zážitky zpracoval v cestopisných črtách. Měl organizační vlohy, byl jednatelem v Sokole, Besedě, založil ve Slaném kulturní podniky, např. spolek spisovatelů beletrie Máj, kde otevřel kancelář pro ochranu autorských práv a smluv. Založil i stejnojmenné nakladatelství. Revidoval místní knihovnu, vedl ochotnický spolek. Stal se ředitelem divadla Lidové divadlo Uranie , byl tajemníkem a po F. A. Šubrtovi později i druhým ředitelem Městského divadla na Královských Vinohradech (1909–1912 ). V letech 1920–1925 byl ředitelem Národního divadla v Brně. Po návratu do Prahy se stal viceprezidentem správní rady pojišťovny Slávie, provozoval natolik výnosnou nakladatelskou činnost, že si v Libiši u Mělníka mohl časem postavit letní domek se zahradou.\n\nOd roku 1884 byl ženatý s Aničkou Mrzílkovou, ta však zemřela při porodu syna (syn přežil). V roce 1888 se oženil podruhé, s Marií Brejchovou měl pět dětí, manželství bylo velice šťastné. Jeho syn Václav Vilém Štech byl i díky televizi známým kunsthistorikem Prahy.\n\nSvou literární dráhu začal humoreskami, pokračoval novelami a romány. Napsal řadu dramat pro divadlo, některé z nich byly uvedeny i v Národním divadle v Praze. Ze své odborné práce učitele čerpal pro napsání řady školních výchovných vzdělávacích příruček. Přispíval do časopisů Květy, Osvěta, Zlatá Praha.\n\nZemřel roku 1947 v Praze, pochován je v rodinném hrobě ve Slaném.\n\n\n\n\n\n\n\n\n"}
{"id": "277690", "url": "https://cs.wikipedia.org/wiki?curid=277690", "title": "Autobusový přívěs", "text": "Autobusový přívěs\n\nAutobusový přívěs, přesněji přívěs (vlek, lidově vlečňák) určený pro dopravu osob a jejich zavazadel a tažený autobusem (podobně někdy i trolejbusem), může být v provedení místním, meziměstském nebo dálkovém.\n\nK ústupu od používání osobních přívěsů za autobusy došlo zejména po nástupu kloubových autobusů a trolejbusů, které jsou výhodnější z hlediska odbavování cestujících, bezpečnosti provozu, dohledu nad pořádkem ve vozidle i samotného ovládání vozidla. Hlavní výhodou přívěsů zůstává možnost jejich odpojení v době nižší přepravní poptávky.\n\nV letech 1943–1944 vyráběla automobilka Sodomka autobusové osobní přívěsy typu Sodomka PRK 6. Jsou známy dva exempláře, které se dochovaly do dnešní doby – druhý objevil a rekonstruuje hasičský záchranný sbor v obci Nový Rychnov.\n\nV Československu se autobusové přívěsy zapřažené za autobusy Škoda 706 RTO (dříve i za jiné typy, včetně trolejbusů) používaly do 70. let 20. století. Používaly se například polské přívěsy značky Jelcz nebo české přívěsy Karosa B 40.\n\nNyní je autobusový přívěs legislativou České republiky zakázán.\n\nV Rakousku po mnohaletém zákazu provozuje autobusové přívěsy vyrobené švýcarskou firmou Hess v meziměstské a příměstské dopravě od roku 2005 (od roku 2003 ve zkušebním provozu) společnost Postbus v Innsbrucku (6 souprav v lednu 2007) a v Salzburgu (2 soupravy v září 2006).\n\nV Innsbrucku byl provoz přívěsů v minulosti ukončen kolem roku 1982. Podmínkou povolení provozu v Rakousku byl kamerový systém sledující vnitřek přívěsu i nástup a výstup cestujících a na zádi autobusu. Vlek má obě nápravy řízené.\n\nVe Spolkové republice Německo byla přeprava osob v přívěsech zakázána od 1. července 1960.\n\nV Německé demokratické republice byly autobusové přívěsy provozovány ještě po roce 1975, například podnikem VEB Kraftverkehr Jena.\n\nV Německu vyrábí firma Göppel autobusové přívěsy s použitím karosářských prvků firem MAN nebo NEOPLAN, zejména pro městskou a příměstskou dopravu. Přívěsy jsou ve zkušebním provozu na základě zvláštního povolení místních úřadů.\n\nVe Švýcarsku se autobusové přívěsy používají v několika městech, například za trolejbusy v Luzernu a Lausanne.\n\nZa autobusy lze připojovat též nákladní přívěsy například pro přepravu zavazadel, jízdních kol, lyží, kánoí a podobně.\n\n"}
{"id": "277694", "url": "https://cs.wikipedia.org/wiki?curid=277694", "title": "Svalový stah", "text": "Svalový stah\n\nSvalový stah čili kontrakce je proces, při němž ve svalovině vzniká napětí a sval se svou činností zkracuje. Na molekulární úrovni dochází k aktivaci bílkovin myosinů, které za spotřeby ATP vykonávají mechanickou práci. Ke svalovému stahu dochází na základě určitého nervového podnětu. V srdeční svalovině přichází podnět ke stahu převodním srdečním systémem obvykle z SA uzlu. Kosterní svalovina reaguje na signál z motorických nervů a hladké svaly se stahují obvykle na základě nervové či hormonální stimulace, případně díky pouhé změně v chemismu okolního prostředí.\n\nKe svalovému stahu je nutná nejprve excitace, v případě kosterního svalu pomocí somatické nervové soustavy. Tzv. neurotransmiter, konkrétně acetylcholin, přenese nervový podnět přes nervosvalovou ploténku do svalového vlákna. Ve svalovém vlákně dochází ke vzniku akčního potenciálu. Z endoplazmatického retikula svalových buněk se uvolňují ionty vápníku. Ty se váží na určité bílkoviny a ve svém důsledku způsobí, že se odhalí vazebná místa pro myosin na proteinu jménem aktin. Myosin se za spotřeby ATP posouvá po vlákně aktinu, což je vlastní mechanismus stahu.\n\n"}
{"id": "277698", "url": "https://cs.wikipedia.org/wiki?curid=277698", "title": "Zelená politika", "text": "Zelená politika\n\nZelená politika (také zelená ideologie) je politická ideologie, jejímž cílem je vytvoření ekologicky a sociálně udržitelné společnosti. Je založena na zásadách sociálního liberalismu, environmentalismu, subsidiarity a občanské společnosti. V Evropě patří zelené strany k hlavním podporovatelům integrace národních států. \n\nJejí základy byly položeny v 70. letech 20. století, tedy v době, kdy začaly vznikat první zelené politické strany. V roce 1979 byla založena nejúspěšnější z nich – němečtí Die Grünen – Zelení.\n\nPodporovatelé zelené politiky a politické strany zaměřené na tuto ideologii si obecně říkají \"zelení\". Sdílí společný pohled na svět založený na ekologii, ochraně přírody, environmentalismu, feminismu, na podpoře pacifismu, občanských svobod, sociální spravedlnosti, nenásilí a sociálního progresivismu. Dělí se na hlubinné ekology (orientují se pouze na ekologické otázky) a sociální ekology. \n\nZelenou politiku není možné jednoznačně zařadit na politickou levici, střed či pravici (ostatně řada zelených politiků odmítá toto dělení heslem \"nejsme ani vpravo, ani vlevo, ale vpředu\"). Vedle převážně levicově chápaných hnutí s kořeny ze 70. a 80. let 20. století vznikly i pravicověji orientované směry – zelený konzervatismus nebo ekokapitalismus.\n\nVětšina zelených politických stran je členem jedné ze čtyř kontinentálních federací (Africká federace zelených stran, Americká federace zelených stran, Asijsko-pacifická zelená síť, Evropská strana zelených), které dohromady tvoří organizaci Global Greens.\n\nZelení politikové v průběhu desetiletí vývoje této ideologie dopracovali k několika základním principům. Němečtí Die Grünen zformulovali v 70. letech 20. století čtyři pilíře zelené politiky:\n\nV roce 1984 došlo v USA v rámci Green Committees of Correspondence k rozšíření čtyř pilířů na desatero klíčových hodnot zelené politiky:\n\nV roce 2001 došlo k vytvoření Global Greens jako mezinárodního zeleného hnutí. Charta tohoto uskupení obsahuje šest zásad Global Greens:\n\nV celosvětovém měřítku první zelenou politickou stranou byla australská United Tasmania Group. Byla založena v březnu 1972. Měla lokální cíl – zabránit odlesnění rozsáhlé oblasti Tasmánie kvůli stavbě přehrady s hydroelektrárnou na místě původního jezera Pedder. Přestože v celostátních volbách dosáhla zisku pouhých 3 %, posun otázek ochrany přírody z čistě občanských organizací na politický subjekt inspiroval ekologicky orientovaná hnutí v celém světě. V květnu 1972 vznikla na Novém Zélandu Values Party, první celostátní politická strana vyznávající hodnoty zelené ideologie. O rok později – v roce 1973 – vznikla ve Spojeném království Ekologická strana.\n\nDlouhodobě nejúspěšnější zelenou stranou jsou němečtí Zelení. Původní předvolební koalice řady sdružení a hnutí pro volby do Evropského parlamentu v roce 1979 se na společné konferenci shodla na Čtyřech pilířích Strany zelených. Nově vzniklá strana získala ve volbách do Spolkového sněmu 5,7 % hlasů a obsadila 28 křesel. Zásady obsažené ve čtyřech pilířích, označení strany a logo s motivem slunečnice se staly ideologickým základem pro zelené strany v Evropě i v dalších částech světa.\n\nPro spojení zelených s levicí se vžil název \"Rudozelená koalice\" (anglicky \"Red-green alliance\"), spojení s pravicí \"Modrozelená koalice\" (\"Blue-green alliance\"). Některé zelené strany a hnutí pravolevé dělení odmítají a pokoušejí se tvořit zelené ekologické bloky mezi levicí a pravicí, popřípadě se od obou pólů naprosto distancují.\n\nEkosocialisté představují levicový proud spojující environmentalismus a socialismus. Původně vycházejí z názorů studentských hnutí z 60. let: odmítají kapitalismus, zároveň se stavěli proti komunistickým režimům (hodnotili je jako \"byrokratické karikatury socialismu\"). V některých zemích, kde komunisté opustili prosovětskou linii, došlo ke jejich sloučení se zelenými, čímž vznikla \"zelená levice\".\n\nZelená ideologie měla významný vliv na řadu ideologických směrů – mj. ekosocialismus, ekoanarchismus, ekofeminismus nebo ekofašismus. Nakolik jsou tyto směry součástí zelené ideologie je předmětem veřejných debat.\n\n"}
{"id": "277706", "url": "https://cs.wikipedia.org/wiki?curid=277706", "title": "Seznam lichtenštejnských knížat", "text": "Seznam lichtenštejnských knížat\n\nRod Lichtenštejnů (dnešní vládnoucí knížecí rod v Lichtenštejnsku), po kterém je knížectví mezi Švýcarskem a Rakouskem pojmenováno od roku 1719 pochází z panství Liechtenstein v Dolním Rakousku, kde se nachází stejnojmenný rodový hrad. Rodina ho obývala nejméně od roku 1140 do třináctého století, pak znovu od roku 1807.\n\nČasem rodina nabyla poměrně rozsáhlých území, především na jižní Moravě, v Dolním Rakousku, ve Slezsku a Štýrsku, a to zejména díky vlastní obratné politice. Tato panství jim byla udílena za věrné služby zejména panovníky z habsburské dynastie, kterým mnoho osobností z řad Lichtenštejnů bylo rádci.\n\nV roce 1699 koupila rodina nevelké panství Schellenberg a v roce 1712 panství Vaduz. 23. ledna 1719 římský císař Karel VI. panství Schellenberg a Vaduz spojil a udělil jim status knížectví s názvem \"Lichtenštejnsko\" na počest svého věrného služebníka Antonína Floriána z Lichtenštejna. Od tohoto data je kníže z Lichtenštejna panovníkem svobodného státu v rámci Svaté říše římské. Knížata po více než 200 let v alpském knížectví trvale nežila, přestěhovali se sem až po anšlusu Rakouska v roce 1938.\n\n"}
{"id": "277711", "url": "https://cs.wikipedia.org/wiki?curid=277711", "title": "Alois Zábranský", "text": "Alois Zábranský\n\nAlois Zábranský, vlastním jménem František Červinek (8. února 1858 vesnička Jáchymov (dnes součást obce Náklo) u Litovle – 9. září 1921 v Uherském Hradišti), byl soudní rada a český spisovatel.\n\nObecnou školu absolvoval v rodném Nákle. V Olomouci vystudoval Slovanské gymnasium a práva na Právnické fakultě Univerzity Karlovy v Praze. Pak působil jako úředník v soudní službě na různých místech Moravy, naposledy jako soudní rada v Uherském Hradišti.\n\nZ prostředí rodné Hané pochází náměty jeho humoristicko-satirické literární práce, povídky uveřejňované v různých časopisech (např. v Herrmanově Švanda dudákovi) pod pseudonymy \"Florian Čahoun\", \"Balthazar Pelyněk\". Později napsal pod pseudonymy Alois Zábranský a \"Baltazar Pelyněk\" i několik knížek.\n\n\n"}
{"id": "277715", "url": "https://cs.wikipedia.org/wiki?curid=277715", "title": "Wilhelm Peters", "text": "Wilhelm Peters\n\nWilhelm Karl Hartwich Peters (22. dubna 1815, Koldenbüttel – 20. dubna 1883 Berlín) byl německý přírodovědec a cestovatel.\n\nNejprve vynikal jako asistent Johannese Petera Müllera, od roku 1858 pak jako správce Zoologického muzea v Berlíně, kde vystřídal Martina Lichtensteina. Důležitým životním bodem bylo září roku 1842, kdy podnikl cestu do Mosambiku a Angoly. Do Berlína se vrátil se spoustou nových poznatků o africké fauně, které byly po většinou sepsané v díle \"Naturwissenschaftliche Reise nach Mossambique auf Befehl Seiner Majestät des Königs Friedrich Wilhelm IV. in den Jahren 1842 bis 1848 ausgeführt\" (1852–82).\n\n"}
{"id": "277720", "url": "https://cs.wikipedia.org/wiki?curid=277720", "title": "Muminci", "text": "Muminci\n\nMuminci (někdy též Mumínci) jsou hlavní postavy pohádkových příběhů švédsky píšící finské spisovatelky Tove Janssonové. Žijí jako starostlivá a dobrodružná rodina trolů, skřítků nebo zvířátek ve svém domě ve fiktivním muminím údolí, které s nimi obývají i vedlejší postavy, převážně jejich přátelé. Muminci jsou bílí a chlupatí a mají velké čenichy.\n\nMuminci se stali námětem pro mnoho animovaných televizních seriálů, film, zábavní park \"Muumimaailma\" (finsky Svět muminků) v Naantali a muzeum \"Muumilaakso\" (finsky Údolí muminků) v Tampere.\n\n\nDo češtiny příběhy přeložil Libor Štukavec.\n\n\nDále se v knihách nachází všelijaká drobotina, Fififjonky, Pimkové, Strejdánek nebo Hlavsy a jiná podivná stvoření.\n\n\n"}
{"id": "277722", "url": "https://cs.wikipedia.org/wiki?curid=277722", "title": "Martin Lichtenstein", "text": "Martin Lichtenstein\n\nMartin Heinrich Carl Lichtenstein (10. ledna 1780 - 2. září 1857) byl německý lékař, průzkumník a zoolog. Narodil se v roce 1780 v Hamburgu jako syn Antona Augusta Heinricha Lichtensteina.\n\nStudoval medicínu v Jeně a Helmstedtu. Mezi lety 1802 až 1806 cestoval po Jižní Africe, kde působil jako osobní lékař guvernéra. V roce 1810 publikoval dílo \"Reisen im südlichen Afrika\" (Cestovní ruch v jižní Africe) a o rok později získal místo profesora zoologie na Berlínské universitě. V roce 1813 toto místo opustil a začal působit jako ředitel Zoologického muzea v Berlíně.\n\nV roce 1841 byl Lichenstein zodpovědný díky domluvě s císařem Fridrichem Wilhelmem IV. za založení Zoologické zahrady v Berlíně.\n\n"}
{"id": "277723", "url": "https://cs.wikipedia.org/wiki?curid=277723", "title": "WTA Auckland Open", "text": "WTA Auckland Open\n\nWTA Auckland Open, oficiálním sponzorským názvem ASB Classic, je oficiální název profesionálního tenisového turnaje žen, pořádaného v největším novozélandském městě Auckland. Obnovený turnaj se koná od roku 1986 v areálu ASB Tennis Centre. V rámci WTA Tour je od sezóny 2009 zařazen do kategorie WTA International Tournaments. Probíhá první lednový týden na úvod ženské sezóny. V roce 2008 byl zelený tvrdý povrch Rebound Ace nahrazen modrým krytem otevřených dvorců Plexicushion. Změna se odehrála současně s výměnou povrchu na melbournském grandslamu Australian Open. Celková dotace je 250 000 dolarů.\n\nDo soutěže dvouhry nastupuje třicet dva tenistek a čtyřhry se účastní šestnáct párů. Dva singlové tituly v řadě získaly Němka Julia Görgesová (2018, 2019), Ruska Jelena Dementěvová (2009, 2010), Řekyně Eleni Daniilidou (2003, 2004) a Američanka Patty Fendicková (1988, 1989).\n\nV roce 1956 se v Aucklandu uskutečnil premiérový ročník mezinárodního turnaje Auckland Championship. Do roku 1981 se jednalo o společnou událost mužů a žen, v otevřené éře (od roku 1968) probíhající pod názvem Auckland Open. Následně se na třicet čtyři let ženská část odloučila. V roce 1986 byla obnovena ženská polovina. Odehrává se týden před mužským turnajem ATP Auckland Open.\n\nV sezóně 2016 došlo opět ke sloučení obou částí – na ASB Classic 2016 –, v souvislosti s umenšením sponzorské role firmy Heineken. Důvodem se stala legislativní restrikce na sponzoring alkoholových produktů. Generální sponzor ženské části, bankovní dům ASB, tak převzal záštitu i nad mužským turnajem.\n\n"}
{"id": "277726", "url": "https://cs.wikipedia.org/wiki?curid=277726", "title": "Deicide", "text": "Deicide\n\nDeicide (česky znamená \"zavraždění Boha\") je americká death metalová kapela, založená v roce 1987. První dvě alba Deicide a Legion jsou podle SoundScan druhým a třetím nejprodávanějším deathmetalovým albem.\n\nDeicide vznikli v Tampě na Floridě 21. července 1987, když kytarista Brian Hoffman odpověděl na inzerát, který si podal Glen Benton v místním časopise. V té době je ovlivňovaly kapely jako \"Destruction\", \"Sodom\", \"Venom\", \"Bathory\", \"Possessed\", \"Death\" a \"Slayer\". Kapela se skládala z Bentona (basa/zpěv), Hoffmana, Hoffmanova bratra Eric (kytary) a Steva Asheima (bicí).\nBěhem měsíce nahráli v Bentonově garáži velmi syrové první demo \"Feasting the Beast\" a začali příležitostně vystupovat. Roku 1989 ve studiu Morrisound nahráli Amon své druhé demo Sacrificial, producentem byl Scott Burns.\n\nPo několika personálních změnách převzal Benton navíc roli zpěváka a kapela se přejmenovala na \"Carnage\". Kytarista Phil Fasciana ze skupiny \"Malevolent Creation\" o vystoupení Carnage řekl: \"Jsou jako tisíckrát intenzivnější Slayer.\"\n\nBenton údajně napadl v Roadrunner Records' A&R muže a dal mu demo Carnage se slovy: \"Podepiš nás, ty zkurvenej sráči!\" Následující den byl kontrakt odeslán kapele.\n\nRoku 1989 si kapela na doporučení Roadrunner Records změnila jméno na \"Deicide\".\n\nSoučasní členové\n\nDřívější členové\n\nStudiová alba\n\nDema\n\nLive alba\n\nKompilace\n\n\n"}
{"id": "277729", "url": "https://cs.wikipedia.org/wiki?curid=277729", "title": "Dužnina", "text": "Dužnina\n\nSlovo dužnina (též dužina) má více významů:\n\n"}
{"id": "277735", "url": "https://cs.wikipedia.org/wiki?curid=277735", "title": "Gymnázium Olomouc-Hejčín", "text": "Gymnázium Olomouc-Hejčín\n\nGymnázium Olomouc-Hejčín je olomoucké gymnázium, které bylo založeno v roce 1956. Výuka probíhá od 3. září 1956. Gymnázium nese název podle části města, v níž se nalézá. Od roku 2001 je škola provozována příspěvkovou organizací zřízenou Olomouckým krajem. Gymnázium poskytuje střední všeobecné vzdělání ve 4letém, 6letém nebo 8letém studijním programu. 6leté studium probíhá dvojjazyčně – částečně v anglickém jazyce. Celkem školu navštěvuje více než 1000 studentů.\n\nPůvodně byla škola jedenáctiletou s 26 třídami, v roce 1960 byla změněna na společnou základní devítiletou školu a tříletou střední všeobecně vzdělávací školu. Tehdy měla 32 tříd. Ve školním roce 1963/1964 se škola po sloučení se Střední všeobecně vzdělávací školou v Olomouci – Starých Hodolanech stala samostatnou školou III. stupně. V roce 1969 proběhla transformace na čtyřleté gymnázium. Po roce 1989 byl nově zaveden studijní program šestiletý dvojjazyčný česko – anglický a osmiletý (původně sedmiletý). Z kapacitních důvodů byla zakoupena další budova na ulici Dolní Hejčínské, po rekonstrukci označována jako budova C, a byla vybudována přístavba, v níž byly umístěny kmenové učebny, odborné učebny a tělocvičny (přístavba označována jako budova B). V roce 2008 byla zahájena stavba nového stravovacího komplexu (budova D), který byl otevřen na začátku školního roku 2009/2010. V roce 2017 byl převeden do vlastnictví školy.\n\nŠkola má venkovní sportovní areál zahrnující fotbalové hřiště, tenisový kurt, hřiště na házenou, basketbal a volejbal, dále dvě tělocvičny a gymnastický sál. Je vybavena odbornými fyzikálními laboratořemi, odbornou laboratoří chemickou a biologickou, dále několika předmětově specializovanými učebnami, jazykovými učebnami s audiovizuální technikou a počítačovými učebnami s vysokorychlostním internetovým připojením. Celý areál školy je pokryt bezdrátovým připojením wi-fi. \n\nK výuce je využíván výukový systém Moodle. Škola poskytuje svým žákům karty ISIC, které jsou využívány jako identifikační médium k výdeji obědů ve školní jídelně. Ve školním roce 2016/2017 byla zavedena elektronická školní klasifikace ISAS a vchody do školní budovy byly opatřeny čipovou identifikací. Od školního roku 2019/2020 se využívá školní online systém Škola Online. \n\nGymnázium má partnerské vztahy s gymnázii ve Švýcarsku (zejména s Gymnáziem Kirchenfeld v Bernu), Francii a Itálii.\n\nŠkola standardně nabízí svým žákům přípravu ke zkouškám Cambridge ESOL (FCE a CAE) v předmaturitních a maturitních ročnících v rámci volitelných předmětů. Škola je od roku 2003 otevřeným zkouškovým centrem Österreichisches Sprachdiplom Deutsch a nabízí mezinárodní zkoušky z němčiny jak svým studentům tak i zájemcům z řad veřejnosti.\n\nŠkola je zapojena v řadě národních i mezinárodních projektů:\nŠkola je počtem žáků (1091 ve školním roce 2012/2013) a počtem tříd (36) největším gymnáziem v České republice.\n\n\n"}
{"id": "277736", "url": "https://cs.wikipedia.org/wiki?curid=277736", "title": "Amurská oblast", "text": "Amurská oblast\n\nAmurská oblast ( , \"Amurskaja oblasť\") je federální subjekt Ruské federace (oblast). Nachází se asi 8 000 km východně od Moskvy, na březích řek Amur a Zeja. Jejími sousedy jsou republika Sacha (sever), Chabarovský kraj, Židovská autonomní oblast (východ), Čínská lidová republika (jih) a Zabajkalský kraj (západ). Oblast je součástí Dálněvýchodního federálního okruhu.\n\nV Ruském impériu se pro oblasti kolem řeky Amur používal název \"Amurskij kraj\" (Аму́рский край), popř. \"Priamurje\" (Приаму́рье). Nejde o přesný opis dnešní Amurské oblasti, ale historicky se mu nejvíce přibližuje.\n\nAdministrativním centrem oblasti je Blagověščensk, založený roku 1856, což z něj dělá jedno z nejstarších měst dálného východu. Jde o tradiční centrum obchodu a těžby zlata.\n\nOblastí procházejí tři důležité železniční tratě - Transsibiřská magistrála, Bajkalsko-amurská magistrála a Amursko-jakutská magistrála.\n\nNa severu oblasti se tyčí Stanové pohoří ( , \"Stanovoj chrebet\"), které tak tvoří hranici s republikou Sacha. Porost ve vyšších polohách se skládá ze sibiřské zakrslé borovice a alpinské tundry. V nižších polohách a v okolí řek pak najdeme především modřínové lesy s menším výskytem borovice a břízy. V pohoří také pramení řeka Zeja, na níž byla vybudována obrovská Zejská přehrada, rozkládající se na více než 2500 km² mezi Stanovým pohořím a pahorkatinou, procházející středem oblasti. Prostor mezi těmito dvěma pohořími vyplňuje bažinatá plošina. Na jihu území se pak rozkládá velká Amursko-Zejská plošina ( , \"Amursko-Zejskaja ravnina\"), jež tak zabírá více než 40 % oblasti.\n\nNa východní hranici se nachází další menší pohoří, které odděluje oblast od Chabarovského kraje. Ve zdejších smrkových a jedlových lesích pramení Selemdža, největší Zejský přítok. Jihovýchodně od Selemdži tečou řeky Bureja a Archara, kolem nichž se nachází nejpestřejší lesy v oblasti. Roste v nich například korejská borovice, mongolský dub a jiná obvykle spíš mandžuská flóra.\n\nŘeky Zeja, Amur a Bureja tvoří jakýsi klín, nazvaný Zejsko-Burejská plošina ( , \"Zejsko-Burejnskaja ravnina\"), která je místem s nejzachovalejší přírodou v oblasti. Ačkoli byla část území vypálena pro zemědělství, stále zůstala velká území nedotčené přírody. Hnízdí zde vzácný jeřáb mandžuský, nebo ve volné přírodě nalezneme např. exotické ovoce durian.\n\nKlima je na většině území silně kontinentální, na jihu přechází v monzunové. V lednu dosahuje na severu průměrná teplota až -40,0 °C, na jihu -24,0 °C; červencové průměry jsou v rozsahu od 16 °C do 21 °C. Průměrné roční úhrny srážek bývají od 500 do 600 mm, na horách dosahují až 1 000 mm s maximem v létě, kdy v červnu může spadnout až 70 %ročních srážek.\n\nOblast se nachází ve Vladivostocké časové zóně UTC+11, která je oproti moskevskému času předsunuta o 7 hodin. Místní střední sluneční čas se oproti úřednímu času předbíhá zhruba o 1,5 hodiny.\n\nNa základě čínských záznamů \"Pej Š' \"(kronika severních dynastií) a \"Suej Šu\" (kronika dynastie Suej) se uvádí, že území původně náleželo prastarému kočovnému kmenu Š'-wej. Důkazy o jejich osídlení se nalezly i jižně od Stanového pohoří a západně od řeky Burej, na severovýchodě zasahovaly až k Ochotskému moři. Nosili dary dvoru dynastie Tchang, ale s nástupem dynastie Liao zmizely jakékoliv zmínky o nich.\n\nVe 13. století povodí řeky Zeja osídlil kmen Daurů, blízce příbuzný Čitům a Mongolům.\n\nOblast později osidlovali zejména Mandžuové, než byla roku 1858 anektována Ruskem na základě rusko-čínské Aigunské dohody.\n\nPrvní příliv Rusů do regionu nastal v polovině 17. století, když hledali příjemnější klima, než jaké panovalo na severu. Další Rusové se do oblasti stáhli po opiových válkách. Poslední osidlování nastalo s dokončením Transsibiřské magistrály.\n\nOblast se dělí na 20 rajónů a 9 měst. Tabulka níže uvádí uvádí největší sídla oblasti podle sčítání v r. 2010 a vzestup nebo pokles v porovnání s předchozím sčítáním.\n\nDle sčítání lidu z roku 2010 žije v oblasti 829 204 lidí, z čehož 553 452 ve městech a 275 752 na venkově. Etnické rozdělení je následující: Rusové (94,3 %); Ukrajinci (2,0 %); Bělorusové (0,5 %), Arméni (0,5 %) a Tataři (0,4 %). Celkem se obyvatelé hlásí ke 120 etnickým skupinám.\n\nZ hlediska objemu hrubého produktu je nejvýznamnější doprava (21 %), stavebnictví (16 %) a těžařství (16 %); dále to jsou obchod (9 %), zemědělství a lesní hospodářství (7 %), výroba a rozvod energií a vody (6 %) a zpracovatelský průmysl (4 %).\n\nTěženo je hlavně uhlí (3 mil. t v r. 2011) a zlato. Roční výroba (2011) elektrické energie byla 11,7 TWh většinou z vodních elektráren (Burejské vodní elektrárny na Burejské přehradní nádrži o výkonu 2 010  MW a Zejské vodní elektrárny o výkonu 1 330 MW). Oblast má přebytek elektrické energie, který nestačí využít.\n\nPodle údajů z r. 2011 se pěstuje především sója (827 tis. t), brambory (296 tis. t), méně zelenina (61 tis. t).\n\nDopravní tepnou je Transsibiřská magistrála na jihu a Bajkalsko-amurská magistrála na severu. Obě trati propojuje Amursko-jakutská magistrála, která vede dále na sever. V r. 2011 činil celkový objem přepravy 43 mil. tun, z toho 22 mil. tun připadlo na železnici a 20 mil. tun na automobilovou přepravu. Pokud jde o osobní dopravu, 89 % cestujících připadá na automobilovou dopravu. V oblasti jsou čtyři letiště místního významu.\n\nNa jihu území se nachází kosmodrom Svobodnyj a je rozestavěn kosmodrom Vostočnyj.\n\n"}
{"id": "277739", "url": "https://cs.wikipedia.org/wiki?curid=277739", "title": "Kaodaismus", "text": "Kaodaismus\n\nKaodaismus (vietnamsky Đạo Cao Đài), též Cao Dai, popř. caodaismus, je relativně nové, synkretické monoteistické náboženství, jehož základní principy vytvořil jihovietnamský úředník francouzské koloniální správy Ngo Van Chieu (viet. Ngô Văn Chiêu) v roce 1926. Tento rok je považován za oficiální rok vzniku náboženství, které někdy používá i delší vietnamský název Đại Đạo Tam Kỳ Phổ Độ. Na počátku nového učení byla řada zjevení při spiritistických seancích, při nichž Chieu komunikoval s duchy - duch jménem Cao Dai, representující universální božskou podstatu, mu od r. 1919 postupně přinášel své poselství. Duch Cao Dai je v kaodaistických chrámech, zvaných výrazem \"thanh that\" (čti thaň tat; viet. thánh thất), zastoupen symbolem vševidoucího božského oka. Nejsvětější chrám náboženství stojí v provincii Tay Ninh (viet. Tây Ninh) v jižním Vietnamu.\n\nOficiálně bylo francouzskou koloniální správou uznáno v roce 1926, když 7. října zástupci nového učení podepsali \"Vyhlášení založení náboženství Cao Dai\". Samotné náboženství pak představuje v pořadí třetí zjevení, které mělo následovat po dvou dvojicích proroků (Buddha/Lao-c' a Ježíš/Mojžíš). Tyto čtyři osobnosti bývají spolu s Konfuciem zobrazováni nad oltářem s božským okem. Počet stoupenců tohoto náboženského směru se v současnosti odhaduje na 2-3 miliony. Kaodaisté mají vlastní církev s papežem a knězi, kteří nejsou povinni žít v celibátu. Náboženství má velmi důkladně propracovanou symboliku, namnoze převzatou z různých světových náboženství. Kaodaismus je rozšířen takřka výhradně ve Vietnamu, kde disponoval ještě v polovině 20. století (do r. 1954) i důležitou mocenskou silou, jelikož jeho církev vlastnila mimo jiné armádu. Podobně jako mnoho jiných náboženství, ani Cao Dai se nevyhnulo štěpení na různé školy.\n\nPodle kaodaistického mýtu o stvoření, předtím, než existoval Bůh, bylo zde Tao, bezejmenný, beztvarý, neměnný, věčný zdroj zmiňovaný v Tao te ťing. Potom nastal Velký třesk, který dal vzniknout Bohu (emanace). Vesmír v tu chvíli ještě nemohl být zformován a, aby se tak stalo, Bůh stvořil Jin a jang. Převzal moc nad jangem a oddělil ze sebe část, aby stvořil Bohyni; aby ovládala jin. V přítomnosti jinu a jangu se zhmotnil vesmír. Bohyně je doslova matkou nesčetného množství věcí ve vesmíru.\n\nKaodaisté neuctívají pouze Boha Otce, ale také Svatou Matku, která je nazývána doslova Matka Buddha. Důležitost a role Boha je vyšší než Matky Buddhy. Navíc, Matka Buddha - stejně jako všichni buddhové - je součástí jangu, takže je to muž. Jin je ženská strana a Matka Buddha na Jin dohlíží, ale není jeho součástí. Bůh je symbolizován Vševidoucím okem, konkrétně levým, protože Jang je levá strana a Bůh je pánem Jangu. Existuje 36 sfér nebe a 72 planet nesoucích inteligentní život, přičemž číslo 1 je nejblíže nebi a 72 nejblíže peklu. Země je číslo 68. Dá se říci, že ani ten nejposlednější obyvatel planety 67 by neměnil s králem na planetě 68, atd.\n\nV pořadí od nejnáročnějšího k nejméně náročnému, tři učení v rámci kaodaismu jsou:\n\n\nTři učení představují tři úrovně duchovního stavu, který lze dosáhnout, přičemž buddha je nejvyšší. Jednotlivé kaodaistické fáze spirituálního rozvoje z člověka jsou: Thần (anděl), Thánh (svatý), Tiên (mudrc), a Phật (buddha). Andělé, svatí a mudrci mohou žít v království nebeském nesmírně dlouho, ale pouze buddha je vymaněn z koloběhu života a smrti.\n\n\n\nProbíhá nyní (reprezentuje jej samotné Cao Dai) a řídí je přímo Bůh. Nebere na sebe lidskou podobu jako v minulých dvou obdobích a místo toho zasílá své učení prostřednictvím posvátných obřadů.\n\nTři Kotvy, reprezentanti Tří učení jsou:\n\n\nMimochodem, Ježíš je považován za buddhu a skutečného Božího syna, seslaného samotným Bohem.\n\nAčkoliv různé kaodaistické sekty tvrdí, že obdržely sdělení od různých duchovních bytostí, Svatá Stolice v Tây Ninh jich uznává podstatně méně. Uvnitř Svaté Stolice je malba znázorňující Tři Světce podepisující smlouvu mezi Bohem a lidstvem. Zleva doprava jsou to Sunjatsen, Victor Hugo a Nguyen Binh Khiem (vietnamsky Nguyễn Bỉnh Khiêm). Dalšími světci jsou Buddha, Ježíš, Mohamed, Shakespeare, Johanka z Arku a Napoleon. Vedle světců existuje kolem 70 svatých duchů, kteří zahrnují amerického otce zakladatele Thomase Jeffersona, britského premiéra Winstona Churchilla, ruského revolucionáře Lenina, dále jsou mezi nimi i Descartes, Louis Pasteur, Lev Tolstoj, čínský básník Li Po a další.\n\n\n"}
{"id": "277744", "url": "https://cs.wikipedia.org/wiki?curid=277744", "title": "Medžybiž", "text": "Medžybiž\n\nMedžybiž ( ; ; ; ) je sídlo městského typu (селищe) na západní Ukrajině. Leží v Letyčivském rajónu Chmelnycké oblasti na hlavní silnici spojující Chmelnyckyj s Vinnycjí. Roku 2001 zde žilo 1731 osob.\n\nMedžybiž byla založena roku 1146 a v minulosti byla jedním z obci v Bolochivské zemí a významných střediskem Podolí. Stojí zde zbytky mohutného hradu.\n\nMěstečko bylo epicentrem vzniku chasidismu, židovského náboženského hnutí: působil zde rabín Jisra'el ben Eli'ezer neboli Bešt (okolo 1700–1760) a narodil se zde jeho pravnuk Nachman z Braclavi (1772–1810). Mezi další významné rodáky patří také např. spisovatel Micha Josef Bin Gorion.\n"}
{"id": "277745", "url": "https://cs.wikipedia.org/wiki?curid=277745", "title": "Letiště Černovice", "text": "Letiště Černovice\n\nLetiště Černovice (též Letiště Slatina, původně Letiště Brno; ICAO: LKCL) je bývalé letiště v katastru čtvrti Černovice v Brně. Plocha letiště je zastavěna průmyslovou zónou Černovická terasa, dochované objekty jsou ve správě Technického muzea v Brně.\n\nTravnatá vzletová a přistávací dráha 13/31 měla rozměry 1200×60 m a nacházela se v nadmořské výšce 245 m.\n\nPůvodní brněnské letiště bylo vybudováno v letech 1924–1926. První letadlo, Farman/Avia F.60 Goliath ČSA, zde přistálo 23. května 1926, pravidelný provoz byl oficiálně zahájen o den později a ke slavnostnímu otevření došlo 30. května 1926. Na přelomu 20. a 30. let spojovaly letecké linky Brno s Prahou, Bratislavou, Košicemi, Zlínem, Piešťanami, Užhorodem, Kluží, Bukureští, Sarajevem a Záhřebem, mezinárodní linky ale byly v období hospodářské krize ve 30. letech zrušeny. Od 30. let bylo také využíváno armádou, v letech 1939–1945 zde působila Luftwaffe. Od roku 1945 zde opět fungoval pravidelný civilní provoz, kromě něj jej od roku 1946 využívaly i vojenské jednotky. Po stavbě a zprovoznění nového letiště v Tuřanech v roce 1954 zůstalo černovické letiště pouze armádě a aeroklubu.\n\nOd roku 1988 zde operovala letecká záchranná služba (později Letecká služba Policie ČR a Alfa-Helicopter), na přelomu 80. a 90. let 20. století došlo k útlumu vojenských aktivit. Letiště bylo zrušeno 30. září 2001, aeroklub se přestěhoval do Tuřan a v Černovicích prozatím zůstalo pouze administrativní zázemí, později přemístěné do Tuřan. V části areálu letiště nadále fungoval vojenský letecký opravárenský závod (činnost ukončena 2006) a letecká záchranka, která se 21. listopadu 2006 přestěhovala do nově vybudovaných prostor v Tuřanech. Ten den byla také zahájena demolice historického hangáru. V následujících letech byl prostor letiště zastavěn rozšířující se průmyslovou zónou Černovická terasa.\n\nZachovanou část areálu, tvořenou čtyřmi objekty (z toho dva jsou hangáry), mělo od Armády České republiky od roku 2009 vypůjčené Technické muzeum v Brně (TMB). Po čtyřech letech získalo TMB od státu tento areál do vlastní správy. Podle plánů na roky 2014–2020 plánuje Technické muzeum upravit hangáry na veřejně přístupný depozitář.\n\n\n"}
{"id": "277746", "url": "https://cs.wikipedia.org/wiki?curid=277746", "title": "Zebedeus", "text": "Zebedeus\n\nZebedeus je biblická postava, galilejský rybář, pocházející z Betsaidy (městečka při Genezaretském jezeře). Jeho manželkou byla Salome, jeho synové, apoštolové Jakub a Jan patřili k nejbližším Kristovým učedníkům (apoštolům).\n"}
{"id": "277747", "url": "https://cs.wikipedia.org/wiki?curid=277747", "title": "Guy Ritchie", "text": "Guy Ritchie\n\nGuy Ritchie (* 10. září 1968 v Hatfieldu, v hrabství Hertfordshire, Spojené království) je britský scenárista a režisér.\n\nJeho otec John Ritchie, dosáhl úspěchu v reklamním průmyslu. Jeho rodiče se rozvedli, když mu bylo pět let. Matka Amber se poté provdala za baroneta Sira Michaela Leightona, na jehož panství ze 17. století vyrůstal společně se svou sestrou Tabithou. Navzdory tomu si později osvojil cockney, styl mluvy a přízvuk sociálně slabších vrstev obyvatelstva londýnského East Endu. Znalost cockney pak s oblibou využíval ve svých filmech. Jeho dyslexie se stala pravděpodobně jedním z důvodů, proč byl v patnácti letech vyloučen ze školy Stanbridge Earls. Potom navštěvoval Sibford School, malou soukromou internátní školu v Oxfordshire, avšak byl vyloučen i odsud. Pracoval nejdříve na stavbách, v roce 1993 začal jako runner ve filmových studiích v Soho vykonávat nejrůznější podřadné práce. Postupně se ale vypracoval až k režírování reklam a videoklipů. Získal zde cenné zkušenosti pro pozdější práci na celovečerních filmech.\n\nV roce 1995 režíroval dvacetiminutový krátký film \"The Hard Case\", financovaný otcem jeho tehdejší přítelkyně, televizním magnátem Michaelem Greenem. Když byl film vysílán na britském televizním kanále Channel 4, zaujal Stinga, jehož žena Trudie se následně rozhodla produkovat Ritchieho první celovečerní film \"Sbal prachy a vypadni\" (\"Lock, Stock, and Two Smoking Barrels\"), který se na plátnech objevil v roce 1998. Ve filmu byl do malé vedlejší role angažován i samotný Sting. Tato Ritchieho gangsterka připomínala např. film \"Podraz\" (\"The Sting\") od režiséra George Roye Hilla nebo tvorbu Quentina Tarantina. Ceněna byla pro inteligentní černý humor a zajímavě propletené dějové linie s vtipnou pointou. Díky filmu se proslavil herec Jason Statham a bývalý fotbalista Vinnie Jones známý v Británii svou brutální hrou. Dále zde vystupovali např. P.H. Moriarty nebo bývalý šampion v boxu Lenny McLean a další.\n\nDíky úspěchu svého prvního filmu získal finanční podporu od Sony pro druhý projekt. Jednalo se opět o gangsterskou komedii, která se jmenovala \"Podfu(c)k\" (\"Snatch\") a do kin přišla v roce 2000. Objevili se v ní někteří herci ze \"Sbal prachy a vypadni\", např. Jason Statham nebo Vinnie Jones. V obsazení navíc tentokrát figurovala již i velmi známá jména: Brad Pitt, Benicio del Toro, Dennis Farina. Jednalo se o podobně laděný film jako \"Sbal prachy a vypadni\", plný důmyslně rozehraných zápletek a černého humoru. I \"Podfu(c)k\" byl v recenzích hodnocen kladně.\n\nV roce 2000 se oženil se známou pop star Madonnou a ve stejném roce se jim narodil syn Rocco. Madonna výrazně ovlivnila jeho další filmařskou kariéru. Režíroval pro ni kontroverzní videoklip písně „What It Feels Like for a Girl,“ v němž zpěvačka najíždí autem do lidí. Madonna vystupovala i v Ritchieho krátkém promo filmu \"Star\", vytvořeném na objednávku pro firmu BMW. Obsadil ji také do svého dalšího celovečerního filmu Trosečníci (\"Swept Away\") z roku 2002, remaku stejnojmenného snímku Liny Wertmüller. Film se nedočkal úspěchu ani u kritiků, ani u diváků a získal dokonce několik potupných Zlatých malin za rok 2002.\n\nJeho další film z roku 2005 \"Revolver\" o gamblerech v Las Vegas rovněž nebyl hodnocen kladně. V témže roce adoptoval s Madonnou malawského chlapce Davida. V roce 2007 pracoval jako režisér pro americkou televizní stanici ABC na pilotním snímku krimiseriálu \"Suspect\". V roce 2008 připravil celovečerní film \"RocknRolla\". 15. prosince 2008 se rozvedl s Madonnou.\n\nZúčastnil se 14. řady pořadu \"Top Gear\".\n\n"}
{"id": "277749", "url": "https://cs.wikipedia.org/wiki?curid=277749", "title": "Bukovské vrchy", "text": "Bukovské vrchy\n\nBukovské vrchy (, ) jsou pohoří a geomorfologický celek ve východokarpatské geomorfologické oblasti Poloniny v Beskydech. Rozkládá se na území tří států: Slovenska (Prešovský kraj), Polska (Podkarpatské vojvodství) a Ukrajiny (Zakarpatská a Lvovská oblast).\n\nPohoří se nachází v severovýchodním cípu Slovenska, v jihovýchodním cípu Polska a v jihozápadním cípu Ukrajiny. Je to jediná část Polonin, která zasahuje na území Slovenska. Na západě a jihozápadě hraničí s Nízkými Beskydy, konkrétně Laboreckou vrchovinou a Beskydským podhůřím. Na hraničním polsko-slovenském hřebeni se rozhraní mezi Bukovskými vrchy a Laboreckou vrchovinou podle různých pramenů považuje buď už pramenná oblast řeky Udavy, nebo až Lupkovský průsmyk dále na západ (na polské straně se Bukovské vrchy vymezují právě až po Lupkovský průsmyk).\n\nOblast Bukovských vrchů patří mezi nejpozději a nejméně osídlené oblasti Slovenska. Velkou část obyvatelstva Bukovských vrchů tvoří příslušníci rusínské menšiny – Rusíni. Převážnou část v tomto regionu představují Rusíni východnější řečové orientace – Pujďáci, zatímco v Laborecké vrchovině dominují spíše Pijďaki.\n\nDominantní vyznání v regionu jsou řeckokatolické a pravoslavné.\n\nVíce než 60 % povrchu Bukovských vrchů pokrývají lesy, zejména jedlo-bukové a bukové. V roce 1991 byly Bukovské vrchy zahrnuty do celosvětové sítě biosférických rezervací. Velká část pohoří je součástí Bieszczadského národního parku (Polsko), Národního parku Poloniny (Slovensko) a Užanského národního přírodního parku \"(Ужанський національний природний парк)\" (Ukrajina).\n\nPohoří se člení na podcelky:\n\nNa Slovensku na území okresů Medzilaborce a Snina:\n\nNa území Polska, Podkarpatské vojvodství:\n\nNa území Ukrajiny () v Zakarpatské a Lvovské oblasti:\n\n\nV Bieszczadech je od roku 1997 znovuobnovený provoz na bývalé lesní dráze, dnes zvané Bieszczadská lesní dráha (\"Bieszczadzkiej kolejce leśnej\"), která se začala budovat v roce 1890.\n\n\n\n"}
{"id": "277750", "url": "https://cs.wikipedia.org/wiki?curid=277750", "title": "Skateboard", "text": "Skateboard\n\nSkateboard je deska se čtyřmi kolečky, která slouží pro sport zvaný skateboarding. Skateboardy se mohou lišit velikostí, tvarem, složením (výrobou) i materiálem. Za prapůvodní předchůdce skateboardu se považují prkna kalifornských surfařů, kteří již ve 40. letech 20. století zatoužili po surfování bez čekání na tu nejlepší vlnu. Proto přimontovali na desku surfu kolečka. Skateboard se většinou vyrábí z překližky slepené ze sedmi vrstev kanadského javoru. Na horní straně se nalézá vrstva označovaná jako grip, což je drsný povrch, který se podobá smirkovému papíru a jakoby se lepí na podrážky. Spodní plocha je opatřena tzv. trucky, které poskytují podporu kolečkům kolečka jsou tvořena s poliuratanu což je hmota mezi pláštěm a gumou jsou 3 druhý koleček: streetová (určená do města), parková (určena do skateparku) a longboardová (určena do vysoké rychlosti)\n\nModerní desky se dnes dají sehnat v různých velikostech. Většinou od 17.78 až 25.4 cm šířky (7.00 — 10.00 inch). Širší desky se využívají spíše kvůli své stabilitě nebo na rampy. Desky bývají ve velikostech 71.12 až 83.82 cm dlouhé. Spodek desky pokrývá většinou logo výrobce nebo je deska „holá“ tzv. blank se vzorem dřeva. Desky mají také určitý druh „concave“, to znamená zakřivení desky. Povětšinou mellow, medium nebo high. Vrch desky pokrývá „griptape“.\n\nGriptape páska je list papíru nebo tkaniny s lepidlem na jedné straně a povrchem podobným jemným smirkovým papírem na straně druhé. Používá se výhradně k lepší přilnavosti k desce při skákání. Griptape je většinou černé barvy, ale existují tisíce barevných, potisknutých kombinací nebo čirých druhů gripů.\n\n Na desce jsou připevněné dvě kovové (obvykle slitina hliníku) trucky, které spojují kola a desku. Trucky se skládají ze dvou částí. Horní část trucku je přišroubována k desce a říká se jí baseplate, a pod ní je hanger. Náprava prochází hangerem. Mezi baseplatem a hangerem jsou \" pouzdra\", \"pryže\" nebo \"průchodky\", tzv. \"bushingy\" které poskytují tlumící mechanismus pro otáčení skateboardu. Pouzdra tlumí trucky, když se otáčí. Čím tužší pouzdra, tím odolnější je skateboard vůči zatáčení. Čím měkčí pouzdra, tím je zatáčení snazší. Šroub zvaný \"kingpin\" drží tyto části dohromady a vejde se do pouzder. Tedy utahováním nebo povolováním matice šroubu mohou být trucky nastaveny volně pro lepší zatáčení a utaženy pro větší stabilitu. Standardní kingpin matice je velikosti 3/8 palce - 24tpi.Trucky se dají také rozlišit podle velikosti a to Medium, High nebo Low. Zatímco Medium je takový klasický střed, low treky se používají spíše na ježdění v bowlech nebo na větších rampách, zatímco High poskytují lepší rotaci při flipování.\n\nKolečka jsou vyráběny z polyurethanu, vyrábí se v mnoha různých velikostí a tvarů, ( 48–54 mm nebo 55mm-85mm) aby vyhovovaly různým druhům skateboardingu. Menší kolečka ve velikostech od 48mm až po 55mm se používají na klasickém skateboardu, zatímco kolečka o větších rozměrech 55mm až po 85mm a více se využívají díky své lepší přilnavosti a možnosti jet rychleji spíše na cruiser boardy nebo longboardy. Kola jsou také k dispozici v různých kategoriích tvrdosti, obvykle v rozmezí od velmi měkké (zhruba Shore A 75) na velmi tvrdé (asi Shore A 101).\n\nK rozpohybování skateboardu je zapotřebí 8 ks ložisek. Ložiska jsou až na nějakou výjimku většinou průmyslový standard \"608\" velikosti, s otvorem 8 mm, vnějším průměrem 22 mm a šířkou 7 mm. Mnoho ložisek je odstupňováno podle stupnice ABEC. Stupnice začíná ABEC 1 jako nejmenší, dále 3, 5, 7, 9. Je mylná představa, že čím vyšší ABEC, tím lepší. U ložisek je důležité hlavně jejich zpracování, materiál, mazání a jak jsou dobře udržované. Údržba zahrnuje především pravidelné čištění a mazání ložisek.\n\nAby držely trucky pohromadě s deskou, je zapotřebí 8 ks šroubků. Šroubky jsou buď křížového typu nebo inbus. Dále každý individuálně používá podložky pod trucky, které tlumí přímý náraz na desku. Osy trucků jsou osázeny matičkami M 8.\n\nTwinboard je tvořen dvěma na sobě nezávislými deskami s kolečky, na kterých se jezdec díky esovitému pohybu může snadno pohybovat vpřed i vzad, bez odrážení.\n"}
{"id": "277751", "url": "https://cs.wikipedia.org/wiki?curid=277751", "title": "ATP Auckland Open", "text": "ATP Auckland Open\n\nATP Auckland Open, oficiálním sponzorským názvem ASB Classic, je profesionální tenisový turnaj mužů hraný v novozélandském Aucklandu. Založen byl v roce 1956 a probíhá v lednovém termínu jako poslední příprava na úvodní grandslam sezóny Australian Open. Dějištěm je areál ASB Tennis Centre, v němž jsou instalovány otevřené dvorce s tvrdým povrchem Plexicushion. V rámci profesionálního okruhu ATP World Tour se od sezóny 2009 řadí do kategorie ATP World Tour 250. V letech 1970–1989 byl turnaj součástí okruhu Grand Prix.\n\nDo dvouhry nastupuje dvacet osm hráčů a ve čtyřhře startuje šestnáct dvojic. Celkový rozpočet v roce 2018 činil 561 345 amerických dolarů. Tři singlové tituly v řadě získali Australan Roy Emerson (1965–1967) a Španěl David Ferrer (2011–2013). Oba hráči si připsali rekordní čtyři turnajové výhry.\n\nV roce 1920 hledala místní tenisová asociace Auckland Tennis stálou základnu, kde by zřídila tenisový areál. Jediné vhodné místo se nacházelo na ulici Stanley Street. Tenisový klub vynaložil tehdy značný finanční obnos 1 800 liber na přípravu výstavby nových dvorců s tvrdým povrchem. Dalších třicet let kurty sloužily pouze místním hráčům oddílu. V roce 1956 se v Aucklandu uskutečnil premiérový ročník mezinárodního turnaje Auckland Championship. Do roku 1981 se jednalo o společnou událost mužů a žen, v otevřené éře (od roku 1968) probíhající pod názvem Auckland Open. Následně se na třicet čtyři let ženská část odloučila. Ve stejném aucklandském areálu se týden před mužským turnajem konala samostatná ženská soutěž ASB Classic.\n\nMezi lety 1995–2015 nesla mužská událost název Heineken Open. V sezóně 2016 došlo opět ke sloučení – na ASB Classic 2016 –, v souvislosti s umenšením sponzorské role firmy Heineken. Důvodem se stala legislativní restrikce na sponzoring alkoholových produktů. Generální sponzor ženské části, bankovní dům ASB, tak převzal záštitu i nad mužským turnajem. Heineken pokračoval v dotaci aucklandské akce menší částkou.\n\n"}
{"id": "277754", "url": "https://cs.wikipedia.org/wiki?curid=277754", "title": "Ostřice zobánkatá", "text": "Ostřice zobánkatá\n\nOstřice zobánkatá (\"Carex rostrata\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-100 cm. Je vytrvalá a netrsnatá, s plazivými oddenky a šupinatými výběžky. Listy jsou střídavé, přisedlé, s listovými pochvami. Lodyha je tupě trojhranná až skoro oblá, pod květenstvím jen málo drsná, kratší než listy, celá rostlina je nápadně sivozelená (na rozdíl od podobné ostřice měchýřkaté, která je spíše trávově zelená). Čepele jsou asi 1,5-4,5, vzácněji až 7,5 mm široké, žlábkovité. Bazální pochvy jsou nejčastěji šedavé a tmavočerveně naběhlé, nerozpadavé, bazální jsou bezčepelné. Ostřice zobánkatá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 2-4, samičích 2-3, zvláště dolní je dlouze stopkatý a za plodu převislý.. Dolní listen je delší nebo stejně dlouhý jako celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je 3,6-5,8 mm dlouhá, vejčitá, bledě žlutozelená, kolmo odstálá a nafouklá, na vrcholu náhle zúžená do asi 1-1,5 mm dlouhého dvouzubého zobánku. Podobná ostřice měchýřkatá má mošničky odstálé v ostrém úhlu a na vrcholu pozvolna zúžené v zobánek, nikoliv náhle. Každá mošnička je podepřená plevou, která je za zralosti rezavě hnědá se zeleným kýlem a na okraji s bílým lemem. Kvete nejčastěji v květnu až v červenci. Počet chromozómů: 2n=60 nebo 76.\n\nOstřice zobánkatá roste ve větší části Evropy, chybí nebo je vzácná na jihu. Dále roste na Sibiři a v Severní Americe.\nV ČR roste nížin po subalpínský stupeň, častější je však ve vyšších polohách. Je to druh rašelinišť a rašelinných luk, někdy roste i v mokřadních olšinách.\n\n\n\n \n"}
{"id": "277761", "url": "https://cs.wikipedia.org/wiki?curid=277761", "title": "Expanze", "text": "Expanze\n\nExpanze může být:\n\n\n\n\n"}
{"id": "277765", "url": "https://cs.wikipedia.org/wiki?curid=277765", "title": "Eliphas Lévi", "text": "Eliphas Lévi\n\nEliphas Lévi, vlastním jménem Alphonse Louis Constant, (8. února 1810 – 31. května 1875) byl francouzský okultista, autor knih na stejné téma.\n\nEliphas byl synem obuvníka z Paříže. Začal studovat na římskokatolického kněze, avšak kvůli tomu, že se zamiloval, tak nedostudoval. Roku 1854 Lévi navštívil Anglii, kde se seznámil s Edwardem Bulwer-Lyttonem, který se zabýval rosekruciánským řádem a který měl na Léviho později vliv. \n\nAsi nejznámější prací, kterou Eliphas Lévi napsal, je \"Dogme et Rituel de la Haute Magie\" (Dogma a rituál vysoké magie), která se zabývá výkladem podstaty rituální magie a vysvětlením magického dogmatu. Zde se poprvé také objevilo známé vyobrazení Baphometa, bytostí s lidským tělem, křídly a hlavou kozla. Satanisté obecně považují Léviho Bafometa za zpodobnění ďábla, ovšem Lévi zamýšlel zpodobnit bizarní stvoření spíše jako hermetickou šifru poskládanou ze symbolů a atributů jako skryté sdělení, zvířecí atributy značí spjatost s hmotou a tělesnými pudy, duchovního osvícení zde symbolizuje hořící pochodeň, gesta odkazují na Smaragdovou desku atp., k tomu mu jako vzor posloužila postava na reliéfu, kterou nalezl Hammer-Purgstall údajně na místě bývalé templářské komendy, ale to, že se jednalo o padělek, Lévi nevěděl. Lévi byl také velkým zastáncem a propagátorem tarotu, svého Bafometa pak umístil na tarotovou kartu ďábla, tím patrně určil i jeho další osud.\n\nBritský okultista Aleister Crowley, který se narodil ve stejný rok, kdy Levi zemřel, se považoval za jeho inkarnaci. \n\n\"Eliphas Lévi\", pseudonym, pod kterým publikoval své knihy, vznikl převedením rodného jména \"Alphonse Louis\" do hebrejštiny.\n\nAbbé Constant se narodil jako syn chudého ševce v Paříži. Navštěvoval katolickou školu pro chudé děti, které vykazovaly velké nadání pro náboženství. V 15 letech se začal zaučovat za kněze nastoupením na seminář sv. Nicolase du Chardonneta, kde se kromě jiného naučil i hebrejský jazyk. Mistr tohoto semináře, Abbé Frère-Colonna, učil mladého Louise, že lidstvo spadlo z lůna Božího do dědičného hříchu, a jedině přes slzy a duchovní cesty se může navrátit zpět k bohu. Také učil chlapce, že historie byla rozdělena do čtyř velkých epoch: první u Adama, druhá začala Abrahamem, třetí pokračovala Ježíšem, a čtvrtá měla začít s příchodem ducha svatého. Frère-Colonna byl sesazen pro své názory, zatímco L. Constant ještě navštěvoval seminář. Constant vždy zůstal věrný zásadám katolicismu, ale nikdy neodpustil církevním úřadům sesazení svého milovaného učitele.\n\nKoncem roku 1850 se setkal s opatem Jacquesem Paulem Migne, zakladatelem a ředitelem církevního knihkupectví Montrouge, který mu zadal úkol připravit slovník křesťanské literatury. Vyšel v roce 1851 a dílo mnohé překvapilo hlubokým poznáním, jež obsahovalo. V této době se A. L. Constant seznámil s polským badatelem Hoene-Wroṅskim, jehož dílo na něj udělalo dojem, a obeznámil se s jeho matematickým myšlením (srv. \"Zasvěcovací dopisy do Vysoké magie a mystiky čísel\", které autor napsal sicilskému baronu Nicoleas-Josephu Spedalierimu v rozmezí od října 1861 do dubna 1863) a napoleonským mesianismem. Poté začíná psát své zásadní dílo \"Dogma a rituál vysoké magie\" (\"Dogme et Rituel de la Haute Magie\").\n\nV roce 1853 zavítal Lévi do Anglie, kde se setkal s romanopiscem Edwardem Bulwer-Lyttonem, který měl zájem o rosekruciánství jako literární téma a byl prezidentem menšího rosekruciánského spolku. Léviho první pojednání o magii se objevilo v roce 1854 pod názvem \"Dogme et Rituel de la Haute Magie\" a bylo přeloženo do angličtiny Arthurem Edwardem Waitem jako transcendentální magie, její nauka a rituál. V roce 1861 vydal pokračování, \"La Clef des Grands Mystères\" (Klíče k Velkým tajemstvím). Další magické práce Leviho jsou \"Fables et Symboles\" (Příběhy a Symboly, 1862) a \"La Science des Esprits\" (Věda Duchů, 1865). V roce 1868 napsal \"Le Grand Arcane, ou l'occultisme Dévoilé\" (Velká arkána, aneb odhalený Okultismus), to však bylo vydáno po jeho smrti v roce 1898.\n\nLeviho verze magie získala velký úspěch, zejména po jeho smrti. Tento spiritualismus byl populární na obou stranách Atlantiku od roku 1850 a přispěl k Leviho úspěchu. Jeho magické učení bylo osvobozeno od fanatismu, i když horko těžko, ale žádné z jeho děl nebylo na prodej, a ani nepředstíral členství v nějaké starodávné nebo fiktivní tajné společnosti. Začlenil tarotové karty do svého magického systému, a takto se přičinil o to, že se tarot stal důležitou součástí výbavy západních okultistů. Měl hluboký vliv na magii hermetického řádu Zlatý Úsvit (Golden Dawn) a později také na učení ex-člena řádu Aleistera Crowleyho. Byl také první, kdo poznamenal, že pentagram či pěticípá hvězda s jedním cípem vrcholu dolů a s dvěma nahoře představuje zlo, zatímco pentagram s jedním bodem nahoru a s dvěma dolů představuje dobro.\n\nLévimu se připisuje oživení magie po celém světě ve 20. století a hlavně jejího základu v teoretické rovině.\n\nLévi zaznamenal tři základní principy magie:\n\n\n"}
{"id": "277766", "url": "https://cs.wikipedia.org/wiki?curid=277766", "title": "Amphizoidae", "text": "Amphizoidae\n\nAmphizoa je rod brouků, umístěný ve vlastní čeledi Amphizoidae. Obsahuje šest druhů, tři z nich jsou ze západní části severní Ameriky a tři z Číny. Lidové označení \"trout-stream beetle\" (brouk pstruhového potoka), pochází z původních nálezů \"A. insolens\" a \"A. lecontei\" v horských potocích, ačkoliv ostatní druhy se objevují spíše v nižších polohách. Jsou možným spojovacím článkem mezi střevlíky a potápníky. I když žijí ve vodě, nejsou moc dobrými plavci a fyzicky se podobají spíše střevlíkům než potápníkům.\n\nJejich délka je v rozsahu od 11 do 16 mm, jsou temně černí s čtvercovou hlavou a štítem (pronotum) širším než krovky (elytra).\n\nLarva žije též pod vodou, ale dýchá pomocí osmého zadečkového článku (abdominal segment) a proto se musí zdržovat blízko vodní hladiny. Dospělci i larvy jsou predátory, ale mohou se živit i mrtvým hmyzem.\n\nKdyž je dospělý brouk vyrušen, vypouští z řiti žlutavou tekutinu, která svým zápachem připomíná hnijící dřevo, což je obranný mechanismus proti žábám a ropuchám.\n\n\n"}
{"id": "277768", "url": "https://cs.wikipedia.org/wiki?curid=277768", "title": "Bohumil Bauše", "text": "Bohumil Bauše\n\nBohumil Bauše (17. února 1845 v Hradci Králové – 14. listopadu 1924 v Praze) byl český učitel, přírodovědec, spisovatel a překladatel.\n\nPo vystudování gymnasia v Hradci Králové pokračoval ve vzdělávání se na filozofické fakultě Karlovy univerzity v Praze. Po zdárném ukončení škol nastoupil jako středoškolský učitel na gymnasiích v Jindřichově Hradci, Německém Brodě, Táboře a v Praze. V roce 1905 odešel do důchodu s titulem školního rady.\n\nJako veliký propagátor přírodních věd napsal mnoho článků do školních programů tam, kde působil a mnoho odborných fejetonů do různých časopisů přírodovědeckých i beletristických. Některé pak vyšly knižně. Byl autorem několika odborných knížek a spoluautorem Ottova slovníku, Brehmova \"Života zvířat\". Překládal různé články z cizích jazyků a u překladů jiných kolegů psal úvodníky či doslovy.\n\na mnoho dalších\n\na další\n\n\n"}
{"id": "277771", "url": "https://cs.wikipedia.org/wiki?curid=277771", "title": "Efekt", "text": "Efekt\n\nEfekt označuje:\n\n\n\n\nmediální studia\n\n\n\n\n\n"}
{"id": "277773", "url": "https://cs.wikipedia.org/wiki?curid=277773", "title": "Kosmodrom Svobodnyj", "text": "Kosmodrom Svobodnyj\n\nKosmodrom Svobodnyj ( ) je ruská raketová odpalovací základna, používaná od roku 1996. Je situovaná na jihu Amurské oblasti.\n\nStavba byla původně plánovaná jako odpalovací základna pro mezikontinentální balistické rakety, jakožto náhrada za kosmodrom Bajkonur, který se po rozpadu Sovětského svazu ocitl na území cizího státu. Výstavba však nebyla dokončena kvůli nedostatku financí. Od roku 1997 se základna používá pro odpalování raket typu \"Start-1\". Některé rampy mohou být upraveny na odpálení raket typu \"Rokot\".\n\nNa kosmodromu došlo pouze k pěti odpalům, v roce 2005 došlo k obnovení pronájmu bajkonurského kosmodromu a Ruská kosmická agentura se rozhodla neudržovat druhý odpalovací komplex, načež nařídila uzavření Svobodnyje.\n\nI přes nařízení však 25. dubna 2006 došlo k vyslání izraelského satelitu Eros B na oběžnou dráhu pomocí rakety \"Start\".\n\n\n"}
{"id": "277774", "url": "https://cs.wikipedia.org/wiki?curid=277774", "title": "Svobodnyj", "text": "Svobodnyj\n\nSvobodnyj může být:\n\n"}
{"id": "277775", "url": "https://cs.wikipedia.org/wiki?curid=277775", "title": "Seznam barcelonských hrabat", "text": "Seznam barcelonských hrabat\n\n\nPak již následovali v držení titulu barcelonských hrabat aragonští králové.\n"}
{"id": "277778", "url": "https://cs.wikipedia.org/wiki?curid=277778", "title": "Peklo jsou ti druzí roboti", "text": "Peklo jsou ti druzí roboti\n\nPeklo jsou ti druzí roboti (anglický název: \"Hell Is Other Robots\") je devátá epizoda první série seriálu \"Futurama\".\n\nBender se dostane k fetování (elektřiny) náhodně, když je se svojí posádkou na koncertu. Je na ní tak závislý, že ohrozí cestu na gangsterskou planetu tím, že vystoupí a ručně řídí vesmírnou loď do vesmírné elektrické oblačnosti. To posádce dojde trpělivost. Bender hledá útěchu ve víře a dlouho také odolává. Má to však jeden háček a to, že když poruší nějaké pravidlo (kouření, alkohol, erotické časopisy), tak půjde rovnou do robopekla. Fry, který to netuší, ho naláká na všechno možné. Pak je na jeho přátelích aby ho zachránili.\n"}
{"id": "277783", "url": "https://cs.wikipedia.org/wiki?curid=277783", "title": "Laserová tiskárna", "text": "Laserová tiskárna\n\nLaserová tiskárna je druh počítačové tiskárny, pracující na podobném principu jako kopírka. Laserový paprsek vykresluje obrázek na světlocitlivý válec, na jehož povrch se poté nanáší toner. Ten se uchytí jen na osvětlených místech, obtiskne se na papír a na závěr je k papíru tepelně fixován.\n\nPrvní laserovou tiskárnu vyvinul Gary Starkweather v Xerox PARC modifikací kopírky Xerox v roce 1971. Firma IBM instalovala první laserovou tiskárnu IBM 3800 v roce 1976. Firma Xerox dodala do komerčního prostředí první model Xarxs 90Dicko priest v roce 1977. Do domácností nabídla laserovou tiskárnu HP (HP Laserjet ppm) až v roce 1984. První laserová tiskárna určená pro použití v kancelářích byl dodán Xerox Star 8010 v roce 1981. I když byl inovován, byl to stále drahý systém, který si koupilo jenom malý počet firem a institucí. Pro osobní počítače se staly více rozšířené a první laserová tiskárna určená pro masový trh byla Hewlett-Packard (zkráceně HP) LaserJet (tiskla 8 stránek za minutu) a vyšla v roce 1984. Používala Canon motor řízený softwarem HP.\n\nLaserové tiskárny přinesly vysoce rychlý a kvalitní tisk textu.\n\nJako u většiny elektronických zařízení poklesly v průběhu několika let náklady na laserové tiskárny. První typ HP LaserJet byl prodán za 3500 USD v roce 1984, ale měl problém s nízkým rozlišením grafiky a vážil 32 kg.\n\nHlavní součástí laserové tiskárny je kovový válec s vrstvou polovodiče (např. selen) na povrchu. Polovodič mění při osvícení odpor z přibližně 300 Ω při osvícení až na cca 3–5 MΩ, pokud není osvícen.\n\nMechanický stěrač setře zbytky toneru a žárovka odstraní náboj z předchozí fáze tisku. Poté je povrch válce v celé šířce nabit z korony. V bodech, které se mají tisknout, je válec osvícen laserem, tím je odpor polovodiče v bodě snížen a náboj z povrchu se vybije do středu válce. Toner (suchý jemný prášek) je vlivem otáčení válce nabit na stejnou polaritu jako povrch válce a přilne k válci pouze na místech, kde byl odstraněn náboj. V ostatních místech je toner od válce odpuzován, protože má stejnou polaritu. Následně se toner přenese z válce na papír, který je nabit na opačnou hodnotu než povrch válce.\n\nPapír se pod válec dostane ze vstupního zásobníku a je nabit opačným nábojem než povrch válce a toner. Toner se z míst na válci s neutrálním nábojem přenese na papír, který je nabit nábojem opačným (než toner). Dále je toner pomocí vysoké teploty (od 180 °C a více) a tlaku roztaven a zapečen do papíru a následně je z papíru sejmut náboj a papír je uložen do výstupního zásobníku.\n\nLaserový paprsek prochází deflektorem, což je součástka, která v závislosti na přivedeném napětí propouští nebo nepropouští světlo (laserový paprsek). Napětí přivedené do deflektoru je obrazem bitmapy tištěné stránky. Rotující zrcátko (hranol) rozprostírá paprsek po celé šířce válce.\n\nVelká část příslušenství k tiskárnám řeší manipulaci s papírem na vstupní nebo výstupní straně a je podobná kopírovacím strojům. Může to být například:\n\nJiné druhy příslušenství souvisí se zjednodušeným ovládáním u tiskárny vyšší třídy a u kombinovaných zařízeních:\n\nV LED tiskárně je celá soustava laseru a příslušné optiky nahrazena řadou nebo maticí LED v těsné blízkosti válce a pokrývající celou jeho šířku. Každá z těchto diod ozařuje na válci jeden bod ze vstupní bitmapy.\n\n\nDíky použití toneru je cena tisku nízká a provoz tichý a rychlý.\n\nVysoká kvalita obrazu\n\nVyšší pořizovací cena, avšak pořád klesající.\n"}
{"id": "277788", "url": "https://cs.wikipedia.org/wiki?curid=277788", "title": "Současnost", "text": "Současnost\n\nSoučasnost ve smyslu \"přítomnost\" označuje ne zcela přesně ohraničený časový okamžik mezi minulostí a budoucností. Jedná se vlastně o pohyblivé časové rozhraní (hranici) mezi oběma výše uvedenými pojmy. Během života každého živého organismu vlivem plynoucího času neustále dochází k tomu, že minulost každého jednotlivce se prakticky pořád zvětšuje a budoucnost se bez ustání zmenšuje.\n\nSoučasnost také označuje \"shodnost časového okamžiku\" dvou či více událostí. Newtonova mechanika považovala čas a jeho chod za absolutní (tedy nezávislý na ostatních okolnostech a probíhajících událostech), proto je pro ni absolutním pojmem i současnost. Speciální teorie relativity však odhaluje skutečnost, že čas je relativní, a proto je relativní i pojem současnosti. O současnosti je proto korektní hovořit pouze u soumístných událostí.\n\n\n"}
{"id": "277789", "url": "https://cs.wikipedia.org/wiki?curid=277789", "title": "Drtivý odpad", "text": "Drtivý odpad\n\nDrtivý odpad (anglický název: A Big Piece of Garbage) je osmá epizoda první série seriálu \"Futurama\".\n\nProfesor Hubert J. Farnsworth oznámí posádce, že se budou účastnit předání Cen akademie vědců. Očekává výhru, protože tam chce představit svůj nejnovější vynález - Hodiny smrti (Deathclock). Poté, co dorazí na předávání, Farnsworth se střetne s Ogdenem Wernstromem, který mu nemůže odpustit, že mu kdysi dal známku 1-. Během hádky se profesor dozví, že hodiny smrti předváděl na symposiu už předchozí rok. Dá se proto okamžitě do vymýšlení nového vynálezu. S čichoskopem (přístroj umožňující čichat do dálek) však neuspěje a cenu získá Wernstrom. Profesor se ale rozhodne čichoskop postavit. Během přípravy si vzpomene, že ho postavil už před rokem. Při pročichávání vesmíru objeví Fry nejsmradlavější objekt ve vesmíru. Jedná se o obrovskou hroudu odpadu, kterou New York ve 21. století vystřelil do vesmíru a která se nyní vrací na Zem, zničit svým dopadem Nový New York. Profesor je postaven před úkol zachránit planetu. Přitom v této době už žádné odpadky nejsou, vše se recykluje. S Fryovými zkušenostmi s vytvářením odpadu z minulého tisíciletí se podaří postavit stejnou hroudu a tou ji odrazit zpět do vesmíru.\n"}
{"id": "277791", "url": "https://cs.wikipedia.org/wiki?curid=277791", "title": "Následné mezidobí", "text": "Následné mezidobí\n\nNásledné mezidobí je v železniční dopravě nejkratší čas mezi odjezdem nebo průjezdem prvního vlaku ze stanice nebo odbočky a odjezdem nebo průjezdem následujícího vlaku z téže stanice nebo odbočky po téže traťové koleji do téhož prostorového oddílu za podmínky dodržení pravidelných jízdních dob a pobytů.\n\nNásledné mezidobí se udává v minutách a stanoví se vždy pro konkrétní kombinaci dvou druhů vlaků. V případě, že mají dva druhy vlaků stejné parametry rychlosti, stejné předepsané pobyty, stejné délky soupravy apod. (např. vlak kategorie rychlík a InterCity), lze je považovat za vlak stejného druhu.\n\nV případě elektrizovaných tratí je při řízení sledu vlaků vedených elektrickými lokomotivami dále přihlíženo k mezidobí mezi elektrickými vlaky (zkráceně elektrické mezidobí). Tato hodnota stanovuje pro daný úsek elektrizované trati nejkratší časové období mezi jízdami dvou vlaků vedených elektrickou lokomotivou. Délka tohoto časového úseku závisí především na hmotnosti vlaků, sklonových poměrech traťového úseku a na kapacitních možnostech dodávky elektrické energie pevnými trakčními zařízeními.\n\nPro řízení jízd elektrických vlaků je rozhodující delší z obou (následného a elektrického) mezidobí.\n"}
{"id": "277801", "url": "https://cs.wikipedia.org/wiki?curid=277801", "title": "František Bubák", "text": "František Bubák\n\nFrantišek Bubák (22. července 1866 v Rovensku pod Troskami – 19. září 1925 v Praze) byl český botanik, učitel a spisovatel odborných publikací.\n\nPo studiích na gymnasiích v Jičíně, Praze a Příbrami pokračoval na universitách v Praze, Halle a Berlíně. Když získal aprobaci, začal učit. Nejdříve na středních školách v Praze, pak v Zábřehu a když dosáhl doktorátu filozofie, stal se docentem fytopathologie na české technice v Praze. V roce 1900 začal vydávat Zprávy o chorobách kulturních rostlin v Čechách. Roku 1903 byl jmenován profesorem na Královské české akademii hospodářské v Táboře, kde založil velkou botanickou zahradu a fytopatologickou stanici pro choroby rostlin a začal každoročně vydávat zprávy v němčině. Botanickou zahradu v Táboře přebudoval a použil zde vlastní koncepci, která se v podstatě zachovala dodnes\n\nOd roku 1919 byl František Bubák jmenován profesorem botaniky a fytopathologie na nově zřízenou Vysokou zemědělskou školu v Brně, zároveň i prvním tamním rektorem. O rok později se stal profesorem fytopathologie na Vysoké škole zemědělství a lesního inženýrství při české technice (ČVÚT) v Praze. Vykonal řadu vědeckých cest na Balkán. Zaobíral se neustále studiem hub a rostlinných chorob. Uveřejnil velké množství odborných článků v různých časopisech, sbornících a to nejen v ČSR, sestavil odborné publikace a velký mykologický herbář, který se stal později majetkem musea botanické zahrady v Brooklynu.\n\nDne 26. února 1900 se v Praze u sv. Ludmily oženil s Bertou Tellerovou (1878–??). Manželé Bubákovi měli dceru Jarmilu (1898–??).\n\nOdborné publikace:\n\n\n"}
{"id": "277802", "url": "https://cs.wikipedia.org/wiki?curid=277802", "title": "Činely", "text": "Činely\n\nČinely jsou hudební bicí nástroje, které bývají součástí bicích souprav. Jsou vyráběny ze zvonoviny a především z bronzu, který může obsahovat 15–20 % cínu. Z bronzového odlitku se vykove a vyválcuje polotovar, který se dále lisuje, ručně nebo strojně tepe, také válcuje, soustruží a leští do konečné podoby.\n\nČinely mají spoustu tvarů, především jsou však kruhové. Jejich zvuk je závislý na materiálu a tloušťce . Při koupi činelů rozhoduje i cena, protože na bicí soupravě, když chcete kvalitní činely, jsou právě ony ty nejdražší. Ale i když si koupíte kvalitní tenký činel (má zvonivější zvuk), tak má životnost srovnatelnou s činelem o mnoho levnějším. Takže tím, že si koupíte dražší činel, nezaručíte dlouhou životnost - tu můžete prodloužit pouze řádnou údržbou, správným zacházením, správnou technikou hraní (činel by se měl zasáhnout /šikmo/ a ne pod úhlem 90 stupňů), atd. Nejznámější jsou např. Zildjian, Alchemy, Meinl, Paiste, Anatolian, Istanbul, Stagg, Amati, Masterwork. Na činely se nejčastěji hraje paličkou, ale jsou i techniky pro hraní na činely pouze rukou. Zvuk při úderu paličkou je různý, podle úhlu úderu. Pokud hráč zahraje na činel paličkou o hranu činele, ozve se klasický nakřáplý zvuk a dlouhý dozvuk, pokud hráč zahraje na tělo činele špičkou paličky je zvuk cinkavý, méně hlučný, příjemný a dozvuk netrvá tak dlouho. Ale nesmíme zapomínat, že každý druh činelu má jiné vlastnosti a také jiný zvuk.\nNejznámější druhy: Ride, Crash, Hi-Hat, Splash, China.\nRozměry činelů, tak jako bubnů se udávají v palcích (1\" = 2,54 cm).\n"}
{"id": "277807", "url": "https://cs.wikipedia.org/wiki?curid=277807", "title": "Kolmý skok", "text": "Kolmý skok\n\nKolmý skok je druh skoku v parkurovém skákaní. Je to výškový skok na šířku jedné bariery (břevna). Pro lepší viditelnost může být vyplněn dalšími barierami vodorovně nebo diagonálně případně deskou. Nejobtížnějším skokem je kolmý skok bez výplně pouze s horní barierou, tzv. okno.\n"}
{"id": "277812", "url": "https://cs.wikipedia.org/wiki?curid=277812", "title": "Ekonomika Nizozemska", "text": "Ekonomika Nizozemska\n\nNizozemsko je jednou z nejbohatších zemí na světě. Země je členem eurozóny, platí se eurem. HDP se v současné době pohybuje okolo 39 900 USD na obyvatele (2009). Hlavní obchodní partneři jsou Německo, Belgie, Francie, Spojené království Velké Británie a Severního Irska a Spojené státy americké.\n\nNizozemsko bylo vždy hospodářsky rozvinutou zemí. Ve středověku velmi čile obchodovalo s ostatními státy, jedním z jeho nejdůležitějších obchodních partnerů bylo i České království. Obrovský rozmach znamenaly pro Nizozemsko jeho zámořské kolonie, především Indonésie. Do země se dováželo koření, vzácné dřevo, tabák, tropické ovoce a další exotické artikly, s kterými Nizozemci dále obchodovali, ale i zlato a jiné drahé kovy. V zemi se tehdy usadilo mnoho obyvatel jejích kolonií, jejichž potomci zde dodnes pracují. Další hospodářský rozvoj přišel ve 20. století. Země vzkvétala díky tržnímu hospodářství, turismu, mezinárodnímu obchodu a dalším oblastem.\n\nNizozemsko má perfektní infrastrukturu, velmi hustou dálniční síť, svým občanům nabízí vysoké platy a sociální zajištění. V zemi je obrovská urbanizace, tj. podíl obyvatel, žijících ve městech. Vzdělání i zdravotnictví jsou na vysoké úrovni. Zemědělství sice zaměstnává jen minimum pracujícího obyvatelstva, ale má obrovskou produktivitu. Je to způsobeno jednak polohou státu v nížině, minimem zalesněné plochy a používáním moderních zemědělských technik. Nizozemsko je jedním z největších vývozců tulipánů na světě. V průmyslu jsou významné strojírenství, chemický, potravinářský průmysl a další obory. Terciér \"(služby)\" zastupuje například turismus, transport apod. Rotterdamský přístav je jedním z největších přístavních komplexů na světě. Nizozemsko má však přece jen problém. Na ploše, která je přibližně dvakrát menší než rozloha České republiky žije 16 850 000 obyvatel. Mnoho Nizozemců opouští přelidněnou zemi a usazuje se v méně zalidněných a urbanizovaných evropských státech. Jedná se například o Německo, Francii i o Českou republiku.\n"}
{"id": "277814", "url": "https://cs.wikipedia.org/wiki?curid=277814", "title": "OK", "text": "OK\n\nSpojení písmen O a K může mít různé významy:\n\n\n\n\n"}
{"id": "277818", "url": "https://cs.wikipedia.org/wiki?curid=277818", "title": "Steadicam", "text": "Steadicam\n\nSteadicam (často nesprávně steadycam) je zařízení, které umožňuje kameramanovi nosit kameru s sebou při natáčení a zároveň ji izolovat od otřesů, které s sebou tzv. „natáčení z ruky“ nevyhnutelně přináší.\n\nPrvní verze steadicamu pocházejí ze 70. let. Steadicam je tvořen postrojem, jenž si kameraman oblékne a pevně utáhne, a speciálním hydraulickým kloubem odděleným krátkými kovovými rameny, z nichž jedno je připevněno k postroji a druhé k vertikálně orientované tyči (sled), jejíž horní konec je vybaven stativovým upnutím pro kameru a spodní konec je vyvážen závažím (částečně suplovaným elektrickým zdrojem a malým kontrolním monitorem).\n\nKameraman (zde též nazývaný steadicamista) se v ideálním případě kamery nedotýká a její natočení umí řídit pouze svým pohybem. Zejména s použitím těžkých 35mm filmových a profesionálních video kamer je pro něj natáčení fyzicky velmi náročné.\n\nSteadicamové záběry většinou suplují pohled některé z postav filmu a mají bezprostřední a nezprostředkovaný charakter. Používají se ale i ve studiích, obecně tam, kde okolnosti vyžadují, aby se kamera pohybovala spolu s hercem nebo předmětem, který má zabírat.\n\nJedny z nejslavnějších užití najdeme ve filmu \"Osvícení\" Stanleyho Kubricka ve scéně s Dannym projíždějícím na tříkolce hotel nebo v závěrečném labyrintu.\n\n"}
{"id": "277823", "url": "https://cs.wikipedia.org/wiki?curid=277823", "title": "Jelenov", "text": "Jelenov\n\nNázev Jelenov má více sídel:\n"}
{"id": "277824", "url": "https://cs.wikipedia.org/wiki?curid=277824", "title": "Radešov", "text": "Radešov\n\nNázev Radešov má více sídel:\n"}
{"id": "277831", "url": "https://cs.wikipedia.org/wiki?curid=277831", "title": "Kajetán", "text": "Kajetán\n\nKajetán je mužské křestní jméno latinského původu (\"Cajetan\", italsky \"Gaetano\", to jest „gajetský“, pocházející z italského města Gaëta).\n\nSvatý Kajetán z Tiene má podle katolického kalendáře svátek 7. srpna.\n\nKajetano, Kajetánek, Tano\n\n\n\n"}
{"id": "277832", "url": "https://cs.wikipedia.org/wiki?curid=277832", "title": "Ještěrka obecná", "text": "Ještěrka obecná\n\nJeštěrka obecná (\"Lacerta agilis\" Linnaeus, 1758) je jeden z nejrozšířenějších druhů ještěrky v České republice. Žije v různých typech prostředí, především na loukách, vřesovištích, křovinatých oblastech, stepích, podhorských oblastech a v otevřených lesích.\n\nCelková délka ještěrky obecné činí kolem 20–25 cm. Tělo měří až 9 cm a ocas je jedenapůlkrát delší než tělo. Hlava je širší s krátkým čumákem. Na krátkých končetinách je 5 prstů, jež jsou zakončeny drápky, které umožňují dobrý pohyb po kamenech a různorodých materiálech. Ocas umožňuje lepší dynamiku pohybu a slouží také při útěku před nepřáteli, často se od těla při napadení odděluje, ale znovu se regeneruje a dorůstá.\nPřestože je v České republice druhem chráněným, patří do druhů ještěrek v zemi nejrozšířenějších. Je rozšířená na většině území střední a východní Evropy, v Asii až po západ Číny, ale její početnost silně poklesla, díky ztrátě stanovišť. Obývá především suchá a slunná místa a to stráně, i okraje lesů. Většinou pobývá do výšky 2500 m n. m. Při větších výkyvech teplot raději zalézá do úkrytů. Každý jedinec má svoje území, kde loví, případně klade vejce.\n\nV jídelníčku ještěrky obecné lze najít menší hmyz (mouchy, brouky), dále pavouky, červy, plže a pozemní korýše (svinky). Menší kořist rovnou polyká. Ještěrka loví především ve slunných dnech a dokáže ulovit i letící kořist.\nJeštěrky se rozmnožují koncem jara a začátkem léta, nejčastěji květnu, červnu. Samice naklade do vyhloubené jamky v písku, mechu, hlíně či suché trávě 3–15 kožovitých měkkých vajíček o velikosti cca 15×8 mm. V červenci nebo v srpnu (většinou po 56 dnech) se vylíhnou mláďata, jež dosahují délky kolem 5–6 cm. Již od vylíhnutí jsou odkázána pouze na sebe a potravu si musí shánět sama. Dospělosti dosahují v 1,5–2 letech.\n\nJeštěrka je nejaktivnější v ranních a podvečerních hodinách. V zimním období upadá do zimního spánku. Většinou zalézá do opuštěných nor savců (např. hraboši), pod kořeny stromů a různých skulinek. V dubnu se probouzí ze zimního spánku. Letální hranice teploty prostředí je kolem 3 °C.\n\nMá ve svém okolí mnoho nepřátel, mezi ně patří například lišky, volavky, čápi, hadi (např. zmije obecná), kolem měst kočky a další predátoři. Při poškození ocasu se v části, kde má svaly nejtenčí, poruší a ocas se oddělí. \n\nV České republice je zvláště chráněna jako silně ohrožený druh, je tedy mimo jiné zakázán i její odchyt, chov v zajetí a prodej. Chráněna jsou i její vývojová stádia a sídla.\n\n"}
{"id": "277835", "url": "https://cs.wikipedia.org/wiki?curid=277835", "title": "Trolejbusová doprava v Tychách", "text": "Trolejbusová doprava v Tychách\n\nTychy jsou jedním ze tří polských měst, kde je v provozu síť trolejbusové dopravy.\n\nPrvní trolejbusová trať v Tychách byla zprovozněna 1. října 1982. Měřila čtyři kilometry a vedla od autobusové (a od té doby už i trolejbusové) vozovny ulicemi \"Piłsudského\" a \"Dmowského\" do \"ulice Jana Pavla II.\". V létě roku 1983 byla otevřena další trať. Tentokrát byla dlouhá 3 km a vedla od vozovny na opačnou stranu do průmyslové oblasti, kde vytvořila velkou blokovou smyčku. Na konci téhož roku již trolejbusy mohly jezdit po další trase. Nová trať, která byla vedena ulicemi \"Piłsudského\", \"Jaśkowickou\" a \"Harcerskou\", byla opět zakončena blokovou smyčkou. Roku 1984 byla otevřena trať kolem nemocnice, v roce 1985 byla zprovozněna trať z Paprocan přes střed města do ulice \"Edukacji\", kde končila napojením na trať postavenou předchozí rok. Tím byla výstavba tratí v Tychách ukončena, i když na rok 1986 se plánovala stavba dalšího úseku.\n\nTrolejbusové linky byly zpočátku označeny číselně, později bylo přistoupeno k označení písmeny. V současnosti (leden 2008) je v provozu 5 linek.\n\nVozový park v současnosti tvoří dva středněpodlažní trolejbusy 120MT. V 21. století zakoupil podnik \"Tyskie Linie Trolejbusowe\", provozovatel místní trolejbusové dopravy, nízkopodlažní vozy Solaris Trollino 12, kterých jezdí po Tychách již dvacet jedna kusů. Celkový počet trolejbusů dosahuje nyní 23 kusů, které jsou umístěny v jediné vozovně.\n\n"}
{"id": "277838", "url": "https://cs.wikipedia.org/wiki?curid=277838", "title": "Karel Raška (epidemiolog)", "text": "Karel Raška (epidemiolog)\n\nKarel Raška (17. listopadu 1909, Strašín, okres Klatovy – 21. listopadu 1987, Praha) byl český voják, lékař a epidemiolog, zakladatel moderní československé epidemiologie.\n\nByl profesorem Karlovy univerzity, ředitelem pražského Ústavu epidemiologie a mikrobiologie a vedoucím Divize sdělných nemocí Světové zdravotnické organizace. Byl autorem konceptu epidemiologické bdělosti (\"surveillance\"), kterou Světová zdravotnická organizace přijala v roce 1968 mezi základní epidemiologické metody svého celosvětového působení.\n\nProsadil v Československu diagnostiku Rh-faktoru a léčbu fetální erytroblastózy pomoci krevních transfúzí (bylo tak jednou z prvních zemí v Evropě, která tyto metody zavedla). V roce 1945 spolu s Františkem Patočkou řídil opatření proti zamezení dalšího šíření epidemie skvrnitého tyfu, která vypukla v KT Terezín. Zde také společně sepsali zprávu o poměrech v Malé pevnosti a mimořádně brutálním zacházení se zde vězněnými Němci a svými protesty přiměli vládu k výměně vedení tábora.\n\nByl jednou z klíčových osobností úspěšného celosvětového eradikačního programu zaměřeného proti pravým neštovicím v rámci Světové zdravotnické organizace WHO, jejímž byl zaměstnancem, jakož i řady dalších lokálních eradikačních programů v Československu, zejména pokud šlo o potlačení dětských nemocí. V roce 1972 jej komunistický režim přinutil odejít do penze. Hlavním důvodem byla nevraživost tehdejšího českého ministra zdravotnictví Jaroslava Prokopce (1969-1989), způsobená předchozím Raškovým odhalením Prokopcova plagiátu při kandidátské práci (výsledky práce byly zfalšovány tak, že vyzněly jako kazuistiky pacientů, ačkoliv šlo pouze o aplikace na mrtvých tkáních).\n\nV roce 1984 mu Anglická královská lékařská společnost udělila Jennerovu medaili, která je v oblasti boje proti infekčním chorobám považována za nejprestižnější ocenění na světě.\n\nJeho manželkou byla Helena Rašková, česká farmakoložka. Mají spolu dva syny, profesory Karla Rašku – molekulárního imunologa a virologa – a Ivana Rašku – buněčného biologa.\n\n"}
{"id": "277842", "url": "https://cs.wikipedia.org/wiki?curid=277842", "title": "Kamišimo", "text": "Kamišimo\n\nKamišimo (: 裃, případně 上下; : \"hořejšek a dolejšek\"\n) byl během období Edo (1603-1868) oděv samuraje pro formální příležitosti a pro dobu, kdy se nacházel na šógunově nebo knížecím dvoře. Skládal se ze sukňovitých kalhot hakama (袴) a pláště kataginu (肩衣) bez rukávů s širokými křídlovitými rameny. Pod kamišimo se oblékala kimona kosode (小袖), obvykle typu \"nošime\". Plášť \"kataginu\" se vpředu vsunoval za pás kalhot a na jeho přednici byly rodové znaky. Samurajové nižších tříd nosili vždy kamišimo s kratšími kalhotami sahajícími ke kotníkům. Pro významnější samuraje bylo kamišimo s krátkými kalhotami jen všedním oblekem. Jako všední oděv se nosilo rovněž tzv. cugikamošimo (継裃), u něhož byly kataginu a hakama z rozdílné látky, ale jako formální oděv bylo zcela nepřípustné.\n\nFormálním oděvem významných samurajů bylo kamišimo s velmi dlouhými kalhotami \"nagabakama\" nazývané nagakamišimo (長裃, \"dlouhé kamišimo\"). V tomto případě dlouhé nohavice vedly pod chodidly samuraje a za ním tvořily jakousi vlečku. Chůze v tak nepraktickém oděvu vyžadovala velký cvik a pozornost, protože samuraj musel opatrně našlapovat na látku vlastních kalhot. Zároveň musel lehce nadzdvihávat látku nohavic střídavě levou a pravou rukou, aby jednotlivé kroky vůbec mohl učinit. Obzvláště náročná byla změna směru chůze.\n\nDůvodem pro povinné nošení takto omezujícího oděvu v přítomnosti šóguna a knížat byl zřejmě strach z možného náhlého útoku nebo atentátu, který se takto stal zhola nemožným. \n\n"}
{"id": "277845", "url": "https://cs.wikipedia.org/wiki?curid=277845", "title": "3APL", "text": "3APL\n\n3APL (An Abstract Agent Programming Language) je programovací jazyk (a platforma) pro tvorbu agentů a multi-agentních systémů.\n\nJazyk 3APL byl navržen na univerzitě v Utrechtu za účelem ověření konceptu programovacího jazyku, který by umožňoval rychle tvořit softwarové agenty založené na BDI (belief-desire-intention) architektuře. Vývoj v této oblasti v současnosti pokračuje jazykem 2APL (A Practical Agent Programming Language), cílem je dosáhnout jediného univerzálního jazyka pro tvorbu agentů - jazyka 1APL (Single Agent Programming Language).\n\nJazyk je vzhledem k tomu, o jaký typ jazyka se jedná, interpretovaný. V současné době existují 3 oficiální možnosti, jak spustit program v jazyce 3APL:\n\n\nJazyk v některých principech vychází z Prologu, jeho vlastnosti se liší v závislosti na platformě. Jazyk není case-sensitive až na následující výjimky:\n\n\nProgram v jazyce 3APL sestává z následujících částí (toto je struktura pro Java verzi, ostatní se mohou v detailech lišit).\n\nProgram by každopádně měl začínat určením názvu agenta:\n\nPro zpřehlednění programu je možno načíst do BELIEFBASE (viz níže) externí soubor s Prolog predikáty:\n\nDále lze v programu specifikovat počáteční belief-bázi, tedy to, co agent na začátku ví o prostředí, ve kterém bude operovat. Jednotlivé znalosti jsou přitom Prologovské predikáty. Obsah belief-báze se během činnosti agenta mění, protože agent prováděním akcí mění prostředí a je si toho vědom.\n\nNásledující příklad ukládá do belief-báze predikát, který říká, že agent je na začátku (před spuštěním programu) unavený.\n\nDalší součástí programu je specifikace možných akcí a jejich důsledků na BELIEFBASE agenta. Jedná se pouze o vyčtení možných akcí, podmínek, které musí být splněny, aby se mohly provést a jejich efektů. Nedefinuje se zde žádné schéma uvažování.\n\nNásledující kód například popisuje co to znamená \"jít spát\": když je agent unavený, může jít spát a když se vyspí, tak už není unavený a cítí se dobře. Dále je v kódu uvedena druhá akce - akce \"dát si pivo\". Když si agent (kdykoli) dá pivo, cítí se dobře, ale na jeho únavu to (zde se jedná možná o příliš velké zjednodušení) nemá vliv.\n\nKaždý agent je navržen za nějakým účelem - tento účel je shrnut do sekce GOALBASE. Jedná se opět o sekci tvořenou Prologovskými predikáty. Cíl je považován za splněný, pokud v něj agent věří (je uložen v BELIEFBASE), potom se cíl odstraní z GOALBASE. V příkladu se náš agent snaží cítit se dobře...\n\nJe možno také specifikovat počáteční plán agenta, to znamená akce, které má agent naplánovány pro provedení bezprostředně po spuštění programu.\n\nSpecifikace pravidel popisující způsob dosažení cíle (a pravidla revize plánů) je další důležitou části programu v jazyce 3APL. Má vždy následující syntax:\n\nCíl může být navíc prázdný, podmínka může být true, akce může být složená/jednoduchá/vestavěná...\n\nPříklad pravidel specifikující způsob dosažení cíle (pg-rules) - když se agent necítí dobře, měl by s tím něco dělat (aby se cítil dobře):\n\nDále je možno určit pravidla pro revizi plánu (pr-rules). Ta umožňují definovat chování agenta v případě, že byla zneplatněna některá z podmínek, která vedla ke stanovení současného plánu, případně je zde možno definovat složené akce pomocí akcí elementárních (tj. těch definovaných v CAPABILITIES) a vestavěných (viz níže).\n\nPříklad - když se agent necítí dobře, tak aby s tím něco dělal, musí se napřed rozhodnout, jaká je příčina a podle toho se buď vyspat, nebo si dát pivo:\n\nFormální specifikaci jazyka 3APL lze nalézt na oficiálních stránkách. Pro základní použití jazyka pravděpodobně stačí následující seznam programátorských konstruktů, které lze v 3APL použít:\n\n\n\n\nJazyk 3APL byl od začátku vyvíjen jako jazyk, ve kterém je možno tvořit multi-agentní systémy. Proto jazyk nutně musí obsahovat prostředky pro komunikaci mezi agenty. Je tedy k dispozici funkce codice_1. Pakliže agent A pošle agentovi B zprávu voláním akce codice_2, uloží se do BELIEFBASE agenta a predikát codice_3 a do BELIEFBASE agenta B se uloží codice_4. Takto agenti mohou - samozřejmě mají-li definovaná příslušná pravidla v PG-RULES (nebo PR-RULES) - na zprávy (jak přijaté, tak odeslané) reagovat.\n\nKrom toho, co je \"uvnitř\" agenta je možno v 3APL pracovat s externím prostředím. To je možno vytvořit např. ve formě Java programu (požadovaný interface je definován v příručce k jazyku). Platforma 3APL postavená na Javě obsahuje standardní prostředí vhodné například pro výuku - prostředí BlockWorld (svět ze čtverečků obsahující stěny, bomby a díru, kde se agent může pohybovat).\n\nJava implementace platformy 3APL má za účelem komunikace s libovolným prostředím k dispozici příkaz codice_5 - například ve zmíněným prostředím BlockWorld je možno zjistit bomby v okolí agenta takto: codice_6, kde BOMBS se po provedení akce naplní seznamem dvojic (se souřadnicemi bomb).\n\n\n"}
{"id": "277848", "url": "https://cs.wikipedia.org/wiki?curid=277848", "title": "Božena Benešová", "text": "Božena Benešová\n\nBožena Benešová, roz. Zapletalová, (30. listopadu 1873, Nový Jičín – 8. dubna 1936, Praha) byla česká básnířka a spisovatelka. Větší část svého mládí prožila v Uherském Hradišti a Napajedlích, kde se i vdala. V roce 1908 se přestěhovala do Prahy.\n\nJejím manželem byl od roku 1896 Josef Beneš, rozvedli se 1912, ale přesto spolu zůstali žít až do jeho smrti v r. 1933.\n\nJejím prastrýcem byl moravskoslezský vrchní státní zástupce František Zapletal z Luběnova (1826–1898).\n\nVelký vliv na ni mělo přátelství s Růženou Svobodovou. Pomohla jí z rezignované melancholie v době po svatbě a podporovala ji jako spisovatelku. Bohatě korespondovaly, Svobodová ji navštívila na Moravě, společně cestovaly do Itálie (jako 1903 a 1907). Přátelství trvalo až do smrti Růženy Svobodové v roce 1920. Svobodová vyžadovala po Benešové (podobně jako po herečce a spisovatelce Haně Kvapilové) kázeň a každodenní práci s literaturou, nutila ji dokončovat práci. Seznámila ji s F. X. Šaldou.\n\nNa druhou cestu do Itálie v r. 1907 se vydaly Svobodová s Benešovou spolu s Josefem Svatoplukem Macharem.\nV roce 1907 a 1908 redigovala Benešová přílohu Ženské revui Žena v umění. Tato zkušenost jí otevřela dveře k pozdější spolupráci s jinými časopisy, např. Masarykovou Naší dobou. \nV této situaci se v r. 1908 rodina rozhodla přestěhovat do Prahy.\n\nBěhem válečných let 1914–1918 dokončila knihy povídek \"Myšky\" a \"Kruté mládí\" a začala pracovat na dosud největším literárním díle, románu \"Člověk\".\n\nRoku 1926 začala pracovat v YWCE jako tajemnice německého kroužku, knihovnice, vedoucí letního tábora ap.Práce byla do určité míry východiskem z finanční nouze, dívky z klubovny YWCA si ji velmi oblíbily a utvořily kroužek „dívek Boženy Benešové“. Později, když byla nemocná, jim diktovala poslední pokračování \"Dona Pabla, Dona Pedra a Věry Lukášové\". Od 24. května 1932 byla řádnou členkou České akademie věd a umění.\n\nZemřela 8. dubna 1936 ve svém dejvickém bytě v Srbské ulici a je pohřbena na bubenečském hřbitově vedle manžela.\n\nPředstavitelka psychologické prózy, její postavy zápasí s vnitřní osamělostí a sobectvím. Většinou se jedná o mladé lidi z maloměsta. Na její tvorbu mělo velký vliv dílo Růženy Svobodové. Naopak za Benešovou docházely později mladé spisovatelky Marie Majerová, Marie Pujmanová, Sofie Dostálová a Helena Dvořáková.\n\nPo smrti Benešové se stala první editorkou jejích spisů kritička Pavla Buzková.\n\n\n\n\n\n\n\n\n"}
{"id": "277851", "url": "https://cs.wikipedia.org/wiki?curid=277851", "title": "Laphroaig", "text": "Laphroaig\n\nLaphroaig (\"čti: lafrojg\") je skotská palírna společnosti Allied Domecq nacházející se na skotském ostrově Islay v hrabství Argyll, jež vyrábí skotskou sladovou whisky.\n\nPalírna byla založena asi v roce 1820 a produkuje čistou sladovou whisky. Nejčastěji se vyrábí 10letá s obsahem alkoholu 40%. Jméno Laphroaig znamená „překrásná dutina u širokého zálivu“. Této palírně propůjčil svou královskou pečeť princ Charles.\n\nLaphroaig je považována za whisky s jednou z nejsilnějších chutí rašeliny. Whisky se vyrábí z ječmene, který se může sladovat jako pivo. Ječmen se nechá naklíčit,až jsou klíčky 3 - 5 cm dlouhé. Pak se klíčky, malts, udí nad doutnající rašelinou, takže chytí vůni a chuť rašeliny i kouře a to tak dlouho, až jsou křehké.Pak se klíčky rozdrtí, smíchají s vodou a nechají kvasit. Dále se to destiluje a destilát se ukládá do dřevěných nádob, ve kterém zraje několik let. Takto vzniká skutečná sladová whisky - malt whisky, s celou paletou různých chuťových barev.\nLacinější varianta whisky se dělá přímo ze zrní, vynechá se fáze klíčení a uzení, zrní se jen rozdrtí. Celý proces je samozřejmě rychlejší o celé roky. Takto vzniká grain whisky, která je mnohem obyčejnější, má prostší chuť když ji člověk válí po jazyku.\nBěžná ke kombinace směsí malt a grain whisky.Čím více malt whisky, tím pestřejší a zajímavější chuť. Záleží na zrnu, vodě a době vyzrávání. Čerstvě destilovaná whisky pálí v krku a dráždí jazyk jako oheň. Také musí odpočívat ve dřevěných nádobách nejméně 3 roky. Dřevěné nádoby dýchají a alkohol ztrácí ostrost. Pokud by se whisky uložila do skleněných nebo kovových nádob, nezmění se s časem vůbec, klidně by se mohla přechovávat stovky let a pořád by bylastejná, stejně nezralá.\n\n\n"}
{"id": "277854", "url": "https://cs.wikipedia.org/wiki?curid=277854", "title": "Týnec nad Sázavou", "text": "Týnec nad Sázavou\n\nMěsto Týnec nad Sázavou se nachází v okrese Benešov ve Středočeském kraji. Žije zde obyvatel. Součástí města jsou i vesnice Brodce, Čakovice, Chrást nad Sázavou, Krusičany, Pecerady, Podělusy a Zbořený Kostelec.\n\nVe vzdálenosti 9 km jižně leží město Benešov, 18 km severně město Říčany, 23 km jihozápadně město Sedlčany a 26 km jihovýchodně město Vlašim.\n\nPrvní písemná zmínka o obci pochází z roku 1318.\n\nOd roku 1931 v Týnci nad Sázavou sídlí nejvýznamnější český výrobce motocyklů, firma Jawa. Za druhé světové války se část obce na levém břehu Sázavy stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat. V roce 1969 byl Týnec nad Sázavou povýšen na město.\n\nOd 1. července 2006 byla k městu připojena vesnice Čakovice i s celým katastrálním územím Čakovice u Řehenic podél Kamenického potoka. Předtím patřily Čakovice k obci Řehenice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Týnec nad Sázavou \"(545 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, 2 autodopravci, bio Sokol, výroba cementového zboží, cukrář, drogerie, družstvo pro rozvod elektrické energie v Týnci nad Sázavou, elektrotechnický závod, hodinář, 2 holiči, hospodářské skladištní družstvo, 3 hostince, státní hotel, instalace, kamnář, klempíř, kolář, konsum Včela, kovář, 5 krejčí, surové kůže, lakýrník, mlýn, obuvník, 2 pekaři, pila, 3 obchody s lahvovým pivem, pokrývač, rolník, řezník, sedlář, sklenář, 4 obchody se smíšeným zbožím, Spořitelní a záložní spolek pro Týnec nad Sázavou, Městská spořitelna v Benešově, stavitel, 3 švadleny, 2 trafiky, 2 truhláři, 2 obchody s uhlím, obchod se zvěřinou a drůbeží.\n\nVe vsi Krusičany \"(přísl. Hrusice, 262 obyvatel, samostatná ves se později stala součástí Týnce nad Sázavou)\" byly v roce 1932 evidovány tyto živnosti a obchody: 2 hostince, kovář, mlýn, rolník, 2 obchody se smíšeným zbožím, tesařský mistr, trafika.\n\nVe vsi Pecerady \"(přísl. Brodce, Hůrka, Ledce, Větrov, Zbořený Kostelec, 1297 obyvatel, sbor, dobrovolných hasičů, samostatná ves se později stala součástí Týnce nad Sázavou)\" byly v roce 1932 evidovány tyto živnosti a obchody: 2 cihelny, družstvo pro rozvod elektrické energie v Peceradech, holič, 5 hostinců, konsum Včela, kovář, 4 krejčí, 3 obuvníci, 2 pekaři, obchod s lahvovým pivem, rolník, 2 řezníci, sadař, 4 obchody se smíšeným zbožím, 2 švadleny, Maitnerovy textilní závody, 3 trafiky, truhlář, zednický mistr.\n\nV obci Podělusy \"(100 obyvatel, samostatná obec se později stala součástí Týnce nad Sázavou)\" byly v roce 1932 evidovány tyto živnosti a obchody: cihelna, 2 hostince, kovář, mlýn, obuvník, 5 rolníků, trafika.\n\nV Týnci se nachází muzeum keramiky, které sídlí v budově románského hradu.\nNa místě, kde se nachází týnecký hrad, bývala v nejstarších dobách osada zatýněná, to je opevněná – Týnec. Toto obydlí mělo pravděpodobně vztah k prastaré obchodní stezce, která vedla přes Sázavu kolem hradu Kostelce z jižních Čech na Prahu. Ke kamenité rotundě jako sakrálnímu objektu patřil též sídelní objekt, odkrytý při výzkumu v roce 1969. Měl jen kůlovou konstrukci a pocházel asi z 11. století. Na jeho místě vznikl na přelomu 12. a 13. století kamenný románský palác a u něho později obranná hranolová věž při rotundě. Dnes je v budově paláce umístěno městské muzeum s expozicí týnecké kameniny, jejíž výrobou byla obec v letech 1791–1866 proslulá.\n\nMístní dechový orchestr Týnečanka je zván na regionální festivaly, jako například Kubešova Soběslav nebo Vejvodova Zbraslav a podílí se na pořádání místních Dnů hudby. Původní orchestr byl založen v 90. letech 20. století hudebním nadšencem Jaroslavem Honzíkem za pomoci dlouholetého starosty Týnce Zdeňka Březiny a sestaven z mladých hráčů na dechové nástroje. V této podobě přežil asi 7 let a poté se pro nedostatek dorostu odmlčel. V roce 2004 opět za spolupráce Zdeňka Březiny ho znovu založil současný kapelník Vratislav Křivánek. Orchestr byl sestaven ze zkušených hudebníků a doplněn o absolventy hudebních škol Benešovska.\n\n\n\nDopravní síť\n\nVeřejná doprava 2012\n\n\n"}
{"id": "277856", "url": "https://cs.wikipedia.org/wiki?curid=277856", "title": "Jezuitská kolej (Kutná Hora)", "text": "Jezuitská kolej (Kutná Hora)\n\nJezuitská kolej v Kutné hoře je barokní stavba z let 1667–1750 postavená podle návrhu významného italského, v Praze působícího architekta Giovanniho Domenica Orsiho.\n\nJiž v roce 1624 potvrdil Ferdinand II. Habsburský záměr vybudovat v Kutné Hoře jezuitskou kolej. Jezuité přišli do nekatolické Kutné Hory na pozvání nejvyššího mincmistra a reformačního komisaře Viléma Ilburka z Vřesovic roku 1626. Místo pro kolej však bylo určeno až císařovým dekretem z 18. dubna 1633. Poměrně netypicky nebyla kolej umístěna v centru města, ale za hradbami v prostoru mezi Hrádkem a Chrámem svaté Barbory, nepochybně proto, že v centru města by nebylo možné bez nákladného vykupování měšťanských domů a jejich následných demolic postavit kolej plánované velikosti.\n\nTak jako v jiných městech využili jezuité i zde zpočátku ke své činnosti stavebně upravené měšťanské domy a stavbu vlastní koleje připravovali především získáváním nutných finančních prostředků. 2. března 1667 uzavřel rektor koleje P. Jan Molitius smlouvu s významným italským, v Praze působícím architektem Giovannim Domenico Orsim. Již 1. října 1666 byla budoucí stavba vyměřena a 8. května byl slavnostně položen základní kámen. Stavba však pro nedostatek finančních prostředků postupovala velmi zvolna. Teprve 1. listopadu 1678 se mohli jezuité nastěhovat do severního křídla. Orsi založil stavbu velmi důkladně, včetně systému odvádění spodní a splaškové vody. Zemina vytěžená při stavbě severního křídla byla užita pro vyrovnání terénu podél východního křídla a vytvoření terasy pro pozdější galerii soch světců. Po smrti Orsiho (1679) pokračovala ve stavbě podle původního plánu stavební huť Carla Luraga. Východní křídlo koleje má délku 180 m a je členěno 33 okenními osami. Roku 1716 byla dokončena nárožní věž proti kostelu sv. Barbory, realizace plánovaného jižního křídla ale neproběhla.\n\nV té době byla již hotova terasa před kolejí. Rozsáhlá sochařská výzdoba, pro kterou je tento prostor přirovnáván ke Karlovu mostu v Praze, byla zhotovena mezi lety 1709–1716. Autorem soch je pravděpodobně jezuitský sochař František Baugut.\n\nJako poslední bylo vybudováno střední křídlo obsahující kuchyň a v prvním nadzemním patře velký letní refektář. Při rekonstrukci v letech 2004-2010 zde byly odkryty raně barokní nástěnné malby, jejichž autorem je patrně jezuitský malíř Hermann Schmidt. V letech 1721-1733 byla na raně barokních základech středního křídla zbudována věž. Na stavbě tohoto křídla, které se jako jediné odlišuje od Orsiho návrhu, je doložen Kilián Ignác Dientzenhofer. Křídlo bylo dokončeno až kolem roku 1750. Ještě předtím vznikla krytá visutá chodba z koleje do chrámu sv. Barbory. Podle archivních zpráv se v přízemí severního křídla nacházela barokní lékárna se zdobenou klenbou a na blíže neurčeném místě bylo v prvním patře koleje divadlo, které procházelo dvěma podlažími.\n\nPo zrušení řádu roku 1773 sloužila kolej jako vojenská kasárna a špitál. V letech 1776–77, 1843–44 a 1856–58 proběhly další stavební zásahy, při nichž byly především upraveny některé interiéry pro osádku kolem 1000 vojáků a ve dvorním traktu byly přistavěny tři záchodové věže. Výraznou změnou exteriéru pak bylo snesení střední věže, která byla vyšší než obě dochované věže krajní. Odstraněna byla také podklenutá barokní chodba propojující kolej s chrámem svaté Barbory.\n\nRoku 1988 byla Jezuitská kolej rozhodnutím vlády ČR určena jako budoucí sídlo Středočeské galerie. Rozsáhlé archeologické a stavebně-historické průzkumy a rekonstrukce probíhaly v letech 2004-2010, kdy byla Středočeská galerie v Kutné Hoře (GASK) slavnostně otevřena. Během těchto prací byla např. objevena na druhém nádvoří vzácná barokní pec na vápno, která pochází z doby budování koleje.\n\nRozsáhlá budova koleje měla být původně vybudována na souměrném půdorysu ve tvaru písmene E. Protože však nebylo vybudováno jižní křídlo, má budova tvar písmene F.\n\nVznosná, dvoupatrová budova s nárožními věžemi, jež lze charakterizovat jako čtyřboké se skosenými nárožími, je členěna pomocí raně barokního štukového tvarosloví. Přízemí budovy zaujímá bosáž na kterou nasedají pilastry vysokého řádu, nad nimiž jsou uplatněny úseky kompletního kladí. Okenní osy jsou v prostoru mezi prvním a druhým patrem zdůrazněny vpadlými poli. Členění fasády je dále obohaceno vloženými lisénovými rámy. V přízemí jsou okna vložena do slepé arkády. Horizontálně je průčelí obohaceno zdvojením oken středního a bočních rizalitů.\n\nInteriér koleje je ve všech křídlech řešen jako dvojtrakt s užší průběžnou chodbou situovanou poněkud nezvykle při vnitřním průčelí. Architektonické působení rozměrného hlavního průčelí bylo výrazně pozměněno demolicí střední věže v 19. století.\n\n\n"}
{"id": "277858", "url": "https://cs.wikipedia.org/wiki?curid=277858", "title": "Agrochemie", "text": "Agrochemie\n\nAgrochemie je věda založená na studiu jak chemie a biochemie s ohledem na zemědělství a zemědělské výrobky, ochranu rostlin, veterinářství, výživu rostlin (i dřevin) a živočichů, jakož i chemismus půdy a přírodní prostředí. Tyto studie zdůrazňují vztah mezi rostlinami, zvířaty, houbami, a bakteriemi a jejich prostředím.\n\nAgrochemie se často zaměřuje na zachování nebo zvýšení úrodnosti půdy, zachování nebo zlepšení zemědělských výnosů ve všech zemědělských oborech a zlepšení kvalitu úrody.\n\nVýživa rostlin je nauka zabývající se výživou rostlin, jak v polních podmínkách, tak i v podmínkách vytvořených člověkem. Studuje formy živin přijímané rostlinami z půdy, jejich přeměny v půdě a optimální hnojení rostlin kombinací minerálních a statkových hnojiv. Příbuznými vědami jsou anorganická chemie, biochemie, fyziologie rostlin a pedologie.\n\n"}
{"id": "277860", "url": "https://cs.wikipedia.org/wiki?curid=277860", "title": "Výživa rostlin", "text": "Výživa rostlin\n\nVýživa rostlin je proces přijímání souhrnu látek potřebných pro zdravý vývoj rostliny ve formě rostlinou přijatelné. Mezi tyto látky a fyzikální faktory lze řadit i světlo a teplo, ale především jsou tím míněny chemické sloučeniny, které rostlina přijímá z okolního prostředí, obvykle hlavně z půdy.\n\nVětšina rostlin jsou fotoautotrofní organismy, které se udržují při životě příjmem světla, oxidu uhličitého, vody a výživných látek. Z látek, které přijímají, rostliny vytváří fotosyntetickou asimilací organické látky. Důležitým předpokladem pro tento proces je světlo (většinou sluneční záření) a zelené barvivo (chlorofyl), které pohlcuje světlo a přeměňuje v chloroplastech světelnou energii na chemickou.<ref name=\"Campbell/Reece_195\">Campbell/Reece 2006, str. 195</ref> Přežití všech rostlinných organismů závisí na vyváženém příjmu a výdeji vody buňkou. Rostlinné a jiné buňky, které mají pružné buněčné stěny, regulují přebytek vody zpětným tlakem (turgor) a při nedostatku vody se plazmatická membrána od buněčné stěny odtahuje, což se navenek projevuje sesycháním až odumřením (plazmolýza).<ref name=\"Campbell/Reece_153\">Campbell/Reece 2006, str. 153</ref> Asi 95 % hmotnosti sušiny rostlin tvoří organické látky a jenom 5 % je tvořeno látkami anorganickými.\n\nRostliny nezbytně potřebují k růstu devět makrobiogenních a minimálně osm mikrobiogenních prvků. Nedostatek uvedených živin způsobuje poruchy růstu, zbarvení a úhyn. Takové projevy byly ve 20. století nazývány \"fyziologické choroby rostlin\", avšak od 21. století jsou často nazývány fyziologická poškození rostlin. Nadbytek živin však způsobuje poškození rostlin rovněž.\n\nMakrobiogenní prvky a formy, ve kterých jsou často přijímány, jsou:\n\nMezi osm základních mikroelementů patří:\n\nMikroelementy fungují především jako kofaktory pro enzymy a rostliny je vyžadují jenom ve velmi malém množství. Přesto může jejich nedostatek způsobit v porostech rostlin velké škody, například nedostatek hořčíku nebo železa způsobuje žloutnutí listů, což může rostlinu natolik oslabit, že přestane i růst a zahyne. Nadbytek může působit podobné škody.\n\nStruktura a chemické složení půdy jsou vedle biogeografické polohy a podnebí hlavními faktory, které určují, jestli se rostliny v daných podmínkách adaptují na minerálové složení a půdní typ, ať už se jedná o přírodní ekosystém či zemědělskou oblast. Na rozhraní půda-rostlina se odehrávají biochemické procesy, které podmiňují zachování mnoha ekosystémů na Zemi. V půdě se nachází částice různých velikostí, které vznikly rozdrobňováním matečné horniny a spolu s těmito částečkami tvoří půdní humus. Humus zabraňuje slepování jílovitých částic a je zodpovědný za drolivou strukturu půdy, díky které je v půdě zadržována voda a zároveň umožňuje kořenům rostlin přístup ke kyslíku díky zvýšení poréznosti půdy. Humus je rovněž rezervoárem minerálních látek, které postupně pronikají do půdy, zatímco mikroorganismy rozkládají organickou hmotu.\n\nRozpouštěním půdních minerálů vznikají ionty, z nichž mnoho, zejména ty s pozitivním nábojem (kationty), např. draslík, vápník a hořčík, je poutáno k negativně nabitým částicím půdy pomocí elektrostatických sil. Proto k tomu, aby kořeny rostlin mohly absorbovat výživné látky, musí dojít k jejich uvolnění z vazby na částice, čímž se stanou pro rostlinu lépe dostupné. Kationty se stávají pro rostliny dostupnými v okamžiku, kdy jsou ve vazbě na jílové částice nahrazeny půdními vodíkovými ionty (H). Tato kationtová výměna je stimulována kořenovými vlásky, které vylučují H do půdního roztoku. Právě z tohoto důvodu je péče o půdní strukturu velmi důležitá. Záporně nabité anorganické látky (anionty), jako např. dusičnany (NO), fosforečnany (PO) a sírany (SO), mají tendenci k odplavování, protože se neváží na částice půdy příliš pevně a rostliny pak trpí jejich nedostatkem.<ref name=\"Campbell/Reece_770\">Campbell/Reece 2006, str. 770–772</ref>\n\nKořeny rostlin jsou součástí rozsáhlých podzemních společenstev, jako jsou například určité druhy hub a bakterií. Během dlouhého evolučního vývoje vznikl mezi kořeny rostlin a těmito organismy úzký symbiotický vztah, jehož výsledkem je usnadnění získávání živin, z něhož těží obě strany. Dvěma nejdůležitějšími příklady symbiózy mezi rostlinami a jinými organismy jsou biologická fixace dusíku bakteriemi v hlízkách rostlin z čeledi bobovitých a symbiotické seskupení hub a rostlinných kořínků (mykorhiza).\n\nAdaptační mechanismy pro zlepšení výživy rostlin jsou ale i takové, které mohou případnému hostiteli i škodit. Nazýváme je rostlinným parazitismem nebo rostlinným predátorstvím. Parazitické rostliny získávají živiny napojením na hostitelova vodivá pletiva, nebo nepřímo přes houbová vlákna mykorhizy, a masožravé rostliny doplňují svou potřebu na minerální výživu vstřebáváním těl živočichů. Existuje ale i mnoho přechodných forem, jako například poloparazitismus jmelí, které je zelené, a tedy schopné fotosyntézy, ale odčerpává mízu hostitelského stromu pomocí střebadel (haustorií) a doplňuje tím svoji výživu.<ref name=\"Campbell/Reece_775\">Campbell/Reece 2006, str. 775–781</ref>\n\nMůže být dodáván ve formě hnojení oxidem uhličitým. V praxi je toto prováděno výhradně v uzavřených prostorech, obvykle jde o skleníky.\nTakovou výživou je dosaženo zvýšení transpirace a množství chlorofylu. K poruchám z nedostatku oxidu uhličitého v praxi obvykle nedochází.\n\nJe dodáván ve formě zálivky. Voda je nosič živin a vodík i kyslík se přímo účastní základních chemických procesů v rostlině. Nedostatek kyslíku a vodíku se v praxi obvykle poruchou neprojevuje, obvykle se projevuje nedostatek vody.\n\nDusík je biogenní prvek, který se vyskytuje ve významných organických sloučeninách a ve všech živých organismech. Rostliny ho přijímají kvůli svému růstu a nevylučují ho. Sloučeniny dusíku jsou obsaženy v půdě a mohou být dodávány ve formě hnojiva. Nedostatek i nadbytek se projevuje poruchami. Dusík je součástí aminokyselin, amidů, bílkovin (např. enzymů), pyrimidinových a purinových bází (tedy součást nukleových kyselin), chlorofylu a dalších biologicky aktivních látek. V rostlinách se jeho obsah pohybuje ve značném rozmezí v závislosti na druhu orgánu a stáří rostliny. V počátečních fázích vývoje je obsah dusíku v rostlině a spotřeba dusíku rostlinou vysoká. S klesající tvorbou biomasy potřeba příjmu dusíku klesá. Rostliny, které byly hnojeny nadbytkem hnojiv s obsahem dusíku, lze poznat podle dužnatých tkání křehkých dužnatých orgánů a velkých, sytě zelených listů. Takové rostliny se snadno poškodí a také více trpí chorobami a škůdci.\n\nNěkteré rostliny specificky preferují nadbytek dusíku (kopřiva dvoudomá), většina rostlin snáší nadbytek dusíku, ale ve svém důsledku takový stav vede k chorobám, potlačuje vývoj květů a preferuje růst a na stanovišti jsou rostliny méně náročné vytlačovány na dusík náročnějšími druhy. \n\nRostlina přijímá dusík především ze dvou forem, a to jako ionty NO a NH. Obě formy jsou mobilní, dobře metabolicky využitelné, ale mají značně rozdílný význam, úměrný rozdílům oxidace obou iontových forem. Kromě toho mohou rostliny v omezené míře přijímat i některé dusíkaté organické látky, např. močovinu, aminokyseliny aj. Některé rostliny v symbióze s bakteriemi mohou využívat vzdušný dusík (N) díky procesu tzv. biologické fixace dusíku, jedná se například o hlízkové bakterie a bobovité rostliny, aktinobakterie žijící v symbiotickém vztahu s řadou rostlin (olše, rakytník, …) nebo cyanobakterie (sinice) a některé rostliny (jako je vodní kapradina \"azolla\"). Riziko nedostatku dusíku u těchto rostlin je tedy menší a některé rostliny se dokonce využívají jako \"přírodní hnojivo\", běžně se jedná o rostliny z čeledi bobovité a v Číně je od 11. století takto používána \"azolla\" pro hnojení rýže. Některé rostliny (masožravé) doplňují nedostatek dusíku příjmem živin z usmrcených živočichů.\n\nNedostatek dusíku u rostlin je vážnou fyziologickou poruchou, poruchou výživy. Projevuje se slabým růstem rostlin, rostliny jsou malé. Nedostatek dusíku se projevuje nejdříve u starších listů, dusík rostlina transportuje přednostně do růstových orgánů. Mladé listy jsou proto ještě zelené, ale starší jsou zjevně poškozeny. Nedostatek dusíku v rostlině může nastat vlivem nevhodných půdních poměrů a jeho příjem rostlinou může být výrazně omezen vlivem antagonostických prvků nebo celkově nedostatkem výživy.\n\nSíra patří mezi makrobiogenní prvky ve výživě rostlin. Rostliny mají relativně vysoké požadavky na síru. Je obsažena v půdě a je dodávána ve formě hnojiva (síran draselný, síran amonný). \n\nRostliny přijímají síru z půdy ve vodném roztoku jako síranový anion SO symportem se třemi protony H. Tyto protony musí být poté zase vyčerpány protonovými ATPázami ven z buňky za investice ATP, aby se udržela jejich optimální koncentrace v buňce. Příjem síry je pro rostlinu energeticky náročný. Síra je po rostlině transportována buď ve formě SO, nebo jako redukovaný (pro redukci je třeba ATP a redukovaný feredoxin) sulfid S, nebo vázaná v aminokyselinách či sulfolipidech.\n\nNedostatek síry se projevuje poruchami. Poškození rostlin vlivem přebytku síry v podmínkách ČR nebylo pozorováno. Časté ovšem bývaly poškození oxidem siřičitým jako průmyslovým znečištěním. Nedostatek síry se vyskytuje v písčitých půdách, neobsahují-li dostatek sádry. \n\nPokud poklesne obsah síry pod její kritickou hladinu, neprojeví se obvykle symptomy deficience přímo na rostlinách, ale klesá biosyntéza proteinů a v rostlinách se hromadí větší množství volných aminokyselin. Celkově dochází k inhibici metabolických procesů. Projevuje se celkovou chlorózou a pomalým růstem. Zvláště výrazný je nedostatek síry u jetele a cibulovin.\n\nRostliny fosfor přijímají v podobě aniontů HPO a HPO. Fosfor se nachází v rostlinách jako složka nukleových kyselin, fosfolipidů, koenzymů NAD a NADP a adenozintrifosfátu (ATP). Vzhledem ke svému zápornému náboji (uvnitř buňky je záporný náboj) a vysoké vnitrobuněčné koncentraci je jeho příjem energeticky velmi náročný, přijímá se neustále a vysokoafinními transportéry. Při příjmu pomáhá mykorhiza. V rostlině se vyskytuje volný (jako fosfátový aniont HPO) i vázaný. Volný může být skladován ve vakuole\n\nFosfolipidy spolu s bílkovinami tvoří důležitou složkou buněčných membrán. Fosfor se koncentruje zejména v meristematických zónách rostlin, kde je využíván pro syntézu nukleových kyselin. Při nedostatku fosforu se jaderné dělení zpomalí nebo zastaví a omezuje\nse tvorba plodů.\n\nKyselina fosforečná je především nezbytná pro tvorbu nukleových kyselin, lecitinu a proteinů. Fosfor je jako složka DNA nejdůležitější součástí jádra a plastidů. Všude tam, kde je kyselina fosforečná přeměněna na své nerozpustné sloučeniny, se pohybuje v rostlině difúzí. Zárodky plodů se mohou vyvíjet pouze tehdy, je-li v nezbytném množství přítomen fosfor nutný pro replikaci buněčné DNA a následné buněčné dělení, při kterém vznikají nové buňky.\n\nPožadavky běžných polních plodin na fosfor jsou značné, pšenice například využije z 1 ha půdy asi 26,5 kg této kyseliny. Lesní plodiny vyžadují mnohem méně fosforu. Je však zřejmý silný vliv hnojení fosfáty na výnos.\n\nDřívější tvrzení, že kyselina fosforečná v řasách může být nahrazena kyselinou trihydrogenarseničnou, je považováno za absurdní a navíc Molisch prokázal, že je nemožné.\n\nNedostatek fosforu u rostlin se projevuje se slabým růstem rostlin, zpomaluje se růst nadzemních orgánů rostliny, zpožďuje se vývoj pupenů, plody a květy předčasně opadávají a nedostatek fosforu nepříznivě působí i kořeny. Listy jsou malé a starší postupně odumírají.\n\nNedostatek přijatelného fosforu zabraňuje normálnímu fungování rostlinných buněk. Řasa \"spirogyra\" (šroubatka) pěstovaná po dobu osmi týdnů bez kyseliny fosforečné nevykazovala žádný růst. Došlo k žlutému zbarvení chlorofylu a hromadění tuku a albuminu. Po přidání 0,1 promile dihydrogenfosforečnanu draselného se obnovilo buněčné dělení. \n\nFosfor je v půdě vázán, je výrazně málo pohyblivým prvkem v půdě, příjem fosforu rostlinou může být ale výrazně omezen vlivem antagonostických prvků nebo celkově nedostatkem výživy\n\nVýznam draselných solí pro každou živou buňku je nepopiratelným faktem. V zelených rostlinách se podílí na syntéze sacharidů, ale také proteinů. Dodání draselných solí u zelené rostliny působí rychlý rozvoj a následně se tvoří velké množství proteinů. Většina hub vyžaduje draselné soli pro produkci proteinů. Tyto soli nemohou být nahrazeny lithiem nebo sodnými solemi. U některých hub však mohou být nahrazeny v omezené míře solemi rubidia nebo cesia.\n\nHlavní úlohou draslíku je poskytnout odpovídající iontové prostředí pro metabolické procesy v cytosolu, a spolupůsobí například i jako regulátor různých procesů včetně regulace růstu. Rostliny potřebují ionty draslíku (K) pro syntézu bílkovin a pro otevírání a zavírání průduchů, což je regulováno protonovou ATPázou tak, aby buňky průduchů byly buď napjaté nebo ochablé. Nedostatek iontů draslíku může poškodit schopnost rostliny regulovat tyto procesy. Draslík zasahuje do tvorby cukru a do syntézy škrobu, a má roli i v jiných fyziologických procesech, jako je fotosyntéza nebo syntéza proteinů, což se projevuje při transportu a přeměnách vytvořených cukrů. Draslík se účastní aktivace některých enzymů, přepravy rozpuštěných látek a asimilátů cévními svazky a v rovnováze kationtů a aniontů v buňce.\n\nVysoký obsah draselné soli způsobí snížení absorpce chloridu sodného na minimum. Draselné soli způsobují také zvýšení obsahu sacharidů u rostlin. Hnojení draselnou solí ne vždy zvýší výnos zrna. Často je to jen výnos slámy, který je zvýšen. Forma, jakou jsou draselné soli jsou použity, může mít velký vliv.\n\nVysoká respirace listů je typickým projevem draslíkové deficience. Nedostatek draslíku snižuje syntézu organických látek a zvyšuje respiraci, čímž se omezuje energetický stav rostliny. Při nedostatku draslíku je omezen transport cukrů z listů do bulev u řepy cukrovky a zvyšuje se obsah redukujících cukrů, a tím je blokován citrátový cyklus. Důsledkem toho je narušení syntézy sacharidů, tvorba tenčích buněčných stěn, řidších pletiv, a tím je snížena odolnost obilovin proti poléhání i ochrana proti parazitům.\n\nNedostatek draslíku u rostlin je vážnou fyziologickou poruchou výživy rostlin. Projevuje se deformacemi listů, svinováním listů, okrajovými nekrózami a zkracováním internódií. Rostlina s nedostatkem draslíku hůře hospodaří s vodou a je náchylnější k napadení patogeny. Vzhledem k vlivu na hospodaření s vodou nedostatek draslíku u rostlin výrazně ovlivňuje řadu metabolických a fyziologických funkcí, které jsou spojené s poklesem výnosu i jeho kvalitou. Je snížena odolnost rostlin proti nízkým teplotám, suchu a podobně. U zelenin se snižuje jejich skladovatelnost a chuťové vlastnosti. Nižší je i obsah vitamínu C. U obilovin se snižuje pružnost stébla, což zvyšuje nebezpečí poléhání. Při nedostatku draslíku dochází zpočátku k mírnému poškození rostlin, které později může nabývat plošných a zřetelných projevů.\n\nPřehnojení draslíkem se může projevit vedlejšími antagonistickými účinky. Je omezen příjem hořčíku, vápníku, zinku, manganu nebo sodíku, takže se projevují příznaky nedostatku těchto živin.\n\nHořčík hraje důležitou roli ve fotosyntéze, protože tvoří centrální atom chlorofylu, je chelátově vázán v jeho porfyrinovém jádře a bez chlorofylu není možná asimilace, a tedy syntéza organických látek v zelené rostlině. Sloučeniny hořčíku jsou spolu se sloučeninami železa nezbytné pro výrobu chlorofylu.\n\nBez dostatečného množství hořčíku proto pro pokrytí potřeby hořčíku v mladých listech rostliny začnou odbourávat chlorofyl ve starých listech. To způsobí, že hlavním příznakem nedostatku hořčíku je chloróza nebo žloutnutí listů mezi nervaturou, která zůstává zelená, což listům rostlin dodává mramorovaný vzhled. Hořčík je také nutný aktivátor mnoha důležitých enzymů a to i enzymů fotosyntézy. Hořčík je také velmi důležitý při stabilizaci struktury ribozomu, takže nedostatek hořčíku způsobuje depolymerizaci ribozomů, což vede k předčasnému stárnutí rostlin. Po delší době nedostatku hořčíku dochází k nekrózám listů a shazování starších listů. Rostliny s nedostatkem hořčíku také vytváří menší, dřevnatější ovoce.\n\nNedostatek hořčíku u rostlin patří mezi fyziologické poruchy rostlin. Prvním příznakem jsou chlorózy. Při nedostatku draslíku se příznaky zesilují. Chlorózy často připomínají mramorování, blednutí listů od okrajů a mezi cévními svazky, které ještě zůstávají zelené. Listy bývají často lámavé a křehké, kořeny slabě vyvinuté. U řepy se porucha projevuje hnědou kropenatostí, u brambor čárkami připomínajícími Y-virus. Při nedostatku hořčíku je ochuzena nejdříve řada biologicky významných soustav ještě předtím než dojde na změny u chlorofylu. Projevům chlorózy tak předchází hluboký metabolický rozvrat často doprovázený nekrózami pletiv (korálková mozaika nebo pruhovitost). U jehličin se projevuje zasycháním špiček.\n\nŽelezo je přijímáno rostlinou kořeny jako Fe a Fe nebo v chelátové formě. Stejně jako ostatní minerály, i železo rostlina přijímá s vodou z půdy. Ionty Fe v půdě jsou obtížně rozpustné, proto rostlina vylučuje do svého okolí organické látky, které s železem reagují a tvoří cheláty. Tyto cheláty se vážou na membránu, na které se redukuje Fe → Fe enzymem Fe chelátreduktázou, do buňky pak vstupuje železo v podobě Fe. U lipnicovitých (trav, Poaceae) se vylučované látky nazývají fytosiderofory a skrz membránu procházejí neredukované ionty Fe. Fytosiderofory jsou případem fytometaloforů, neboť takto lze přijímat i jiné kovy. Železo se dále transportuje xylémem. \n\nŽelezo je v rostlinách skladováno je ve fytoferitinu (rostlinný feritin), který tvoří proteinový komplex obalující 5000–6000 iontů železa. Nedostatek železa způsobuje světlé skvrny na listech, přebytek jejich bronzový nádech.\n\nŽelezo je například využíváno k tvorbě glutamyl-tRNA reduktázy, enzymu potřebného pro vytvoření kyseliny 5-aminolevulové, která je prekurzorem chlorofylu.\nVětšina přijatého železa je distribuována do chloroplastů. Pohyb železa v rostlině je velmi malý, takže příznaky nedostatku železa se projevují žloutenkou a chlorózou nejdříve na mladých listech, zatímco starší listy jsou ještě zelené. \n\nLze předpokládat, že mírné hnojení se solemi železa by mělo být prospěšné pro rostliny pěstované na půdě s nedostatkem železa. V bahnité půdě, ve které je pěstován oves a pšenice, je v důsledku aplikace hnojiva obilí zralé o několik dní dříve a výnosy slámy a obilí jsou zvýšené. Postřik se síranem železnatým by mohl přinést také příznivé výsledky. Yille aplikoval 2% roztok na mladé jablka a hrušky, což nejen urychlilo zrání. Další informace ovšem zmiňují škodlivý účinek 1% roztoku na rostliny bramboru.\n\nNedostatek železa se projevuje zpravidla za horkého léta po deštivém jaru. Projevuje se obvykle jako chloróza listů. Vzhledem k tomu, že je železo významnou složkou chlorofylu, projevuje se nedostatek železa nedostatečnou tvorbou chlorofylu. Touto poruchou trpí často například vlčí bob a vápnobojné rostliny.\nNedostatek železa může být zaměněn s nedostatkem manganu nebo nadbytkem některých jiných složek výživy. Prvky jako vápník, zinek, mangan, fosfor, měď (antagonistické prvky) mohou učinit železo pro rostlinu nedostupné v případě, že jsou přítomny ve větším množství z běžných živin takto působí například nadbytek fosforu.\n\nRostliny přijímají mangan podobně jako ostatní minerály z půdního roztoku, kde se vyskytuje ve špatně rozpustných oxidech nebo dobře rozpustných chelátech, které jsou pro příjem příznivější. V rostlinách je mangan důležitou součástí kyslík vyvíjejícího komplexu, který v chloroplastech rozkládá vodu, což probíhá v primární fázi fotosyntézy. Nedostatek poškozuje chloroplasty a je příčinou chlorózy.\n\nMangan se v rostlině účastní nejdůležitějších procesů, jako je fotosyntéza, tvoří kofaktor řadě enzymů (například oxidázám), má vliv na příjem dusíku a tvorbu nukleových kyselin, je užitečný při přenosu fosfátů.\nPohyblivost manganu v rostlině je velmi nízká, pohybuje se zřejmě v chelátové vazbě. Mladší listy bývají nedostatkem postiženy dříve. Nejcitlivějšími organelami na nedostatek manganu jsou chloroplasty. Mangan je dále nezbytný pro redukci NO z NO. Při deficitu manganu se může zvyšovat obsah NO v rostlinách jako důsledek nitrátreduktázového systému.\n\nMezi rostlinami se projevují velké druhové rozdíly jak v nárocích, tak i ve schopnosti příjmu manganu z půdy. Nejběžnější je nedostatek manganu v zamokřených půdách, rašelinných půdách, mokřadech a humózních písčitých půdách a tam, kde jsou vysoké hladiny organické hmoty. V organických sloučeninách je mangan zastoupen v půdě v malém množství a stává se přijatelným teprve po jejich mineralizaci nebo po přechodu do chelátových forem.\n\nFyziologicky mangan nenahrazuje železo v rostlinách. Rostliny rostou dokonale i v kultivačních roztocích, kde nejsou žádné stopy manganu. Nicméně, popel z rostlin, zejména u dřevin, někdy obsahuje i více manganu než železa. V případě borovic i pylová zrna obsahují mangan.\n\nHlavními symptomy je mezinervová chloróza (nervatura listů zůstává zelená), tvorba hnědavých a šedavých skvrn na listech. Vážně postižené listy mohou hnědnout a usychat. Nejvýznamnějším příznakem je suchá skvrnitost ovsa. Listy mají šedavé skvrny a svěšují se a hynou aniž by rostlina vytvořila latu. V raném stádiu též nedostatek manganu brzdí odnožování travin.\nMezi postižené rostliny patří brambory, jabloně, hrách, fazol, jetel, řepa a maliník. U řepy a jiných rostlin se zdánlivě projevuje podobnými příznaky jako virová mozaika. Někdy může být zaměněn s poškozením sviluškami.\n\nPro fyziologické funkce rostlin je chlór jen málo významný a jeho role není plně objasněna. Chlor je nezbytný k růstu kořenových špiček a kořenového vlášení. Účastní se osmoregulace a jako součást fotosystému II fotosyntézy. Bobovité rostliny využívají 4-chlor-indolyloctovou kyselinu jako rostlinný hormon odvozený od auxinu.\n\nChloridy nejsou nutné pro fyziologické funkce nižších organismů. Houby a sladkovodní řasy lze úspěšně pěstovat bez stopy chloridů. V případě vyšších rostlin, Knop a Batalin úspěšně vypěstovali i halofyty v nepřítomnosti chloridu sodného, a Knop tvrdí, že chloridy jsou zbytečné pro všechny rostliny, takže doporučuje kultivační tekutiny bez chloridů. Na druhé straně, u některých rostlin se vyskytují adaptace, které vytvářejí závislost na přítomnosti chloru, zvláště na chlorid draselný. Je prokázáno, že rostliny z prostředí přijímají chloridy a ty koncentrují v organismu. Popel z leknínu bílého v množství 7 až 10 procent sušiny získané z celkové hmoty rostliny obsahuje 9–23 procent chloru a řasa \"Spirogyra nitida\" 24 procent. \n\nNobbe zjistil, že rostliny pohanky prospívají normálně v kultivačním prostředí bez chloridů do květu, ale brzy poté špičky stonků odumřou a horní část stonku je poškozena otoky, epidermis praská, tmavě zelené listy křehnou, a projevuje se chloróza a zvrat, nejsou vytvářeny plody. Mikroskopická vyšetření prokázala velkou akumulaci škrobových zrn v části stonků, což potvrdil Leydhecker. \n\nChloridy vápníku a hořčíku mají škodlivý vliv na rostliny, pravděpodobně způsobený uvolněním kyseliny chlorovodíkové v buňkách. Při 0,01% koncentraci chloridu sodného nebo chloridu draselného nebyl zaznamenán žádný zásadní rozdíl v růstu nebo množství škrobu řasy \"spirogyra\", avšak růst byl zpomalen o 0,5 %. Zvýšení obsahu chloridu sodného nad určitou mez má zpomalující vliv na asimilaci v chloroplastech (Schimper). Asi 1% roztok zpomalí růst pšenice a roztok 1,8% zabrání jejímu vyklíčení. Chlorid sodný snižuje množství chlorofylu v rostlinách z mořského pobřeží, ale způsobuje, že listy jsou tužší.\n\nSloučeniny bromu se ve velkém množství vyskytují v mořských řasách, a to především ve formě bromoformu a brommetanu. Brommetan se vyskytuje i u některých vyšších rostlin, například v čeledi brukvovité. Fyziologické nahrazení bromidu draselného za chlorid draselný u vyšších rostlin je možné. V případě rostlin pohanky pěstovaných na bromidu draselném autor experimentu uvádí, že pouze jeden ze šesti stvolů tvoří semeno, ostatní uhynou během fáze kvetení. Tvrzení, že bromidy nejsou škodlivé pro kvetoucí rostliny se tak mohou týkat pouze některých krátkověkých rostlin.\n\nBór je rostlinami přijímán hlavně přes kořeny při optimálním pH 5-6. Rostliny obsahují bór jak v rozpustné tak v nerozpustné formě. Zdá se, že se nerozpustný bór je funkční forma, zatímco rozpustný bór představuje přebytek. Bór je nezbytný pro růst vyšších rostlin, ale není nezbytný pro řasy. V rostlinách je hlavní funkcí tohoto prvku poskytnout strukturální celistvost buněčné stěny sesíťováním molekul pektinu a zajistit její funkci, protože ovlivňuje její porozitu a odolnost v tahu. Další funkce zahrnují zajišťování funkcí plazmatické membrány a další metabolické procesy, mechanismus, jakým bór na tyto procesy působí, ale doposud není dobře prozkoumán. Bór je také nezbytný pro bakterie zajišťující biologickou fixaci dusíku, a to především pro hlízkové bakterie žijící v symbióze s bobovitými rostlinami, jejichž buněčná stěna chrání tyto bakterie před kyslíkem.\n\nVysoká koncentrace bóru je pro většinu rostlin toxická, projevuje se zlatožlutým zbarvením na starších listech. Vysoký obsah bóru lze omezit hnojením přípravky s obsahem vápníku nebo dusíku.\n\nNedostatek bóru je nejrozšířenější poruchou příjmu živin na celém světě a způsobuje velké ztráty v rostlinné výrobě jak kvantitativně, tak kvalitativně.\nBór příznivě ovlivňuje akumulaci fosforu v listech. Z úlohy metabolismu fosforu vyplývá i význam bóru ve vztahu k fotosyntéze.\nNedostatek bóru má vliv na vegetativní a reprodukční růst rostlin, který má za následek inhibici buněčného růstu, odumírání pletiv a sníženou plodnost.\n\nNároky na vápník neodpovídají vždy vztahu k půdní reakci. Vápník v půdě omezuje rozvoj četných choroboplodných zárodků a škůdců v půdě. Jeho nedostatek se projevuje nejdříve na mladých orgánech a růstových vrcholech.\n\nRůzné druhy rostlin mají různou potřebu vápníku. Příjem, transport a redistribuce vápníku jsou podmíněny tendencí vápníku tvořit poměrně málo rozpustné až nerozpustné sloučeniny. Proto je v rostlině jeho pohyb velmi malý a využitelnost prakticky zanedbatelná, což vyúsťuje na jedné straně v postupném zvyšování jeho obsahu ve starších listech a na druhé straně v chronický nedostatek vápníku ve vrcholových a rostoucích meristémech při nedostatku vody v rostlině (nedostatečné transpiraci). Vápník je prvek u nějž na základě jeho chemické analýzy nelze přímo usuzovat na jeho skutečnou potřebu.\n\nJiž dlouhou dobu je známo, že vápenaté a hořečnaté soli se nemohou fyziologicky nahradit navzájem. Heiden podotýká že kukuřice a hrášek bez vápníku přežily jen čtyři týdny a dosáhly výšky pouze 18,9 a 27 cm. Absence vápníku zastavuje růst dříve než nedostatek fosforu a draslíku. \"Spirogyra\" uhynula během čtyř až pěti dnů v 1 promile roztoku síranu hořečnatého, ale zůstala naživu dlouhou dobu v odpovídajícím roztoku sodíku, draslíku a vápníku. V 1 procentním roztoku dusičnanu hořečnatého menší druhy \"Spirogyra\" uhynou za šest až dvanáct hodin. Škodlivý účinek soli hořčíku je také zřejmý na kořenech sazenic. \nVápník zásadně ovlivňuje metabolismus rostlin. Nedostatek vápníku ovlivňuje příjem živin. Mimořádné účinky vápenných solí mají zvláštní význam na vývoj kořenového vlášení. Byly klíčem k poznatku, že draselné a amonné soli v půdě jsou absorbovány ve zvýšeném množství rostlinami po hnojení vápenatými solemi. Při nedostatku vápníku kořeny začínají zahnívat. \n\nVápník se podílí na růstu buněk a správné funkci buněčných stěn a tak i pevnost pletiv. Vápník v rostlinné tkáni také neutralizuje některé organické kyseliny.\n\nČasto může být nedostatek vápníku u rostlin výsledkem nízké transpirace celé rostliny nebo postižené tkáně. Rostliny jsou citlivé na lokalizovaný nedostatek vápníku, protože vápník není přepravován floémem. Vedle chloróz je charakteristická zvláště chlorotická kropenatost mladších listů. Symptomy se prohlubují na mladších listech. Příznaky nedostatku vápníku se objeví nejprve jako lokalizované odumírání tkáně vedoucí k zakrslému růstu rostlin. Některé příznaky nedostatku vápníku jsou zcela specifické u některých rostlin. U zelí, kapusty a růžičkové kapusty se projevy nedostatku vápníku objevují jako zhnědnutí uvnitř hlávek a černé nekrózy nebo jako černání vrcholových částí nebo podobně jako u salátu černání špiček listů. Fyziologická skvrnitost jablek také hořká skvrnitost jablek nebo pihovitost jablek je fyziologická porucha která se projevuje především na mladých bujně rostoucích stromech s malou násadou velkých plodů. U paprik a rajčat tato porucha ve výživě rostliny vápníkem nápadně postihuje plody. Porucha je někdy nazývána černání pupku rajčete.\n\nNadbytek vápníku v půdě rostlinám v podstatě neškodí s výjimkou rostlin citlivých přímo na nadbytek vápníku. Symptomy zahrnují žloutnutí listů, nebo hnědnutí ploch mezi nervaturou listů, jenž může sama zůstat zelená, zatímco mladé listy se mohou zdát zcela světlé. Ovoce může být špatné kvality a úroda je značně snížená. Kalciózou může trpět každá rostlina, ale obzvláště citlivá je většina vápnostřežných nebo rašeliništních rostlin, jako jsou například azalky a kamélie. Z běžných ovocných druhů jsou citlivé především maliny, broskvoně, kdouloň obecná a hrušně.\n\nZinek je rostlinami přijímán kořenovým systémem, převážně jako kationt Zn a také v hydratovaných formách. Může být přijat také ve vhodné chelátové vazbě nebo jako Zn(OH). Rostlinami je zinek přijímán z půdního roztoku pomocí fytometaloforů (podobně jako u železa, fytometalofory pro železo se nazývají fytosiderofory). Jeho nedostatek způsobuje odumírání vzrostných vrcholů, nadbytek chlorózu. Kořeny rostlin obsahují více zinku než nadzemní část. \n\nZinek hraje významnou roli při regulaci metabolismu nukleových kyselin, inhibuje aktivitu ribonukleázy v rostlinných pletivech. Rovněž ovlivňuje metabolismus aminokyselin, bílkovin a cukrů. Hladina zinku má rovněž vliv na tvorbu giberelinu.\n\nMěď plní v rostlině funkci katalyzátoru, ačkoliv je poměrně toxická. \nRelativně vysoká koncentrace Cu se objevuje v chloroplastech. Váže se na molekuly bílkovin a je složkou proteinu v chloroplastu. Mechanismus působení není dosud plně objasněn. \n\nV případě nedostatku pro rostlinu přijatelné mědi dochází k zasychání vrcholků rostlin, listy žloutnou, jsou zkroucené, nejdříve bývají postiženy starší listy. Na mladých listech se projevuje nedostatek mědi jako chlorotické skvrny. Nedostatek mědi může být důvodem výrazně snížené plodnosti třešní.\n\nPotřeba molybdenu je běžně velmi nízká. Molybden je v rostlině snadno pohyblivý, do rostliny může vstoupit jak kořeny, tak pokožkou nadzemních částí. Hromadí se v podzemních částech rostlin. Rostliny přijímají molybden převážně jako aniont Mo a velké množství molybdenu se nachází v semenech. Molybden se v rostlině účastní procesů fixace dusíku, metabolismu fosforu, příjmu a využití železa a ovlivňuje působení enzymů.\n\nKobalt je přijímán kořeny i listy. Hraje roli při tvorbě chlorofylu a fytohormonů a sám působí jako katalyzátor.\n\nAčkoliv byl fluor ve formě fluorid vápenatý nalezen v některých rostlinách (spoluvytváří buněčné stěny), pro rostliny není nutný. Lze dokonce říci, že rozpustné fluoridy už v malém množství působí na rostliny toxicky.\n\nPodle Gautiera (1899) mořské řasy obsahují na 100 g sušiny 60 mgr jódu, zatímco sladkovodní řasy obsahují jódu pouze 0,25-2,40 mgr. Klíčící rostliny ze semen pohanky v prostředí, ve kterém je draslík nabídnut jako jodid, uhynuly dříve, než se vyvinul první list. Nižší organismy takové prostředí snáší lépe.\n\nPokud je sodík v prostředí rostlin ve zvýšené koncentraci, dochází k snižování příjmu K, Ca, Mg rostlinou.\n\nTéměř všechny půdy obsahují dostatek křemíku. Rostliny využívají křemík ve formě solí a SiO. Ve stěnách epidermálních buněk se křemík nachází u jednoděložných rostlin. Křemík ovlivňuje zdravotní stav rostliny, může zřejmě ovlivňovat náchylnost na padlí, odolnost proti bramborové spále u brambor. U révy vinné je popsán menší výskyt napadení houbovými patogeny – oidiem a perenosporou po aplikaci vysokopecní strusky.\n"}
{"id": "277861", "url": "https://cs.wikipedia.org/wiki?curid=277861", "title": "Biskupské gymnázium Bohosudov", "text": "Biskupské gymnázium Bohosudov\n\nBiskupské gymnázium v Bohosudově je katolické gymnázium, které poskytuje čtyř- a osmileté gymnaziální vzdělání všeobecného zaměření. Součástí výuky nejsou povinné hodiny náboženství. V budově gymnázia působí též Základní škola při Biskupském gymnáziu Bohosudov. V roce 2010 došlo ke sloučení biskupského gymnázia a základní školy do jedné instituce s názvem \"Biskupské gymnázium a základní škola Bohosudov\".\n\nSoučasné Biskupské gymnázium Bohosudov navazuje na tradici předchozího stejnojmenného ústavu a ještě starších jezuitských gymnázií sídlících na tomtéž místě. Pokud vezmeme jako datum jeho založení založení prvního jezuitského gymnázia a následná období neexistence školy jen jako přerušení činnosti, jde o jedno z nejstarších gymnázií v Česku – první jezuitské gymnázium bylo v Bohosudově založeno již v roce 1679. Jeho činnost však byla ukončena s rozpuštěním jezuitského řádu v roce 1773.\n\nOvšem v roce 1853 bylo gymnázium obnoveno jako Biskupské gymnázium Bohosudov a výuky se opět chopili jezuité. Gymnázium bylo německojazyčné. Další přerušení výuky přinesla druhá světová válka.\n\nŠkola byla obnovena jako českojazyčná v roce 1947 (přestěhovalo se do ní bývalé Arcibiskupské gymnázium z Prahy, které tak lze do určité míry též považovat za předchůdce dnešního BGB), ale v roce 1950 komunistický režim gymnázium opět zrušil a zřídil v něm internační tábor pro řeholníky. Poté v objektu sídlila nejprve československá (1952-1968) a posléze sovětská (1968-1991) armáda.\n\nV roce 1993 bylo BGB opět obnoveno biskupem Kouklem a funguje dodnes. V roce 1995 při něm vznikla i \"Základní škola při Biskupském gymnáziu Bohosudov\", která byla původně organizačně jeho součástí, od roku 2001 je však formálně samostatným subjektem, byť nadále sídlí v téže budově a existuje tu i určitá personální provázanost.\n\n\n\n\n"}
{"id": "277864", "url": "https://cs.wikipedia.org/wiki?curid=277864", "title": "Božtěšice", "text": "Božtěšice\n\nNázev Božtěšice má více sídel:\n"}
{"id": "277865", "url": "https://cs.wikipedia.org/wiki?curid=277865", "title": "České Hamry", "text": "České Hamry\n\nNázev České Hamry má více sídel:\n"}
{"id": "277867", "url": "https://cs.wikipedia.org/wiki?curid=277867", "title": "Měchovec lidský", "text": "Měchovec lidský\n\nMěchovec lidský (\"Ancylostoma duodenale\"), také někdy označovaný jako měchovec dvanácterníkový, je významný parazit člověka vyskytující se v subtropickém a tropickém pásu, zejména pak na východní polokouli a v Jižní Americe. Dospělí jedinci se lokalizují v tenkém střevě hostitelů, jako jsou lidé, kočky a psi, a během svého vývoje migrují různými tkáněmi. Onemocnění způsobené měchovcem lidským se odborně nazývá ankylostomóza a může být pro člověka smrtelné. Projevuje se v několika fázích.\n\nMěchovec lidský je válcovitý hlíst šedavě bílé barvy. Dospělci měří 10–18 mm, mají oblý tvar těla, hlavový konec je vybaven mohutnou ústní kapsulou s chitinovými zuby, jež slouží k přichycení parazita k sliznici střeva a sání krve. Kaudální konec samců je vybaven výraznou kopulační burzou.\n\nLarva proniká do těla neporušenou kůží, nejčastěji přes bosé nohy. Vstupuje do krevního oběhu. Následně migruje do plic, kde proniká do plicních sklípků. Z nich se dostává do průdušek a do průdušnice. Vykašláváním a následným polknutím hlenu se dostává do tenkého střeva, kde pohlavně dozrává. Samice zde může naklást 10 000 až 30 000 vajíček denně. Vajíčka se uvolňují do stolice. Na teplé a vlhké půdě se ve vajíčku larva rychle vyvíjí. Po 5–10 dnech může infekční larva opět proniknout do kůže jiného organismu a začít nový cyklus infekce. Průměrná délka života měchovce lidského je jeden rok.\n\nAnémie z nedostatku železa může vést k duševní tuposti a srdečnímu selhání.\n\nOchrana životního prostředí před kontaminací fekáliemi, dodržování osobní hygieny a hygieny stravování, nošení uzavřené obuvi, vyloučení přímého styku kůže se zemí, vzdělávání.\n\nPodáním některých z přípravků: mebendazol (Vermox), albendazol (Zentel), befenium (Alcopar), pyrantel a tiabendazol (Mintezol).\n\n"}
{"id": "277874", "url": "https://cs.wikipedia.org/wiki?curid=277874", "title": "Dyspinxie", "text": "Dyspinxie\n\nDyspinxie (z lat. \"pinxi\", „namalovaný“, nebo \"pingere\", „malovat“) je specifická vývojová porucha osvojování kreslení projevující se neobratností v práci s tužkou, neschopností osvojení dovedností spojených s plošným zobrazováním. Jde o poruchu, která v pedagogicko-psychologické praxi není téměř vůbec diagnostikována, v Mezinárodní klasifikaci nemocí (MKN-10) není daná diagnóza zakotvena. Specifické poruše osvojování kreslení (dyspinxii) či jiným, resp. jinak pojmenovaným obtížím v kreslení není v české a zejména v zahraniční literatuře věnována velká pozornost. \n\nDyspinxii definuje Říčan, Vágnerová (1991) jako „vývojovou poruchou kreslení. V jejím pozadí bývá buď porucha v oblasti vizuální (dysgnózie) nebo motorické (dyspraxie), nebo v obou, anebo v jejich integraci“. Podobně popisuje dyspinxii Michalová (2004): „Dyspinxie je specifická porucha kreslení, je charakteristická nízkou úrovní kresby, neschopností zobrazit určité předměty s jevy adekvátně v závislosti na věku“.\n\nDyspinxii se krátce věnuje také Matějček (1993), podle něhož dítě s dyspinxií nedovede přenést svoji představu utvořenou v trojrozměrném prostoru na plochu papíru (kresba je chudá, schematická směs nedokonalých tvarů). „Dítě nedovede kresebně napodobit určité sestavy čar nebo ploch, které by muselo napřed analyzovat, a pak teprve reprodukovat. Celý kresebný projev dítěte je často nápadně primitivní, ba někdy přímo bizarní a ukazuje velmi dobře, do jaké míry je jeho názorová orientace porušena“. Dle Matějčka (1993) se dyspinxie zpravidla nevyskytuje samostatně, ale jako součást syndromu lehké mozkové dysfunkce a narušená kresba je pak vodítkem pro diagnostiku mozkových dysfunkcí. \n\nDalší definicí je specifická porucha kreslení, která se vyznačuje nízkou úrovní kresby. Pozorovatelná je i určitá neobratnost a nejistota v samotném držení tužky, případně i křečovité sevření a tzv. „rytí do papíru“. Jedinec není schopen přenést svoji trojrozměrnou představu na papír a má problémy s pochopením perspektivy. \n\nVětšina odborných článků se týká kresebného projevu u dětí s nějakým znevýhodněním, poruchou osobnosti, sníženým intelektem apod. (např. kresba u dětí s dyslexií, kresba u dětí úzkostných, kresba u dětí s poruchou chování). \n\nSpecifické vývojové poruchy učení se téměř nikdy nevyskytují v čisté formě, to znamená, že se navzájem kombinují. Proto je někdy složité správně diagnostikovat, o jaký typ poruchy se u daného jedince jedná, či který typ SPU u jedince převládá.\n\nDle Michalové dyspinxie postihuje: „ jak složku vizuální (neschopnost napodobit předlohu), tak motorickou (neobratnost). Držení kreslících potřeb je křečovité a neobratné, tahy jsou tvrdé a nejisté. Dítě nedovede graficky znázornit svoji představu, přenést trojrozměrnou představu na dvojrozměrný papír. Kresba má nízkou, primitivní úroveň, odpovídající věkově mladším dětem. Tvary jsou nedokonalé.“  \n\nPoznání a posouzení úrovně kreslení pomáhá předvídat nejen dysgrafii. Vyznačuje se neobratným drženým, tvořením s tužkou anebo štětcem. Dítě těžko usměrňuje pohyb ruky při kreslení čar, změně směru čáry, při kreslení podle kontur. Čáry často přetahuje, nedodržuje vybarvovanou plochu. Tahy při kreslení jsou křečovité, nejisté. Závaznějším problémem při dyspinxii je neschopnost zobrazit určitý objekt – dům, strom, postavu anebo napodobit kompozice. Kresebný projev je na velmi nízké úrovni, někdy až bizarní a ukazuje narušení názorné orientace dítěte. Porucha může mít původ v postihnutí vizuální, nebo motorické oblasti. Při diagnostice se využívají testy obkreslování. Úlohou dítěte je napodobit předlohy, postupuje od jednoduchých po složitější, které má před sebou, může neustále kontrolovat správnost svého postupu. Kreslí například kruh, kříž, trojúhelník, hvězdu. Podle toho poznáme, která část je nedostatečně vyvinutá. Můžeme se ho zeptat, zda nakreslilo obrázky stejné a v čem se liší. Pokud to dítě umí posoudit, bude problém v oblasti motoriky. Pokud to nerozpozná jde o problém v oblasti zrakové percepce.\n\nNáprava spočívá v rozvíjení jemné motoriky. Možností je tu spousta, od uvolňujících cviků přes navlékání korálků, skládání lega i jiných dřevěných či plastových stavebnic, skládání puzzle, hraní si s malými míčky až po motivované cviky s prsty rukou (luskání, solení, drobení, stahování, roztahování,…) , dále vnímání zrakové. Už výše uvedené činnosti na rozvoj motorky pomáhají zdokonalovat zrakové vnímání. \n\n"}
{"id": "277879", "url": "https://cs.wikipedia.org/wiki?curid=277879", "title": "Petr Stach", "text": "Petr Stach\n\nPetr Stach (10. března 1949 – 8. srpna 2015) byl mistr ČSSR v kulturistice v letech 1974-1978 a mistr Evropy v letech 1975 a 1977. Byl také bývalým členem výkonného výboru Svazu kulturistiky a fitness České republiky. Vedl trenérskou školu, akreditované zařízení Ministerstva školství, mládeže a tělovýchovy ČR - Trenérskou školu Petra Stacha mistra Evropy.\n\nPravidelné a systematické posilování započal ve svých 16 letech. Informace o cvičení tehdy čerpal z nepravidelných informací, časopisů \"Sport dla wsystkych\", \"Štart\", \"Trenér a cvičitel\", časopis \"VTM\" vydal přílohu Lekce kulturismu, až později\nvyšla knížka autorů Fialy a Mullera „Kulturistika“, ale zato v zcela rozebraných 149 000 výtiscích.\n\nVstoupil tehdy do oddílu kondiční kulturistiky ve Vršovicích. V 18 letech nastoupil na dvouletou základní vojenskou službu. V roce 1970 byl přijat na SPŠ strojnickou, v roce 1975 pracoval jako technolog pražského Motorletu.\n\nZúčastnil se 62 kulturistických soutěží, zde je část z nich:\n\n\n"}
{"id": "277884", "url": "https://cs.wikipedia.org/wiki?curid=277884", "title": "Windows Media Video", "text": "Windows Media Video\n\nWindows Media Video (WMV) je komprimovaný souborový videoformát pro několik proprietárních kodeků vyvinutých společností Microsoft. Původní kodek známý jako \"WMV\" byl navržen pro internetové streamingové aplikace jako konkurence pro již zavedený RealVideo. Ostatní kodeky jako např. \"WMV Screen\" a \"WMV Image\", se staraly o specializovaný obsah. Během standardizace ze SMPTE si WMV vzalo za své i formáty jako HD DVD a Blu-ray disk.\n\nV roce 2003, Microsoft navrhl specifikaci video formátu založenou na jejich formátu WMV 9 a přeložil ji do SMPTE kvůli standardizaci. Tento standard byl oficiálně schválen v březnu roku 2006 jako SMPTE 421M, více však známý jako VC-1. Učinil tak z formátu WMV 9 otevřený, nicméně stále patenty zatížený standard. Od té doby se stal VC-1 jedním ze tří povinných video formátů pro BD-ROM a HD DVD-ROM specifikace.\n\n\"WMV video\" je obvykle zapouzdřeno do kontejneru ASF. Přípona souboru .wmv typicky popisuje ASF soubory, které obsahují Windows Media Video bitový proud. Audio formáty užívané společně s Windows Media Video jsou typické verze Windows Media Audio, nebo v několika případech neschválené ACELP.net audio formáty. Microsoft doporučuje, aby ASF soubory, obsahující data v jiných formátech než Windows Media, užívaly i tak jednotnou příponu .asf.\n\nI když je WMV proud obecně zabalen do kontejneru ASF, může být také vložen do formátu AVI či Matroska. Výsledný soubor pak má koncovku .avi či .mkv. WMV může být ukládáno jako AVI soubor v případě používání WMV 9 VCM kodekových implementací. Jiná častá cesta jak uchovávat WMV jako AVI soubor je užití programu VirtualDub.\n\nTento kontejner může volitelně podporovat digital rights management při využití kombinace ECC klíčové výměny, DES blokové šifry a zákaznické blokové šifry, RC4 streamovací šifry a SHA-1 hashovací funkce.\n\nMezi software, který může přehrávat WMV video, patří Windows Media Player, PowerDVD, RealPlayer, KMPlayer, VLC media player, Zoom Player a Media Player Classic. Microsoft Zune, software pro správu médií, podporuje formát WMV, ale využívá Zune specifické variace Windows Media DRM, který je využíván PlaysForSure. Řada přehrávačů pro různé platformy, jako pro Linux, používá implementaci WMV z projektu FFmpeg.\n\n"}
{"id": "277891", "url": "https://cs.wikipedia.org/wiki?curid=277891", "title": "Rosalia", "text": "Rosalia\n\nRosalia je rod brouků z čeledi tesaříkovití (\"Cerambycidae\"). Významným druhem tohoto rodu je evropský tesařík alpský (\"Rosalia alpina\"), který je kriticky ohrožený. Zástupci rodu \"Rosalia\" jsou zajímaví svými výraznými kresbami na krovkách.\n\n\n"}
{"id": "277892", "url": "https://cs.wikipedia.org/wiki?curid=277892", "title": "Marek Sapara", "text": "Marek Sapara\n\nMarek Sapara (* 31. července 1982, Košice, Československo) je bývalý slovenský fotbalový záložník a reprezentant, profesionální hráčskou kariéru ukončil v lednu 2018, jeho posledním klubem byl MFK Ružomberok. Účastník Mistrovství světa 2010 v Jihoafrické republice.\nMimo Slovensko působil na klubové úrovni v Norsku a Turecku.\n\nJeho fotbalovým snem byl přestup do kvalitní evropské ligy, oblíbeným klubem je FC Barcelona. Pochází z obce Ďurďošík u Košic.\n\nS fotbalem začal v klubu FK Krásná nad Hornádom, odkud přešel v juniorském věku do 1. FC Košice. Zde se dostal do A-týmu.\n\nV dresu Ružomberoku vyhrál v sezóně 2005/06 double, tedy slovenský fotbalový pohár i titul v domácí lize.\n\nDo norského Rosenborgu Trondheim přišel v létě roku 2006 ze slovenského MFK Ružomberok. Před jeho přestupem do Norska o něj měly zájem i další kluby, například FC Spartak Trnava, Petržalka, MFK Dubnica či v Česku FC Baník Ostrava a SK Sigma Olomouc. Nicméně Sapara se rozhodl přestoupit do Rosenborgu Trondheim. Stal se prvním Slovákem v historii klubu.\n\nV norské nejvyšší fotbalové soutěži Tippeligaen poprvé nastoupil 10. září 2006 proti Sandefjordu. 26. září pak vstřelil svůj první gól v Norsku proti týmu Odd Grenland. Zazářil však v rozhodujícím zápase o titul na hřišti bergenského Brannu, kdy se mu povedlo skórovat z přímého kopu a Rosenborg vyhrál celý zápas i ligovou soutěž. S Rosenborgem postoupil do základní skupiny Ligy mistrů UEFA. Svými výbornými výkony pomohl Rosenborgu postoupit z těžké skupiny do třetího kola Poháru UEFA.\n\nSezónu 2009/10 dokončil v tureckém klubu MKE Ankaragücü, nastoupil ve 13 zápasech Süper Lig a vstřelil 1 gól. Následující sezónu 2010/11 zasáhl do 24 ligových zápasů, v nichž se třikrát střelecky prosadil.\n\nV září 2011 přestoupil společně s dalším slovenským reprezentantem Róbertem Vittekem do jiného tureckého mužstva – Trabzonsporu. Trabzonspor za něj zaplatil 200 000 €. 5. ledna 2012 byl poslán do konce sezóny na hostování do Gaziantepsporu.\n\nV srpnu 2012 nastoupil v nové sezóně 2012/13 po návratu z hostování opět za Trabzonspor. 21. října 2012 vstřelil ve 45. minutě úvodní gól ligového střetnutí s Beşiktaşem Istanbul, domácí Beşiktaş však stihl vyrovnat gólem Manuela Fernandese na konečných 1:1.\n\nV červenci 2013 si v přípravném zápase těžce poranil koleno (poškozené vazy v pravém koleni) a podrobil se operaci. Začátkem sezóny 2013/14 se dohodl na rozvázání smlouvy s Trabzonsporem. Do konce roku 2013 se zotavoval po zranění. Jako další angažmá preferoval zahraničí, v případě návratu na Slovensko by upřednostnil Ružomberok, kde strávil v minulosti úspěšnou část kariéry. Nakonec se rozhodl pro Gaziantepspor.\n\nV roce 2012 v tureckém klubu Gaziantepspor nejprve hostoval z Trabzonsporu. Za Gaziantepspor nastoupil poprvé 9. ledna 2012 v ligovém zápase proti domácímu Fenerbahçe SK, který istanbulský klub (Fenerbahçe SK) vyhrál 3:1, ačkoli o poločasu prohrával 0:1. Poprvé se trefil 10. února v ligovém utkání proti „svému“ klubu Trabzonsporu, když v 69. minutě upravoval skóre na 3:1. Zápas skončil výsledkem 4:1 pro domácí Trabzonspor, ale Turecká fotbalová asociace Saparův gól anulovala a změnila výsledek na 4:0. Regulérní gól tak vstřelil až 18. března v domácím ligovém zápase proti Karabüksporu (výhra 3:0, Sapara zvyšoval v utkání na 2:0). Hned v následujícím ligovém zápase 25. března proti domácímu Eskişehirsporu se podílel jedním gólem na vítězství svého klubu 2:0.\n\nKoncem ledna 2014 do Gaziantepsporu přestoupil poté, co si vyléčil zraněné koleno. Dohodl se na angažmá do konce sezony 2013/14. Celkem odehrál v týmu 10 ligových zápasů a vstřelil 2 góly.\n\nV srpnu 2014 podepsal dvouletou smlouvu s druholigovým tureckým klubem Ankaraspor, který se čerstvě přejmenoval na Osmanlıspor.\n\nV lednu 2015 se vrátil na Slovensko, odešel nejprve na půlroční hostování do MFK Ružomberok. Ve 24. ligovém kole začátkem dubna 2015 si poranil koleno (stejné, se kterým měl problémy v minulosti), což ho vyřadilo na dlouhou dobu ze hry – musel podstoupit znovu operaci.\n\nV létě 2015 se vrátil do Osmanlısporu, kde se dohodl na ukončení spolupráce a v září podepsal dvouletou smlouvu s MFK Ružomberok. Jeho touhou bylo vyhrát s mužstvem ještě nějakou trofej. <br>\nV prosinci 2017 mu vedení klubu oznámilo, že s ním již nepočítá. Tento krok pobouřil fanoušky, kteří vyjádřili svou nespokojenost. Poté vedení svůj krok přehodnotilo a zahájilo s hráčem rokování o případném začlenění do struktur klubu. V lednu 2018 Sapara oznámil konec profesionální hráčské kariéry.\n\nMarek Sapara byl členem slovenské mládežnické reprezentace do 21 let.\n\nDíky svým výkonům jej trenér slovenské reprezentace začal pravidelně povolávat do A-mužstva. Debutoval ve slovenské fotbalové reprezentaci 8. října 2005 v domácím kvalifikačním utkání proti Estonsku (Slovensko vyhrálo 1:0), nastoupil na hřiště v 77. minutě.\n\nSvůj první reprezentační gól v A-mužstvu zaznamenal v domácím přátelském utkání 15. listopadu 2006 proti Bulharsku, které Slovensko vyhrálo v Žilině 3:1. Sapara se prosadil v 53. minutě, když zvyšoval na průběžných 2:0. Sapara rovněž odehrál celou druhou polovinu kvalifikace na Euro 2008, představil se i na pražské Letné proti českému výběru.\n\nV kvalifikačním zápase o MS 2014 v Brazílii 12. října 2012 v Bratislavě proti Lotyšsku zvyšoval z přímého kopu na průběžných 2:0, Slovensko v závěru inkasovalo gól z pokutového kopu, přesto utkání dovedlo do vítězného konce (2:1). Se 7 body se dotáhlo na doposud vedoucí dvojici – Řecko s Bosnou a Hercegovinou. 14. listopadu 2012 odehrál kompletní přátelský zápas s Českou republikou v Olomouci, slovenská reprezentace podlehla domácímu mužstvu 0:3. 6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. 22. března 2013 nastoupil v domácím kvalifikačním zápase v Žilině proti Litvě, který skončil remízou 1:1.\n\nZúčastnil se Mistrovství světa v roce 2010 konaného v Jihoafrické republice, kde Slovensko podlehlo v osmifinále Nizozemsku (prohra 1:2), Sapara na turnaji nastoupil v jediném utkání – právě v osmifinále proti pozdějšímu vicemistrovi Nizozemsku. Zasáhl do hry na několik závěrečných minut, šel na hřiště v 87. minutě.\n\nGóly Marka Sapary za A-mužstvo Slovenska\nMFK Ružomberok\n\nRosenborg Trondheim\n\n\n\n"}
{"id": "277903", "url": "https://cs.wikipedia.org/wiki?curid=277903", "title": "Steve Reeves", "text": "Steve Reeves\n\nStephen L. Reeves (21. ledna 1926, Glasgow, Montana – 1. května 2000) byl americký kulturista a herec.\n\nNarodil se v Glasgow v Montaně, ale poté, co jeho otec Lester Dell Reeves zemřel při nehodě na farmě se s matkou Goldie přestěhovali do Kalifornie (bylo mu 10 let). Reeves se začínal zajímat o kulturistiku. Během svých studií na střední škole trénoval v tělocvičně Eda Yaricka v Oaklandu. Po maturitě vstoupil do armády, bylo to v pozdější fázi druhé světové války. Sloužil v Pacifiku.\n\nReeves vyhrál následující kulturistické tituly:\n\nNa konci šedesátých let Steve Reeves byl držitel nejvíce titulů v kulturistických soutěžích a měl následující míry:\n\nMíry za \"studena\" v jeho vrcholné formě:\n\n\nReeves byl znám pro svůj vypracovaný \"V-trup\" a pro velkou šíři ramen, které jednou Armand Tanny změřil na 23 1/2\" / ~60 cm.\n\nEncyklopedie moderní kulturistiky Arnolda Schwarzeneggera říká:\n\n„..Kulturistika však stále ještě zůstávala poněkud obskurní disciplínou. Ve veřejném povědomí totiž stále nebyl žádný kulturistický šampión – dokud se neobjevil na scéně Steve Reeves. Reeves byl tím správným mužem na správném místě ve správnou chvíli. Šikovný, opravdová osobnost, s perfektním tělesným rozvojem. Pamětníci této éry vzpomínají, jak se za Reevesem po pláži táhli celé davy a jak na něj neznámí přihlížející zůstávali zírat v němém úžasu.\n\nPo svém vítězství na přeboru Mr. America a Mr. Universe začal Reeves točit filmy a stal se mezinárodní hvězdou titulními rolemi ve filmech Hercules, Pirát Morgan a Zloděj bagdádský. Podle veřejného mínění v padesátých letech neexistoval jiný slavný kulturista – kromě věčného Charlese Atlase – než Steve Reeves.“\n\n\nV pozdější fázi svého života Reeves propaguje kulturistiku bez drog a chová koně. Poslední dvě dekády svého života strávil ve Valley Center v Kalifornii. Koupil si zde ranch, kde žil se svojí druhou ženou Aline, až do její smrti roku 1989. Reeves zemřel 1. května 2000 po komplikaci s lymfatickými problémy.\n\n"}
{"id": "277908", "url": "https://cs.wikipedia.org/wiki?curid=277908", "title": "Měch", "text": "Měch\n\nMěch je v původním významu kožený vak.\n\nOd toho se odvozuje název technického zařízení, které umožňuje měnit své vnitřní rozměry, a přitom zachovávat těsné oddělení prostoru uvnitř a vně. Používá se ke stlačování vzduchu (kovářské měchy, měchy některých hudebních nástrojů) nebo pružné uzavírání nějakého prostoru (fotografický měch). Pojmem měch se označuje jak celé zařízení, tak i jen jeho pružná část. Na rozdíl od funkčně podobné soustavy válec-píst jsou jednotlivé části spojeny a to pomocí pružného a často speciálně skládaného materiálu.\n\nMěchy byly užívány ranými zemědělci, ale první jejich obrázky máme od Asyřanů z roku 3000 př. n. l. Dříve byly vyráběny z ovčích nebo hovězích močových měchýřů. Byly používány i v antickém Řecku a Římě ke skladování a konzumaci nápojů, např. vína. Způsob nakládání s měchy popisuje následující citát z Bible:\n\nV kovárnách byly měchy používány k výrobě stlačeného vzduchu, který podporuje hoření ve výhni.\n\nMěchy jsou vybaveny některé hudební nástroje:\n\n"}
{"id": "277914", "url": "https://cs.wikipedia.org/wiki?curid=277914", "title": "Čuzik", "text": "Čuzik\n\nČuzik ( ) je řeka v Tomské oblasti v Rusku. Je 382 km dlouhá. Povodí má rozlohu 9 000 km².\n\nPramení ve Vasjuganských bažinách a protéká přes Vasjuganskou rovinu. Teče na severovýchod lesnatou tajgou. Koryto je velmi členité, úzké a mělké. Po soutoku s řekou Kjongou vytváří řeku Parabel (přítok Obu). Hlavním přítokem je Komborsa.\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 73 km od ústí činí 30,5 m³/s. Zamrzá na konci října až v listopadu a rozmrzá na konci dubna až v květnu.\n\nJe splavná pro vodáky. Vodní doprava je možná do vzdálenosti 210 km od ústí. Řeka je bohatá na ryby. Na řece leží obydlená místa Pudino a Usť Čuzinsk.\n"}
{"id": "277920", "url": "https://cs.wikipedia.org/wiki?curid=277920", "title": "Camacha", "text": "Camacha\n\nCamacha je obec v okrese Santa Cruz na ostrově Madeira. Leží po silnici asi 10 km severovýchodně od Funchalu v nadmořské výšce 700 m n. m. Žije zde 7991 obyvatel (2001). Katastr obce na jihovýchodě sahá až k pobřeží oceánu.\n\nObyvatelé Camachy se živí hlavně zemědělstvím. Každý rok se zde také koná slavnost jablek. Obec je známá jako středisko košíkářství na Madeiře.\n\nJe zde škola, lyceum, gymnázium, moderní stavba kostela, náměstí. Ponejprve v Portugalsku se zde hrál fotbal (1875).\n"}
{"id": "277923", "url": "https://cs.wikipedia.org/wiki?curid=277923", "title": "Věčné pokusy", "text": "Věčné pokusy\n\nVěčné pokusy (též dlouhodobé výživářské pokusy) jsou agrochemické pokusy s plodinami pěstovanými několik let na jednom místě v monokultuře. Takové plodiny se většinou hnojí pouze minerálními hnojivy. Pro srovnání se též pěstují parcely nehnojené vůbec, či kombinované s několikaletým úhorem. Výsledky věčných pokusů se uplatňují převážně ve výživě rostlin, ale i v pedologii. Monokultura má totiž vliv nejenom na fyzikální, ale i na chemické vlastnosti půdy. Výživářské pokusy začínají v 19. století po uveřejnění minerální teorie prof. Liebiga. Na jednotlivé plodiny jsou aplikovány v Rusku, Francii, Velké Británii a dalších zemích.\n\n"}
{"id": "277931", "url": "https://cs.wikipedia.org/wiki?curid=277931", "title": "Čierny Váh", "text": "Čierny Váh\n\nČierny Váh může znamenat:\n\n"}
{"id": "277933", "url": "https://cs.wikipedia.org/wiki?curid=277933", "title": "Festivia Chorus", "text": "Festivia Chorus\n\nFestivia Chorus je komorní smíšený sbor, který sdružuje zpěváky z pomezí Jihočeského kraje a Kraje Vysočina. Vznikl na konci roku 2004 v obci Velká Lhota. V současné době (2008) má sbor 15 členů.\nSbor byl založen koncem roku 2004, kdy také uspořádal ve Velké Lhotě první adventní koncert. Původní název sboru byl Komorní sbor Velká Lhota, současný název nese sbor od května roku 2007.\n\nRepertoár souboru zahrnuje renesanční madrigaly, duchovní hudbu stejného období i mladší, dále spirituály a lidové písně.\n\n"}
{"id": "277934", "url": "https://cs.wikipedia.org/wiki?curid=277934", "title": "Konvenční zemědělství", "text": "Konvenční zemědělství\n\nKonvenční zemědělství je jeden z přístupů k zemědělskému hospodaření. Začíná se objevovat s tím, jak se objevuje průmyslová revoluce. Soustřeďuje se více na ekonomickou složku zemědělství, tedy na výnos a tedy i zisk. Pěstovány jsou takové plodiny, za které je možné utržit největší množství peněz. Za tímto účelem jsou pěstovány speciální odrůdy (i GMO), jsou aplikována hnojiva (i minerální), zavlažování a je redukován počet pojezdů na poli z hlediska agrotechniky. Efektivita intenzivního zemědělství ale může šetřit půdu. Tento systém se příliš nezabývá změnami v životním prostředí, zejména v agroekosystémech, pokud k tomu není dotacemi motivován, tedy veden způsoby, jako je například společná zemědělská politika. V Evropě je v současné době trend tento systém zemědělství opouštět - bylo např. dokázáno, že omezení počtu pojezdů na poli, zvyšuje šanci přežívání některých mikroorganizmů a patogenů, zhoršuje fyzikální vlastnosti půdy. Dalšími problémy jsou porušení půdní úrodnosti a dalších chemických vlastností, znečištění podzemních vod. Časté pěstování monokultury snižuje výnosy. Alternativou konvenčního zemědělství je organické zemědělství.\n\n"}
{"id": "277942", "url": "https://cs.wikipedia.org/wiki?curid=277942", "title": "Integrované zemědělství", "text": "Integrované zemědělství\n\nIntegrované zemědělství je jedna z teorií zemědělského hospodaření, která si klade za cíl trvalou udržitelnost tohoto systému. Je to předělová teorie mezi konvenčním hospodařením (hlavní cílem je zisk, resp. výnos) a organickým hospodařením (hlavním cílem je environmentalistická představa udržení stability agroekosystému a zdravotní nezávadnosti potravin bez reziduí pomocí organických hnojiv, vyloučením hnojiv minerálních a pesticidů). Integrovaný systém se tak snaží najít vhodnou kombinaci v použití obou výše zmíněných typů hospodaření (především aplikaci hnojiv či pesticidů) a vyvážení ekonomického a ekologického hlediska. Největší vliv má agrotechnika a dále typ odrůdy a půdní úrodnost.\n\n"}
{"id": "277952", "url": "https://cs.wikipedia.org/wiki?curid=277952", "title": "Sestra Akvinela", "text": "Sestra Akvinela\n\nSestra Akvinela vlastním jménem Ludmila Loskotová (17. června 1923, Vřesník (Želiv) – 10. listopadu 2007, Praha) byla česká řeholnice a zakladatelka Domova svaté Rodiny.\n\nNarodila se v rodině, která měla celkem devět dětí. Se školskými sestrami de Notre Dame se nejprve seznámila v Humpolci a v Horažďovicích, kam chodila do školy. Do noviciátu Kongregace Školských sester de Notre Dame vstoupila v roce 1944 (tj. v 21 letech) a přijala jméno Akvinela. Členky kongregace dále používají jméno Marie ke cti Matky Ježíše, tj. celkové jméno se píše zkratkou jako S.M. Akvinela atd.; jméno Akvinela je odvozeno od svatého Tomáše Akvinského.\n\nKrátce učila jako učitelka v mateřské škole v Poděbradech, od roku 1946 do roku 1950, kdy režim provedl vystěhování všech řeholnic zejména do pohraničí a místo práce ve školách a nemocnicích je převedl do práce v továrnách a v zemědělství. Sestra Akvinela tak byla odvezena do Broumova a pracovala v blízkých továrnách např. v Polici nad Metují. Vzhledem k náročným podmínkám onemocněla tuberkulózou a tak byla přesunuta na lehčí práci do Oseku u Duchova, kde pracovala na vyšívání chrámových rouch.\n\nV roce 1960 byla opět přesunuta do obce Horní Poustevna, kde stát zřídil ústavy sociální péče pro mentálně a fyzicky postižené děti. Tento ústav se staral o postižené děti z Prahy, blíže nebylo možné umístit tyto děti a rodiče proto museli dojíždět přes sto kilometrů, případně jim byl poskytnut autobus na návštěvu z Prahy. Sestra Akvinela pracovala jako vrchní sestra. V roce 1988 (tj. v 65 letech) odešla sestra Akvinela z Horní Poustevny (okres Děčín) ke svým starším spolusestrám do tzv. Charitního domova pro řeholnice v Oseku u Duchcova, kde také pracovala jako zdravotní sestra.\nPo roce 1989 se na Kongregaci školských sester de Notre Dame obrátili rodiče postižených dětí z Prahy, kteří chtěli umístit své postižené děti co nejblíže svého bydliště. Žádali Českou katolickou charitu, aby zřídila nějaký domov přímo v Praze. Sestra provinciální rozhodla a pověřila tímto úkolem sestru Akvinelu. V srpnu 1990 získala zrušené jesle v Praze 6 na Petřinách. Dne 7. října 1991 se otevřel první Domov svaté Rodiny.\n\nKapacita prvního Domova nestačila velkému zájmu o umístění, a tak byl v roce 2000 rozšířen Domov svaté Rodiny o druhý dům – bývalou libockou školu v Praze 6. Řízení Domova předala v roce 2002, ale dále působila v Nadaci sestry Akvinely, která podporuje a přispívá na činnost Domova svaté Rodiny.\n\nMarie Akvinela Ludmila Loskotová zemřela v klášteře v Praze-Krči 10. listopadu 2007. Zádušní mše se konala 16. listopadu 2007 v bazilice sv. Petra a Pavla na Vyšehradě. Mši sloužil biskup Karel Herbst za účasti mnoha dalších kněží. Její tělo bylo uloženo do hrobu sester na vyšehradském hřbitově.\n\nS. M. Akvinele Loskotové byla dne 28. října 2000 udělena Medaile Za zásluhy o Českou republiku, toto státní vyznamenání jí předal prezident Václav Havel. Dne 3. září 2003 jí bylo uděleno také čestné občanství Prahy 6.\n\nO sestře Akvinele byl roce 2002 natočila krátký dokument „Zlatá nit sestry Akvinely“ režisérka Marie Šandová.\n\n"}
{"id": "277963", "url": "https://cs.wikipedia.org/wiki?curid=277963", "title": "Pagani", "text": "Pagani\n\nSlovo Pagani má několik významů:\n"}
{"id": "277966", "url": "https://cs.wikipedia.org/wiki?curid=277966", "title": "Seznam anglických hovorových stažených tvarů", "text": "Seznam anglických hovorových stažených tvarů\n\nToto je seznam hovorových stažených tvarů vyskytujících se často v mluvené a chatovací angličtině.\n"}
{"id": "277967", "url": "https://cs.wikipedia.org/wiki?curid=277967", "title": "Wabi Ryvola", "text": "Wabi Ryvola\n\nWabi Ryvola, vlastním jménem Jiří Ryvola (4. dubna 1935 Kladno – 27. února 1995 Praha), byl český trampský písničkář. Hrál se svým bratrem Mikim Ryvolou ve skupině Hoboes.\n\nVyučil se soustružníkem, studoval gymnázium a nakonec vystudoval Střední průmyslovou školu strojní v Kladně. Následovala vojenská služba u Pomocných technických praporů, později působil jako konstruktér silničních strojů. Už od mládí se zabýval hraním a skládáním písní. V roce 1963 založil spolu s bratrem Mirko Ryvolou (Miki Ryvola) trampskou hudební skupinu Hoboes, která úspěšně vystupovala na koncertech, v televizi, i na soutěžních přehlídkách festivalu Porta.\n\nV roce 1958 vstoupil do trampské osady \"Zlatý Klíč\", kterou založil jeho bratr Miki v roce 1956, od roku 1968 buduje \"Zlatý Klíč\" na jihu Čech osadní \"sídlo\" zvané \"Fort Hazard\". Byl zakládajícím členem České tábornické unie v které působil až do roku 1993. Svoji činností inspiroval tisíce mladých lidí a trampů.\n\nOd roku 1988 trpěl vážnou chorobou – rakovinou plic. Lékaři mu odebrali polovinu plic, také díky tomu přestal kouřit. V roce 1988 se zúčastnil 3. světového trampského potlachu ve Švýcarsku, v roce 1991 s bratrem Mikim navštívil Austrálii, a v roce 1993 se zúčastnil 4. světového trampského potlachu v americkém Coloradu. Za život složil přes 270 písní. Napsal také 25 povídek publikovaných původně časopisecky, poté v samizdatu 1973–1989 a v roce 2007 v knize \"Prokletá vůně hor\".\n\n\n\n\n\n\n\n"}
{"id": "277970", "url": "https://cs.wikipedia.org/wiki?curid=277970", "title": "Levitace", "text": "Levitace\n\nLevitace může být:\n\n\n"}
{"id": "277971", "url": "https://cs.wikipedia.org/wiki?curid=277971", "title": "Vojen", "text": "Vojen\n\nVojen byl mýtický pokračovatel Přemysla Oráče a kněžny Libuše, zakladatelů dynastie Přemyslovců, jedním ze sedmi legendárních českých knížat mezi Přemyslem Oráčem a prvním historicky doloženým knížetem Bořivojem.\n\nJedna z teorií týkajících se počtu těchto knížat je podepřena freskami na zdech rotundy v moravském Znojmě, ale Anežka Merhautová tvrdí, že tyto fresky zobrazují historicky doložené Přemyslovce včetně moravských údělníků.\n\nJméno Vojen zaznamenal ve své Kronice české Kosmas, převzala ho i většina historiků z 19. století, včetně Františka Palackého. Původ jména lze odvodit od slova \"vojna, válka\" – Vojen tedy znamena bojovný.\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu. Vojen by jako třetí z nich odpovídal úterý, v latině \"Martis dies\", den Martův, přičemž Mars byl bohem války.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku staroslověnského (či staročeského) textu – poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha \"(oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\nDalimilova kronika a Kosmas se ovšem neshodují v tom, co bylo po smrti knížete Nezamysla. Hana Vrbová v novočeském volném přebásnění píše:\n\"Po něm Mnata, potom Vojen, o němž známo je nám to jen, že byl ještě plný sil, když zem synům rozdělil.\"\nTvrzení stran rozsahu Dalimilových znalostí o Vojenovi je uměleckou fabulí ozvláštňující monotóní výčet vladařů. V původním textu se píše jen:\n\"Potom snide kněz Přěmysł, po tom by knězem syn jeho Nezamysł. Po něm Mnata knězem bieše, po tom syn jeho, ten Vojen słovieše. Ten synoma zemiu rozděli...\"\n\nKosmas naopak konstatuje, že po Vojenově dožití knížectví vládl Vnislav. Dalimil naproti tomu uvádí, že Vojen dělí svou zem mezi syny: Lucko Vlastislavu dává, Čechy v správu Unislava (Vnislava).\n"}
{"id": "277973", "url": "https://cs.wikipedia.org/wiki?curid=277973", "title": "Johann Karl Wilhelm Illiger", "text": "Johann Karl Wilhelm Illiger\n\nJohann Karl Wilhelm Illiger (19. listopadu 1775 – 10. května 1813) byl německý entomolog a zoolog.\n\nNarodil se v roce 1775 jako syn obchodníka v Braunschweigu. Studoval u entomologa Johanna Hellwiga a později začal pracovat na přírodovědných sbírkách Johanna Centuriuse Hoffmannsegga. Od roku 1810 až do své smrti vynikal jako ředitel a profesor v Zoologickém muzeu v Berlíně.\n\nIlliger byl autorem \"Prodromus systematis et mammalium avium\" (1811), díla, které opravuje Linneovu systematiku. Částečně i díky němu se používá název pro skupinu organismů \"čeleď\". Přeopravil také informace v \"Magazin für Insektenkunde\", dnes známého také pod názvem \"Illigerův časopis\".\n\n"}
{"id": "277975", "url": "https://cs.wikipedia.org/wiki?curid=277975", "title": "Vnislav", "text": "Vnislav\n\nVnislav byl mýtický pokračovatel Přemysla Oráče a kněžny Libuše, zakladatelů dynastie Přemyslovců, jeden ze sedmi legendárních českých knížat mezi Přemyslem Oráčem a prvním historicky doloženým knížetem Bořivojem. Měl být synem knížete Vojena.\n\nJedna z teorií týkajících se počtu těchto knížat je podepřena freskami na zdech rotundy v moravském Znojmě, ale Anežka Merhautová tvrdí, že tyto fresky zobrazují historicky doložené Přemyslovce včetně moravských údělníků.\n\nJméno Vnislav zaznamenal ve své Kronice české Kosmas, převzala ho i většina historiků z 19. století, včetně Františka Palackého. Konec jména -slav je celkem typický pro slovanská jména (např. Vladislav, původně i Václav), není ovšem jasné, co přesně znamená první část tohoto jména.\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu. Vnislav by jako čtvrtý z nich odpovídal středě, v latině \"dies Mercurii\", den Merkurův. Merkur byl bohem zdárného obchodu, přičemž samo jméno Vnislav může odkazovat ke slovanskému bohu, kterému byl rovněž zasvěcen obchod. Merkurovi patří anglické Wednesday či francouzská mercredi - středa.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku staroslověnského (či staročeského) textu - poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha \"(oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\nDalimilova kronika a Kosmas se ovšem neshodují v tom, co bylo po smrti knížete Nezamysla. Dalimil píše:\n\"Po něm Mnata, potom Vojen, o němž známo je nám to jen, že byl ještě plný sil, když zem synům rozdělil.\"\n\nKosmas naopak konstatuje, že po Vojenově dožití knížectví vládl Vnislav. Dalimil naproti tomu uvádí, že Vojen dělí svou zem mezi syny: Lucko Vlastislavu dává, Čechy v správu Unislava (Vnislava). Lucký kníže Vlastislav by byl v tom případě také Přemyslovec, bratr knížete Vnislava.\n\nDalimil dále píše: \"Český kníže Unislav zemřel záhy. Jeho práv nabyl Křesomysl zas.\"\n"}
{"id": "277979", "url": "https://cs.wikipedia.org/wiki?curid=277979", "title": "Křesomysl", "text": "Křesomysl\n\nKřesomysl byl mýtický pokračovatel Přemysla Oráče a kněžny Libuše, zakladatelů dynastie Přemyslovců, jeden ze sedmi legendárních českých knížat mezi Přemyslem Oráčem a prvním historicky doloženým knížetem Bořivojem.\n\nJedna z teorií týkajících se počtu těchto knížat je podepřena freskami na zdech rotundy v moravském Znojmě, ale Anežka Merhautová tvrdí, že tyto fresky zobrazují historicky doložené Přemyslovce včetně moravských údělníků.\n\nJméno Křesomysl zaznamenal ve své Kronice české Kosmas, převzala ho i většina historiků z 19. století, včetně Františka Palackého. Původ jména lze vyložit jako ten, kdo křeše, podněcuje mysl.\n\nZáviš Kalandra uvádí, že jména sedmi mýtických českých knížat jsou odvozena ze starých slovanských názvů dnů v týdnu. Křesomysl by jako pátý z nich odpovídal čtvrtku, v latině \"Iovis Dies \", den boha Jova. Jupiter (také Jova) vládl hromům a bleskům a slovo křesat může odkazovat ke spojení křesat oheň (světlo). U Germánů byl čtvrtek den Donarův (Donnerstag), \"den Thoriiv\" (v angličtině Thursday). Také Thór vládl blesky.\n\nPodle teorie Vladimíra Karbusického pochází dvanáct jmen mýtických postav české historie včetně sedmi knížat z úryvku staroslověnského (či staročeského) textu - poselství Čechů k Frankům v 9. století. V tomto textu mělo být psáno: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha \"(oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\nDalimilova kronika píše: \"Český kníže Unislav zemřel záhy. Jeho práv nabyl Křesomysl zas.\"\n\nVáclav Hájek z Libočan do doby Křesomysla umístil pověst o Horymírovi a Šemíkovi. Křesomysl v jeho podání zanedbával zemědělský lid a na jeho úkor podporoval havířství.\n\n"}
{"id": "277983", "url": "https://cs.wikipedia.org/wiki?curid=277983", "title": "Origami", "text": "Origami\n\nOrigami (japonsky: 折り紙; z japonského \"oru\" – skládat, \"kami\" – papír) je japonské umění skládání rozličných motivů z papíru.\n\nPředpokládá se, že vzniklo přibližně v 9. století, když zprvu mělo své místo při náboženských obřadech a výzdobě šintoistických svatyní.\n\nJako široce rozšířená zábava se začíná objevovat až v 17. století a jeho obliba výrazně stoupá následující dvě století, až do devatenáctého století, kdy byla tato forma zábavy obecně rozšířena a stala se uznávaným uměním. Principem \"origami\" je přeměnit list papíru, případně něčeho podobného ve smysluplný objekt s pomocí překládání. Použití lepidla je běžné především v moderním origami a slouží k celkovému zpevnění a konzervování modelu\n. Stříhání či prostřihování čtvercového základu není pro \"origami\" cizí, vždyť už úplně první kniha o origami z roku 1797 Senbazuru orikata je založená výhradně na stříhání a nastřihování.\n\nPočet prvotních technik \"origami\" je relativně malý, ale díky kombinacím těmto základních postupů je možnost papír poskládat do rozličných tvarů. Nejznámější origami skládačkou je zřejmě papírový jeřáb.\nPopularita \"origami\" v Japonsku je obrovská. Skládat z papíru se učí děti už v mateřské školce. Maskoty zimních olympijských her v Naganu vytvořil jeden z největších mistrů tohoto umění Joseph Wu. Ovšem největším dokladem toho, co pro Japonce \"origami\" znamená, je pomník dětským obětem atomové bomby v Hirošimě – Děvčátko skládající jeřába. Byl vytvořen podle dívenky Sadako, trpící v důsledku ozáření leukémií, která se podle staré japonské legendy snažila poskládat tisíc papírových jeřábů, aby se uzdravila; nemoc však byla rychlejší. Mimo ni je pravděpodobně největší osobností origami dvacátého století Akira Jošizawa.\n\nJe obecně rozšířeným omylem, že skládání z papíru se vyvinulo v Japonsku a odtud se postupem času rozšířilo do zbytku světa. Skládání papíru v Evropě se vyvinulo zcela nezávisle, a to nejpozději ve 13. století. A tak ještě dnes je těžké ve Španělsku potkat někoho, kdo by znal \"origami\". Zde se pro skládání papírových skládanek vžilo označení \"papiroflexia\".\n\nDá se s nimi manipulovat (kroutit, tahat), například skákací žabička nebo nebe-peklo-ráj.\nSložené z více dílů, které jsou do sebe zasunuty. Někdy také nazývané 3D origami. Do této kategorie patří i Kusudama – ozdobné květinové koule.\nPapír je navlhčený pro snadnější manipulaci. Obvykle na složité a náročné modely.\n\n\n"}
{"id": "277984", "url": "https://cs.wikipedia.org/wiki?curid=277984", "title": "Vlastislav (Lučan)", "text": "Vlastislav (Lučan)\n\nVlastislav byl mýtický kníže Lučanů, který byl jako odbojník vládce Čechů Neklana poražen a zabit v lucké válce. \n\nVlastislav měl být syn jednoho z legendárních českých knížat Vojena, bratr dalšího z knížat Vnislava. Dalimilova kronika a Kosmas se ve své kronice ovšem neshodují v tom, co bylo po smrti knížete Nezamysla. Dalimil píše:\n\"Po něm Mnata, potom Vojen, o němž známo je nám to jen, že byl ještě plný sil, když zem synům rozdělil.\"\n\nKosmas naopak konstatuje, že po Vojenově dožití knížectví vládl Vnislav. Dalimil naproti tomu uvádí, že Vojen dělí svou zem mezi syny: Lucko Vlastislavu dává, Čechy v správu Unislava (Vnislava). Lucký kníže Vlastislav by byl v tom případě také Přemyslovec, bratr knížete Vnislava.\n\nLučané podle pověsti byli nepřátelé kmene Čechů a jejich vládců Přemyslovců. Podle Kosmy Lucko zaniklo za vlády knížete Neklana, jehož vojsko v lucké válce, konkrétně v bitvě u Turska, porazilo silnou luckou Vlastislavovu armádu. Této bitvy se mělo zúčastnit až 20 000 lidí, tedy desetina tehdejšího obyvatelstva území dnešních Čech.\nV Lucké válce prý jeho bojovník Tyr/Čestmír pobil Neklanovy nepřátele a sám zemřel. Neklan se ujal sirotka Zbyslava po poraženém knížeti Vlastislavovi a svěřil ho svému příteli Durynkovi. Ten ale dítě zavraždil s tím, že mu kníže bude vděčný. Když si přišel pro odměnu, byla taková, že si mohl vybrat způsob smrti: probodnutí se, skok ze skály nebo oběšení se. Durynk se pak měl sám oběsit kus za Prahou na olši, které se pak říkalo Durynkova olše.\n\nPostava se pod jménem Vlaslav vyskytuje i v \"Rukopise královédvorském\", zřejmém falzu středověkého rukopisu z 19. století, v básni „Čestmír a Vlaslav“ věnovaném lucké válce.\n\nVladimír Karbusický dokazuje, že Kosmas při líčení podrobností Lucké války vychází ze staršího franského zdroje. Kosmas v Lucké válce zřejmě popisoval historickou událost z doby pozdější než z období předbořivojovského, totiž pravděpodobně pohraniční půtku knížete Boleslava z roku 936.\n\nZáviš Kalandra v Českém pohanství naznačuje hypotézu, že se mohlo jednat o válku v Lužici. Kosmas zaznamenal pěvecké podání (bylinu), která při jeho zápisu do latiny pozbyla určujících rysů. \"Bitva na Luckém poli\" je tak zřejmě prozaickým přepisem hrdinského slovanského zpěvu.\n\n"}
{"id": "277987", "url": "https://cs.wikipedia.org/wiki?curid=277987", "title": "Žoržet", "text": "Žoržet\n\nŽoržet je lehká, pružná tkanina na šaty a halenky se zrnitým povrchem a omakem.\n\nVedle původního hedvábí se dnes k výrobě používají příze s vysokým zákrutem z vlny, bavlny a téměř všech syntetických materiálů.\nTypická je plátnová nebo keprová vazba se střídáním po dvou nitích s pravým a levým zákrutem v osnově a v útku. Tkaniny z krepových přízí (nad 1500 zákrutů na metr) se nazývají krep. \n\nŽoržet se vyrábí v několika druzích vzorování, podle kterých se rozlišuje například kloké, fakon, froté, pompon, reverzíbl aj. \n\n"}
{"id": "277996", "url": "https://cs.wikipedia.org/wiki?curid=277996", "title": "Výpočetní technika", "text": "Výpočetní technika\n\nVýpočetní technika (zkratka \"VT\") je termín, kterým se buď souhrnně označují přístroje určené k provádění výpočtů, nebo se jím odvolává na skupinu konkrétních kusů takových zařízení, či zařízení, jejichž vývojovými předchůdci jsou právě taková zařízení. Od masivního rozšíření osobních počítačů v závěru 20. století se výrazu užívá především v posledním jmenovaném významu. Výrazu se naopak neužívá ve významu způsobu realizace (naprogramování) formálně zadaného výpočetního algoritmu.\n\nSlovním spojením \"zařízení výpočetní techniky\" se mluvčí zpravidla odkazuje na jeden kus zařízení vyvedeného v koncepci počítače, jehož výpočetní výkon se podílí na zajišťování chodu nějaké do informatiky patřící služby. Předmětným zařízením může být např. server, pracovní stanice, router nebo přístupový bod bezdrátové sítě.\n\nNetriviální výpočetní operace nejsou nijak nové. Delší historii mají mj. v demografii, kde se jimi již před nástupem počítačů docházelo k závěrům o porodnosti nebo úmrtnosti.\n\nV době před moderními počítači lidé k usnadnění provádění náročných výpočtů používali jiné technické prostředky, např. tabulky předvypočtených hodnot (kupř. logaritmů, goniometrických funkcí nebo mocnin významných základů) nebo jednoduché mechanické pomůcky (kupř. logaritmické pravítko).\n\nOd poloviny 20. století se pro potřeby armády a vědy začaly rozvíjet elektronické počítače, zhruba od začátku jeho 90. let lze hovořit o proniknutí osobních počítačů do domácností a na úřady a přelom milénia potom lze považovat za milník, kdy se k domácím uživatelům dostal i internet. S expanzí počítačů se však vytratil původní záměr, tedy počítání; lépe řečeno, počítání na úrovni osobních počítačů, tedy v rukou neodborné veřejnosti, ustoupilo do pozadí — stalo se méně viditelným a přešlo z role cíle do pozice nástroje.\n\nBez dílčího počítání by si sotva vystačilo samotné jádro operačního systému (to se stěží vyhne pointerové aritmetice, když té je zapotřebí pro realizaci každého pole), příklady provádění výpočtů však lze identifikovat i na pro počítačově méně gramotného uživatele přijatelnější úrovni. Dobrým zdrojem pro hledání příkladů složitých výpočtů jsou videohry s trojrozměrnou grafikou; jejich výpočetní náročnost si dokonce vyžádala, aby se tyto výpočty neodehrávaly v mikroprocesoru, nýbrž v grafické kartě — periferii. Počítání se v nemalé míře odehrává také v počítačových sítích, resp. sítích s přepojováním paketů, kde se s jeho pomocí budují směrovací tabulky.\n\nV kontextu výpočetní techniky 21. století lze obecně říci, že náročným výpočtům jsou vyhrazeny zvláštní výpočetní moduly, které v osobních počítačích vystupují jako periferie, nebo je dle architektury počítače sestaven atypický „počítač“, který se se specifickými početními operacemi dokáže vypořádat lépe (rychleji, s menším omezením pro ostatní části systému); příkladem je router, který musí zvládat směrovat pakety i ve vysokých přenosových rychlostech. Přínos možné zvláštní konstrukce zařízení lze demonstrovat programovatelnými hradlovými poli, prostřednictvím kterých lze mj. jako by rozšířit výchozí instrukční sadu uživatelsky definovanými operacemi (kupř. o pátou odmocninu z 32bitového celého čísla).\n\n"}
{"id": "278006", "url": "https://cs.wikipedia.org/wiki?curid=278006", "title": "Čeondoismus", "text": "Čeondoismus\n\nČeondoismus nebo čchondoismus (korejsky 천도교, \"čchondogjo\") je korejské náboženství založené v 19. století. Toto náboženství přejalo mnoho prvků z buddhismu, taoismu, konfuciánství i křesťanství. Celý tento náboženský systém je postaven na hnutí Tonghak, které založil Čchö Če-u.\n\nČeondoismus se vyskytuje výhradně v Koreji a počet jeho stoupenců je odhadován na 1,3 milionů.\n"}
{"id": "278008", "url": "https://cs.wikipedia.org/wiki?curid=278008", "title": "Asocianismus", "text": "Asocianismus\n\nAsocianismus je v psychologii považován za jednu z nejstarších teorii učení, jelikož se opírá o filosofický směr ze 18.-19. století, který hlásá \"\"nic není ve vědomí, co dříve nebylo ve smyslech\"\". Podstatou fungování všech duševních jevů je asociace, z jednoduchých útvarů se spojuje více počitků = vjem. Hlavními představiteli byli J. F. Herbart a H. Ebbinghaus.\n\nJe první novověkou teorií snažící se o stanovení zákonitostí duševního života a učení. Je utvořen pod vlivem filosofického empirismu a senzualismu. Podle tohoto směru mají duševní jevy svůj původ v pocitech - ty zanechávají stopy v podobě představ, které přetvářejí vyšší psychické jevy tím, že mezi nimi dochází ke vzniku spojů neboli asociací. Člověk se učí tak, že se představy sdružují podle asociačních zákonů dotyku v čase a prostor. Takže učení je chápáno jako upevňování a paměťové uchovávání asociovaných pocitů a představ. Organizace asociací je závislá na navozování vhodných situací, za nichž dochází k paměťovému uchovávání počitků a dojmů. Hlavní důraz je kladen na paměť.\n\nNejdůležitějšími asociačními zákony jsou podobnost, kontrast, dotyk v čase a prostoru a princip kauzality:\n\n"}
{"id": "278010", "url": "https://cs.wikipedia.org/wiki?curid=278010", "title": "Sitatunga", "text": "Sitatunga\n\nSitatunga (\"Tragelaphus spekii\"), známá také pod názvem antilopa bahenní nebo lesoň bahenní, je velká antilopa obývající bažinaté území Střední Afriky, kde je nejhojnější v Demokratické republice Kongo, Botswaně a Zambii. V menší míře obývá i Západní Afriku.\n\nKohoutková výška sitatungy se pohybuje kolem 1,5 m, délka těla mezi 1,2–1,7 m a hmotnost mezi 50–125 kg. Samec má srst šedohnědou, samice rudohnědou. Doba březosti činí 225 až 247 dnů. Obě pohlaví mají na těle bílé pruhy a stejně tak zbarveny fleky na tvářích. Mají dlouhé a tenké končetiny s dlouhými, zašpičatělými, širokými a plochými kopyty, které tvoří adaptace pro život v bažinatých územích. Srst je mastná, což zabraňuje nasakování. Samci mají dlouhé, zakroucené rohy, které mohou na délku dosahovat téměř jednoho metru.\n\nPokud spatří sitatunga predátora, mezi které patří převážně levharti nebo zdivočelí psi, chová se velice podobně jako vodušky: snaží se co nejrychleji dostat do vody, kde se díky svým výborným plaveckým schopnostem mohou ponořit až po nozdry. V teplejších oblastech je aktivní večer, v oblastech s nižší teplotou i přes den. Samci se v noci často ozývají pronikavým štěkotem, který slouží jako varovný signál nebo výzva jiným samcům, aby se vzdálili. Jejich potrava se příliš neliší od ostatních antilop zdržujících se poblíž vody a tvoří ji mnohé druhy jak suchozemských, tak vodních rostlin, včetně listí keřů a trav.\n\nSamci žijí většinou samotářsky, samice v malých stádech, tvořených obvykle méně jak pěti jedinci. Samci v období páření tato samičí stáda vyhledávají a snaží si je pomocí prudkých bojů, v kterých využívá svých dlouhých rohů, přivlastnit. Samice rodí po 247 dnech březosti na souši poblíž bažinatého území jediné mládě, vzácně dvojčata. Mládě na tomto místě, které je většinou skryto ve vysoké vegetaci, tráví zhruba jeden měsíc. Samice ho po tuto dobu chodívá jednou za čas kojit a poté se znovu vydává za stádem. Ačkoli mládě kojí několik měsíců, není na matce tak závislé jako je to u jiných druhů antilop a pouta mezi matkou a mládětem netrvají dlouho, jelikož je plně soběstačné ve věku 4 až 6 měsíců.\n\nRozeznáváme celkem 5 poddruhů:\n\n\nV evropských zoo byly sitatungy západoafrické na počátku roku 2020 chovány přibližně v 80 zoo.\n\nV Česku chovaly tento druh antilopy ke konci let 2017 i 2018 tři zoologické zahrady:\n\n\nDříve sitatungy chovaly také Zoo Liberec, Zoo Olomouc, Zoo Plzeň, Zoo Ostrsva, Zoo Ústí nad Labem a Zoo Zlín.\n\nNa Slovensku byly na začátku roku 2020 chovány v Zoo Bratislava.\n\nV Zoo Praha má chov sitatung dlouhou tradici. První zvířata přišla v roce 1960 ze zoo v Paříži-Vincennes.\n\nKe konci roku 2017 bylo chováno šest samců a patnáct samic. V lednu 2018 se narodila dvě mláďata, která se podařilo odchovat – jedna samička a jeden sameček. Od počátku chovu se tak do ledna 2018 v Zoo Praha narodilo již 423 mláďat tohoto druhu. Ke konci roku 2018 bylo chováno sedm samců a 14 samic. V lednu 2019 se narodila další dvě mláďata (samice), v únoru 2019 přišel na svět samec. V březnu 2019 odjel tříletý samec do dánské Zoo Odense. V lednu 2020 se sameček a dvě samičky.\n\n"}
{"id": "278016", "url": "https://cs.wikipedia.org/wiki?curid=278016", "title": "Friedrich Fröbel", "text": "Friedrich Fröbel\n\nFriedrich Wilhelm August Fröbel (21. dubna 1782 – 21. června 1852) byl významný německý pedagog. Zaměřoval se především na předškolní výchovu. Roku 1837 založil v Blankenburgu Ústav pro pěstování snahy po činnosti u dětí a mládeže. Zde vyráběl různé učební pomůcky a hračky, např. tzv. „dárky“ (soubory geometrických tvarů jako krychle, kvádr, koule, jehlan, atd., které se podle vývoje dítěte dále dělily na menší části = první stavebnice). V roce 1840 otevřel v Blankenburgu Kindergarten, neboli Dětskou zahrádku, což byla metafora pro učitele jako zahradníky a děti jako zeleninu. Na počátku Kindergarten sloužila jako místo pro matky s dětmi (až později se vyvinula jako čistě dětská instituce), kde se pod vedením Friedricha Fröebela učily správné výchově dětí předškolního věku. Je také tvůrcem didaktických her a souboru pohybových her s hudebním doprovodem.\n\nPo vzoru jeho Kindergarten se začaly od poloviny 19. století rozvíjet další Kindergarten (dětské zahrádky) v Čechách (1. Kindergarten ve Spálené ulici v Praze v roce 1862).\n\nMateřské školy (první MŠ v prostorách kolem kostela sv. Jakuba v Praze v roce 1869) byly reakcí na čistě německé Kindergarten (docházelo k poněmčování českých dětí) a z Fröebelovy výchovy a vzdělávání vycházely jen částečně (inspirovaly se především po vzoru francouzských předškolních institucí).\n\nKoncem 19. století vznikl tzv. „Fröebelismus“ – představitelé tohoto hnutí však ve skutečnosti nejsou pokračovateli myšlenek Friedricha Fröebela, neboť jen zmechanizovali jeho soustavu „dárků“. Na základě toho pak pedagogové dětem předškolního věku předkládali řízený „diktát“ (dítě jen plnilo rozkazy dospělého) a tak docházelo k naprostému omezení spontánnosti a přirozeného vývoje dítěte (na tento přeintelektualizovaný rozvoj reagovalo tzv. „Reformní hnutí“ na počátku 20. století).\n\n"}
{"id": "278020", "url": "https://cs.wikipedia.org/wiki?curid=278020", "title": "Český rozhlas Radiožurnál", "text": "Český rozhlas Radiožurnál\n\nČeský rozhlas Radiožurnál, dříve \"Český rozhlas 1 – Radiožurnál\", je celoplošná veřejnoprávní stanice Českého rozhlasu se zaměřením na aktuální zpravodajství a publicistiku. Každou půlhodinu stanice vysílá zprávy a dopravní zpravodajství \"Zelenou vlnu\".\n\nV současné době je šéfredaktorem stanice Ondřej Suchan.\n\n\nVysílání Radiožurnálu pokrývá celou republiku. Analogové vysílání zprostředkuje přibližně 30 vysílačů na velmi krátkých vlnách a jeden vysílač pro dlouhé vlny (na frekvenci 270 kHz), který umožňuje poslech stanice i mimo území České republiky. Digitální vysílání je zprostředkované terestrickým televizním standardem DVB-T, rozhlasovým DAB+ a satelitním vysíláním přes družici Astra 3A (pozice 23,5° východně). K dispozici je i internetové vysílání a vysílání pro mobilní telefony.\n\n\n\nPodle serveru Mediář.cz je Radiožurnál dlouhodobě předmětem dohadů a kritky. Literární noviny zpracovaly k tomuto tématu anketu mezi známými osobnostmi a současnými i bývalými zaměstnanci Českého rozhlasu. Známé osobnosti (mezi které patřil například Michal Horáček, Vojtěch Lindaur, Miloš Rejchrt, Vladimír Vlasák či Zdeněk Vřešťál) kritizovali zejména dramaturgii písniček, například středoproudovost a slabou žánrovou pestrost. Alexandr Pícha (bývalý ředitel a šéfredaktor Radiožurnálu) se bránil tím, že Radiožurnál je většinová stanice a proto je potřeba snažit se uspokojit většinového posluchače.\n\nČeský klub skeptiků Sisyfos udělil v roce 2003 Radiožurnálu anticenu bronzový Bludný balvan v kategorii družstev za „nápaditou propagaci astrologie, kvantové homeopatie a numerologie v prestižních relacích a nejlepších vysílacích časech, jak se na veřejnoprávní medium sluší a patří“. Ve zdůvodnění je uveden pořad \"O všem s vámi\", kde Václav Žmolík zpovídal Josefa Hrušovského (který obdržel zlatý Bludný balvan ve stejném roce) na téma kvantové homeopatie, \"Ozvěny dne\", kde se Pavla Kvapilová telefonicky dotazovala numeroložky Renaty Procházkové na to, jak ovlivní výsledky parlamentních voleb vylosovaná volební čísla politických stran, a pořad \"Noční proud\", kde dostal slovo téměř na celou hodinu Antonín Baudyš mladší, který radil posluchačům za pomoci astrologie.\n\nKlub objektivně přiznává, že se stanice snaží o popularizaci vědy, ale upozorňuje na to, že v porovnání s „veřejnoprávně chráněnými šarlatány“ mají vědci v rozhovorech mnohem méně času.\n\nVšední dny\n\nSobota\n\nNeděle\n\n\n"}
{"id": "278022", "url": "https://cs.wikipedia.org/wiki?curid=278022", "title": "Letiště „Solidarity“ Szczecin-Goleniów", "text": "Letiště „Solidarity“ Szczecin-Goleniów\n\nLetiště „Solidarity“ Szczecin-Goleniów je letiště v Polsku, (, kód IATA: SZZ, kód ICAO: EPSC), položené 33 km na severo-východ od Štětína, poblíž města Goleniów.\n\n\n\n"}
{"id": "278028", "url": "https://cs.wikipedia.org/wiki?curid=278028", "title": "John Dreyer", "text": "John Dreyer\n\nJohn Louis Emil Dreyer (13. února 1852, Kodaň – 14. září 1926 Oxford) byl dánsko-irský astronom.\n\nNarodil se jako v Kodani. V roce 1874 ve věku 22 let odcestoval za prací do Irska a pracoval jako asistent Lorda Rosse (syna a následníka Lorda Rosse, který postavil teleskop \"Leviathan of Parsonstown\"). V roce 1878 se vydal do observatoře Dunsink a v roce 1882 pak do observatoře Armagh, kde pracoval jako ředitel do roku 1916.\n\nJeho největším životním dílem bylo sestavení New General Catalogue (seznamu objektů hlubokého vesmíru). Tento katalog se dodnes používá, stejně jako dva jeho dodatky Index Catalogue.\n\nDreyer byl také historikem astronomie. V roce 1890 publikoval biografii Tycha de Brahe a později v tom samém roce uspořádal pro tisk Tychovy publikace i nezveřejněnou korespondenci. Dílo o historii astronomie \"History of the Planetary Systems from Thales to Kepler\" (1905) je stále poučným uvedením do této vědecké disciplíny. V současnosti je vydáváno pod názvem \"A History of Astronomy from Thales to Kepler\".\n\nDreyer získal v roce 1916 zlatou medaili od Královské astronomické společnosti. Jeden z kráterů na Měsíci nese jeho jméno.\n\n"}
{"id": "278034", "url": "https://cs.wikipedia.org/wiki?curid=278034", "title": "Adolf Diesterweg", "text": "Adolf Diesterweg\n\nAdolf Diesterweg (29. října 1790, Siegen – 7. července 1866, Berlín) byl německý pedagog a organizátor německého učitelského hnutí. Jeho stěžejním dílem je \"Rukověť vzdělání pro německé pedagogy\" (\"Wegweiser zur Bildung für deutsche Lehrer\"), ve kterém zdůrazňuje, aby byli žáci vedeni k pravdě a svobodě přirozenou výchovou. Při výuce kladl důraz na názornost, aktivnost a přihlížení k současným kulturním poměrům země. Vyzdvihuje úlohu učitele, který by se podle něj měl neustále vzdělávat.\n\n"}
{"id": "278042", "url": "https://cs.wikipedia.org/wiki?curid=278042", "title": "Chajim Herzog", "text": "Chajim Herzog\n\nChajim Herzog (: , \"Chajim Hercog\"; 17. září 1918 Belfast – 17. dubna 1997 Tel Aviv) byl izraelský generál, diplomat, politik a člen Strany práce (dříve Ma'arach). V letech 1983 až 1993 zastával ve dvou funkčních obdobích úřad izraelského prezidenta.\n\nPocházel ze severoirského Belfastu a jeho otcem byl irský a izraelský vrchní rabín Jicchak ha-Levi Herzog. Vystudoval právo a jeho vojenská kariéra začala již v roce 1936 vstupem do Hagany při arabském povstání v Palestině. Během druhé světové války se jako zpravodajský důstojník Britské armády zapojil do boje proti nacismu, zúčastnil se vylodění v Normandii, bojů o překročení Rýna a osvobození koncentračních táborů. Patřil mezi zakladatele izraelské armády a v roce 1948 se zúčastnil bojů o Jeruzalém. Podílel se na zrodu izraelské vojenské zpravodajské služby, v jejímž čele celkem dvakrát stanul. Vojenskou kariéru ukončil roku 1962 v hodnosti generálmajora a o pět let později se během šestidenní války stal vojenským komentátorem.\n\nV letech 1975 až 1978 působil jako stálý zástupce Izraele při Organizaci spojených národů (OSN), kde na obranu židovského státu mnohokrát vystupoval. Jeho projev v souvislosti se schválením rezoluce prohlašující sionismus za druh rasismu byl zařazen mezi projevy, které změnily svět. V roce 1983 dosáhl vrcholu své kariéry, když byl zvolen izraelským prezidentem. V této funkci působil deset let, během nichž se snažil vystupovat na obranu Izraele a překlenout rozdíly v izraelské společnosti. Je autorem řady knih a článků věnujících se vojenské historii.\n\nNarodil se v Belfastu ve Spojeném království Velké Británie a Irska (dnes Severní Irsko ve Spojeném království) jako syn Sáry Hillmanové a významného rabína Jicchaka ha-Levi Herzoga, který v letech 1919 až 1937 zastával funkci vrchního rabína Irska a následně vrchního aškenázského rabína mandátní Palestiny (1937–1948) a Izraele (1948–1959). Rodina žila od roku 1919 v Dublinu, kde se narodil i Chajimův mladší bratr Ja'akov (1921–1972), pozdější rabín a izraelský velvyslanec v Kanadě. Vyrůstal a posléze i studoval v Dublinu na Wesley College. V roce 1935, když mu bylo sedmnáct, podnikl společně s rodinou aliju do britské mandátní Palestiny, kde tři roky studoval v Hebronské ješivě, ješivě Merkaz ha-rav a právnické škole vlády britského mandátu. V roce 1936 vstoupil na počátku arabského povstání do židovské polovojenské organizace Hagana. O dva roky později se vrátil do Spojeného království, kde vystudoval právo na londýnské a cambridgeské univerzitě.\n\nPo dokončení studií vstoupil v roce 1942 do Britské armády, kde získal vojenské vzdělání v Královské vojenské akademii v Sandhurstu. Zde si vysloužil celoživotní přezdívku „Vivian“, neboť Britové neuměli správně vyslovit jeho jméno Chajim. Za druhé světové války sloužil jako zpravodajský důstojník u pěchotního a obrněného sboru, s nímž se zúčastnil vylodění v Normandii a bojů v okupované Evropě. Byl přítomen též osvobození koncentračního tábora Bergen-Belsen a podílel se na identifikaci německých zajatců včetně Heinricha Himmlera, jehož výslechu se osobně účastnil. Po skončení 2. světové války byl členem komise, která v britské okupační zóně organizovala zpravodajský systém, a působil jako velitel vojenské rozvědky v severním Německu. Demobilizován byl roku 1947 v hodnosti podplukovníka.\n\nTéhož roku se oženil s Aurou Ambacheovou, se kterou měl čtyři děti: dceru Ronit a syny Jo'ela (* 1949), Michaela a Jicchaka (* 1960), který se stal izraelským politikem. Jeho švagrem byl izraelský ministr zahraničních věcí Abba Eban, který se oženil se sestrou Herzogovy manželky.\nV roce 1947 se vrátil do mandátní Palestiny, kde byl s největší pravděpodobností Haganou pověřen provést vnitřní hloubkovou inspekci její zpravodajské služby Šaj; tuto inspekci vykonal v květnu téhož roku. V lednu 1948 se stal jedním z instruktorů výcvikového kurzu pro zpravodajské důstojníky. V první polovině téhož roku pak stál v čele bezpečnostní sekce Židovské agentury a byl styčnou osobou pro představitele Organizace spojených národů (OSN), kteří do mandátní Palestiny přijeli prošetřit situaci před stažením britských jednotek v souvislosti s vypršením britského mandátu. Po vzniku Izraele v květnu 1948 se stal příslušníkem Izraelských obranných sil (IOS), v jejichž řadách bojoval ve válce za nezávislost. Jako operační a zpravodajský důstojník 7. obrněné divize se zúčastnil bitvy o Latrun.\n\nV červnu 1948 rozhodl izraelský premiér David Ben Gurion o reformě a reorganizaci izraelských tajných služeb a pověřil jeho a Isera Be'eriho zřízením vojenské výzvědné služby (\"Šerut ha-modi'in\") při generálním štábu, pod jejíž odpovědnost by spadalo „bitevní a taktické zpravodajství, kontrarozvědná činnost, cenzura, monitorování rozhlasu a vysílaček a speciální povinnosti.“ V čele této zpravodajské služby stanul Be'eri a on sám se stal jeho zástupcem. Počátkem roku 1949 došlo k další reorganizaci zpravodajských služeb, v jejímž důsledku vzniklo zpravodajské oddělení IOS, do jehož čela byl jmenován. Téhož roku vznikl na jeho návrh Koordinační výbor zpravodajských služeb, který měl „kontrolovat a koordinovat práci služeb a zmírňovat třenice, které mezi nimi vládly.“\n\nV roce 1950 byl v této funkci nahrazen Binjaminem Giblim, který provedl rozsáhlou reorganizaci a transformoval vojenské zpravodajské oddělení ve vojenskou zpravodajskou službu, která se od prosince 1953 jmenuje Aman. Po svém odchodu z vojenského zpravodajství působil v letech 1950 až 1954 jako vojenský atašé na izraelské ambasádě ve Spojených státech, pak mezi roky 1954 a 1957 jako velitel jeruzalémské brigády a dále v letech 1957 až 1959 jako velitel jižního velitelství IOS. V roce 1959 se vrátil do čela vojenské zpravodajské služby Aman, v níž setrval do roku 1962. Během tohoto období na jaře 1959 v Teheránu se svým íránským protějškem dojednal íránsko-izraelskou vojenskou a zpravodajskou spolupráci. V roce 1962 jej ve funkci nahradil Me'ir Amit a on sám opustil izraelskou armádu v hodnosti generálmajora (\"aluf\").\n\nPo odchodu z armády se věnoval podnikání a veřejné službě a působil jako obchodní ředitel konglomerátu průmyslových podniků, které v Izraeli vlastnil sir Isaac Wolfson. V květnu 1967 před vypuknutím šestidenní války nastoupil jako komentátor do rádia Kol Jisra'el. Jeho komentáře měly pozitivní vliv na izraelskou morálku a národní sebevědomí v situaci, kdy sousední arabské státy stupňovaly vojenské napětí a propagandu. Po dobytí Západního břehu Jordánu jej ministr obrany Moše Dajan jmenoval vojenským guvernérem východního Jeruzaléma a Judeje a Samařska a v této funkci setrval až do konce roku 1967. Po svém jmenování se dotázal Dajana na izraelskou politiku na dobytém území a co se od něj očekává, načež mu Dajan odpověděl: „Předpokládá se, že se budeš starat, aby se všechno vrátilo do normálních kolejí. Ale nesnaž se vládnout Arabům. Nech je, ať si vládnou sami. Pochopitelně musí vědět, že jsi šéf. (…) V podstatě chci politiku, která umožní, aby se Arab narodil, žil a umřel na Západním břehu, aniž by kdy spatřil nějakého izraelského úředníka.“\n\nPo demobilizaci stanul v čele správní rady vydavatelství Keter Publishing a v roce 1965 se společně s Ben Gurionem podílel na vzniku politické strany Rafi. V roce 1972 s partnery Michaelem Foxem a Ja'akovem Ne'emanem založil právnickou firmu Herzog, Fox & Ne'eman, jež se později stala největší právnickou společností v Izraeli. Na roli komentátora Kol Jisra'el navázal při jomkipurské válce v roce 1973, kdy jeho klidný hlas opět povzbudil morálku národa.\n\nV srpnu 1975 byl jmenován izraelským stálým zástupcem při Organizaci spojených národů, jímž zůstal do roku 1978. V tomto období byl Izrael soustavně napadán arabskými a komunistickými státy. Během jeho působení přijalo Valné shromáždění 10. listopadu 1975 rezoluci č. 3379, označující sionismus za „formu rasismu a rasové diskriminace.“ Při svém projevu před Valným shromážděním OSN připomněl, že přesně před 37 lety (10. listopadu 1938) proběhla Křišťálová noc, navrženou rezoluci odsoudil a symbolicky ji roztrhal (obdobně jeho otec roztrhal MacDonaldovu bílou knihu, která omezovala židovskou imigraci do mandátní Palestiny v předvečer druhé světové války), se slovy:\n\nJeho projev zařadili britští historici v čele s Simonem Sebag-Montefiorem do sbírky „projevů, které změnily svět“ () vedle řečí například Martina Luthera Kinga, Nelsona Mandely, Winstona Churchilla či Johna F. Kennedyho. Tato rezoluce byla 16. prosince 1991 (tedy v době, kdy působil ve funkci prezidenta) revokována rezolucí č. 46/86, kterou Izrael podmínil svou účast na Madridské mírové konferenci v roce 1991. V historii OSN se jednalo k roku 2010 o jedinou revokovanou rezoluci.\n\nDalší událostí jeho působení v Organizaci spojených národů byla operace Entebbe z července 1976. Izraelská speciální jednotka Sajeret Matkal tehdy provedla operaci k záchraně zhruba stovky cestujících letu společnosti Air France, unesených palestinskými teroristy z Lidové fronty pro osvobození Palestiny a německými revolučními buňkami do Ugandy. Celá operace se odehrála v průběhu 57 minut a až na čtyři pasažéry při ní byli všichni rukojmí zachráněni. Uganda pak požádala o svolání zasedání Rady bezpečnosti OSN, po níž chtěla odsouzení Izraele, na kterém požadovala uhrazení vzniklých materiálních škod. Herzog na ugandský požadavek před Radou bezpečnosti reagoval:\nV roce 1978 jej ve funkci izraelského stálého zástupce při OSN vystřídal Jehuda Cvi Blum a on sám se vrátil do Izraele, kde se věnoval právní praxi a domácí politice. Do celostátní politiky vstoupil ve volbách do Knesetu v roce 1981, kdy byl zvolen poslancem za stranu Ma'arach, předchůdkyni dnešní Strany práce. Během necelých dvou let, které v izraelském parlamentu strávil, působil jako člen zahraničního a branně bezpečnostního výboru a výboru pro ústavu, právo a spravedlnost. Na svůj mandát rezignoval v roce 1983 poté, co byl zvolen izraelským prezidentem. V parlamentu jej nahradil Nachman Raz.\n\nPoprvé byl Chajim Herzog zvolen prezidentem ve volbě konané 5. května 1983, do níž nastoupil jako kandidát opoziční strany Ma'arach. Jeho protivníkem byl Menachem Elon, nominovaný vládní stranou Likud. Toho porazil, když získal nejtěsnější možnou většinu 61 hlasů, zatímco Elon obdržel 57 hlasů. Prezidentský úřad Herzog zastával ve dvou po sobě jdoucích funkčních obdobích. Podruhé byl zvolen ve volbě konané 23. února 1988, kdy neměl žádného protikandidáta a získal 82 hlasů (2 hlasy byly proti, 2 hlasovací lístky byly odevzdány prázdné a jeden hlas byl neplatný).\nHerzog vnímal prezidentský úřad jako symbol jednoty národa a instituci, která může vyjádřit „nejhlubší pocity národa a zahrnout všechna etnická společenství, národnosti a vyznání.“ Ve své nové pozici se snažil o posílení morálních a národních hodnot judaismu a demokracie. Jádrem jeho prezidentství byl respekt k jednotlivci a občanovi a neustále udržoval kontakt s veřejností. Věřil, že všichni Izraelci, bez ohledu na náboženský či etnický původ, sdílejí touhu po míru. Snažil se o překlenutí rozdílů v izraelské společnosti a vyjadřoval se ke všem hlavním společenským otázkám, ať již šlo o absorpci imigrantů, integraci menšin, rasismus, změnu volebního systému či napětí mezi religiózní a sekulární částí společnosti.\n\nHerzog též podporoval úzké styky mezi Izraelem a židovskými komunitami po celém světě a židovské vzdělávání. Jako prezident podnikl četné zahraniční cesty, během nichž se snažil vysvětlit izraelskou pozici a podpořit diplomatické a obchodní vztahy. Celkem navštívil přes třicet zemí a stal se prvním izraelským prezidentem, který uskutečnil oficiální státní návštěvu Německa (duben 1987), Čínské lidové republiky a vzhledem k blízkým americko-izraelským vztahům paradoxně i prvním izraelským prezidentem, který podnikl oficiální státní návštěvu Spojených států (listopad 1987). Byl též prvním prezidentem, který po znovunavázání diplomatických vztahů v roce 1991 navštívil Československo. Tehdy přijal též čestné členství, které mu udělilo Masarykovo demokratické hnutí.\n\nV roce 1985 navštívil během státní cesty do Irska místo svých studií – Wesley College, kde slavnostně otevřel Irské židovské muzeum. Jako ostrý kritik režimu Saddáma Husajna označoval Irák za „doupě světového terorismu.“ Prohlásil, že svět většinou odmítá izraelská varování, že se Bagdád stává hlavním městem světového terorismu, a dodal, že některé západní státy pomohly Saddámu Husajnovi rozvinout jeho vojenskou sílu.\n\nMezi jeho sporná rozhodnutí patřilo snížení trestu třem židovským radikálům ze skupiny Židovské podzemí, kteří byli v roce 1985 odsouzeni na doživotní odnětí svobody za vraždu čtyř palestinských Arabů, spáchanou roku 1984 v Hebronu. Trest snížil nejprve na 24 let odnětí svobody, pak na 15 let a v roce 1989 nakonec na 10 let odnětí svobody, čímž umožnil, aby vrazi byli po dvou letech propuštěni za dobré chování. Podle Marka Čejky (2011) vyšlo později najevo, že „hlavním důvodem zmírnění trestů byl velký tlak premiéra Šamira a ministra spravedlnosti Dana Meridora.“ V roce 1990 snížil jiným členům židovského podzemí doživotní tresty odnětí svobody za přípravu bombového útoku na mešity na Chrámové hoře.\nKritiku veřejnosti též sklidilo jeho angažmá v tzv. aféře autobusu číslo 300. V dubnu 1984 unesli čtyři palestinští teroristé linkový autobus společnosti Egged, jehož pasažéři byli (až na jednu ženu) při zásahu speciální jednotky osvobozeni. Dva z únosců byli zabiti při záchranné operaci, zatímco zbylí dva zemřeli po skončení akce poté, co byli předáni agentům Šin Bet. Oficiálně však druzí dva „zemřeli po cestě do nemocnice.“ Pro vážně pochybnosti nechal ministr obrany Moše Arens celou událost prošetřit zvláštní vyšetřovací komisí, v jejímž čele stál Me'ir Zorea. Ve složitém vyšetřování se Šin Bet pokusila křivými výpověďmi svých agentů svalit vinu za smrt dvou zadržených na generála Jicchaka Mordechaje, který teroristy při výslechu bil. Kvůli mocenským bojům uvnitř zpravodajské služby se celá aféra dostala k rukám generálního prokurátora Jicchaka Zamira. Ten doporučil propustit ředitele zpravodajské služby Avrahama Šaloma a několik vyšších důstojníků pro ovlivňování svědků a falšování důkazů. Nakonec však nikdo z nich před soudem nestanul, neboť jim byla Herzogem udělena prezidentská milost, aniž by proti nim byla vznesena obvinění. V rozhovoru, který poskytl v roce 1993, Herzog uvedl, že odsuzuje to, co se po zásahu stalo, ale že v té době byl Izrael zatažen do války s teroristy a že případný soudní proces by mohl Šin Bet „roztrhat na kusy.“\n\nV době jeho působení v prezidentském úřadu se vystřídalo šest vlád, v jejichž čele stáli postupně čtyři premiéři. On sám často fungoval jako zákulisní zprostředkovatel, například při sestavování vlád národní jednoty po volbách v letech 1984 a 1988. V květnu 1990 přijal čestné členství, které mu udělilo Masarykovo demokratické hnutí. V roce 1993 po vypršení druhého funkčního období odešel z politiky a v prezidentském úřadu jej nahradil někdejší velitel Izraelského vojenského letectva a bývalý ministr Ezer Weizman.\n\nPo návratu k soukromému životu se věnoval přednáškovým turné, psaní novinových komentářů, vlastní autobiografii a byl též členem několika správních rad. Angažoval se i při vzniku Centra blízkovýchodních studií a diplomacie při Ben Gurionově univerzitě, které se dnes na jeho počest jmenuje \"Centrum Chajima Herzoga pro blízkovýchodní studia a diplomacii\". Rok po zavraždění premiéra Jicchaka Rabina Herzog promluvil na Bar-Ilanově univerzitě, kde dříve studoval Rabinův vrah Jig'al Amir. V rozhořčeném projevu připomněl soudržnost a sounáležitost izraelské společnosti z dob šestidenní války, která tehdy následovala Rabina jako náčelníka generálního štábu. Pokračoval slovy:\nZemřel 17. dubna 1997 na selhání srdce a je pohřben na národním hřbitově na Herzlově hoře v Jeruzalémě.\n\nJde o autora četných knih týkajících se historie, zejména vojenské historie. Patří mezi ně:\n\n\n"}
{"id": "278050", "url": "https://cs.wikipedia.org/wiki?curid=278050", "title": "Anton Praetorius", "text": "Anton Praetorius\n\nAnton Praetorius (1560, Lippstadt, Německo – 6. prosince 1613, Laudenbachu/Bergstraße) byl německý farář, reformovaný teolog, spisovatel a bojovník proti procesům na čarodějnice a mučení.\n\nPraetorius se stal rektorem Latinské školy v Kamenu. Roku 1595 přivedla jeho žena Marie na svĕt syna Johannese. Krátce nato se stal Anton Praetorius prvním reformovaným farářem v Dittelsheimu, kde roku 1595 sepsal nejstarší pojednání o 1. Velkém sudu na zámku v Heidelberku v latinĕ. O rok později se stal knížecím dvorním kazatelem v Birsteinu (u Frankfurtu nad Mohanem).\n\nRoku 1597 jmenoval kníže Praetoria členem procesu na čarodějnice. Praetorius protestoval proti mučení a dosáhl toho, že byl proces ukončen a žena propuštěna na svobodu. Je to jediný dochovaný případ, kdy duchovní během procesu na čarodějnice žádal ukončení nelidského mučení a mĕl úspĕch.\n\nPraetorius ztratil místo dvorního kazatele a roku 1598 se stal farářem v Laudenbachu /Bergstraße. Pod pseudonymem svého syna Johanna Sculteta uveřejnil roku 1598 knihu \"Řádná zpráva o kouzlech a kouzelnících\" proti čarodějnictví a mučení.\nRoku 1602 ve druhém vydání \"Řádné zprávy\" si dodal odvahy a použil jako autor vlastního jména. Následujícího roku vyšlo 3. vydání i s předmluvou autora. Roku 1629 uveřejnili neznámí (vydavatelé) 4. vydání Praetoriovy \"Zprávy o kouzlech a kouzelnících\".\n\n\n\n\n"}
{"id": "278052", "url": "https://cs.wikipedia.org/wiki?curid=278052", "title": "České turistické trasy v Banátu", "text": "České turistické trasy v Banátu\n\nPěší turistické značení v Banátu v oblastech obývaných českou menšinou vyznačili značkaři Klubu českých turistů ve spolupráci s cestovní kanceláří Kudrna a společností Člověk v tísni. \n\nV letech 2000–2001 bylo značenými trasami o délce asi 100 km propojeno pět ze šesti českých vesnic v oblasti (Svatá Helena, Gerník, Bígr, Rovensko a Eibentál). \n\nV letech 2004–2005 Ivo Dokoupil (novinář a fotograf spolupracující se společností Člověk v tísni), nakladatel Aram Herrmann a Nána Nedbalová v oblasti vyznačili dalších 150 km tras.\n\nV roce 2011 bylo vyznačeno dalších 80 km modré turistické trasy mezi vesnicemi Šumice a Rovensko se zelenou odbočkou na nejvyšší horu oblasti, Svinecea Mare. Trasu vyznačili Zdeněk Frélich, Veronika Fišerová, Eva Krásenská a Petr Goliáš.\n\nV minulosti se čeští značkaři údajně angažovali i v atraktivní oblasti pohoří Ceahlau ve Východních Karpatech, kde jsou značky malovány podle českých standardů. \n"}
{"id": "278053", "url": "https://cs.wikipedia.org/wiki?curid=278053", "title": "Jan Zach", "text": "Jan Zach\n\nJan Zach (26. listopadu 1713 Dehtáry – 24. května 1773 Ellwangen) byl český hudební skladatel, varhaník a houslista. Ve starší literatuře je jako datum jeho narození uváděn rok 1699, avšak objev nového data narození v matrice jej přiřadil ke generaci českých předklasických skladatelů.\n\nRoku 1737 se neúspěšně ucházel o místo hudebního ředitele v katedrále sv. Víta v Praze. Roku 1745 Prahu opustil a stal se kapelníkem v německé Mohuči, kde nastoupil po českém předchůdci Janu Ondráčkovi. Toto místo ztratil roku 1750, avšak na arcibiskupském dvoře v Mohuči zůstal po dalších šest let.\n\nOd roku 1756 neměl stálé zaměstnání a živil se na cestách po Evropě získáváním honorářů za své skladby. Kromě dalších německých měst navštívil zejména Itálii a Rakousko.\n\nJeho první skladby nesou charakteristiky barokního stylu, později však skládal více v duchu nově vznikajícího období klasicistní hudby.\n\n\n\n"}
{"id": "278056", "url": "https://cs.wikipedia.org/wiki?curid=278056", "title": "Warhammer 40.000: Dawn of War", "text": "Warhammer 40.000: Dawn of War\n\nWarhammer 40.000: Dawn of War je 3D strategie v reálném čase. Hra se odehrává ve futuristickém prostředí Warhammer 40.000 a využívá jeho pravidel a jednotek.\n\nV únoru 2009 bylo vydáno pokračování této úspěšné strategie jako . Tato hra byla založena na rozšířeném engine použitým ve hře Company of Heroes s vylepšenou grafikou a se zaměřením na online multiplayer s novými herními prvky.\n\nHra byla vydána pouze pro platformu Steam s podporou online systému Games for Windows Live.\n\n\n"}
{"id": "278070", "url": "https://cs.wikipedia.org/wiki?curid=278070", "title": "Rýhování vajíčka", "text": "Rýhování vajíčka\n\nRýhování vajíčka, resp. rýhování zygoty, nebo také tzv. blastogeneze je proces, kdy se vajíčko (zygota) mitózou dělí na množství dceřiných buněk (blastomer), ale téměř nezvětšuje svůj objem. Rýhováním vzniká tzv. morula, z níž později vznikají další embryonální stadia.\n\nRýhování je vlastně mnoho po sobě jdoucích mitotických dělení. U běžných buněk bývá mezi dvěma děleními poměrně dlouhá interfáze, kdy dochází k přípravě na další dělení, ale rýhující se vajíčko má interfázi velice redukovanou a neznatelnou. Důležité je pro buňku pokaždé rychle replikovat (kopírovat) svou DNA – s přepisem DNA v RNA (tzv. transkripcí) se nezdržuje a veškerá buněčná RNA pochází ještě od matky. Blastomery se tedy postupně zmenšují a 16-buněčná morula je rozměrově stejná, jako původní oplozené vajíčko.\n\nRýhování u člověka obvykle zahrnuje asi 3 nebo čtyři replikační cykly; v prvním vzniká dvoubuněčné embryo, při druhém čtyřbuněčné, po třetím dělení se morula skládá z osmi buněk a po čtvrtém obsahuje 16 buněk. Rýhování probíhá v době, kdy oplozené vajíčko putuje vaječníkem do dělohy. Asi 3. den po oplození, tedy v době, kdy se vajíčko nachází v ústí vaječníků do dělohy, je rýhování dokončeno.\n\nRýhování může být dvojího druhu buď úplné \"(totální)\" nebo částečné \"(parciální)\". Úplné rýhování probíhá u vajíček s nízkým nebo žádným obsahem žloutku (např. savci, měkkýši nebo hlístice). Částečné rýhování probíhá u vajíček se žloutkem a může být superficiální (povrchové) nebo diskoidální (terčíkovité).\n\nZ jiného hlediska se rozeznává rýhování radiální (např. u polostrunatců a dalších druhoústých), spirální (u pláštěnců a dalších prvoústých) a duetové (u praploštěnců). Toto dělení se uskutečňuje na základě os, v nichž se buňky dělí.\n"}
{"id": "278071", "url": "https://cs.wikipedia.org/wiki?curid=278071", "title": "Hospital Records", "text": "Hospital Records\n\nHospital Records je drum and bassový nahrávací label specializující se na měkčí odnož drum and bassu jako je liquid funk. Od založení roku 1996 Tonym Colmanem a Chrisem Gossem se z něj dodnes stal jeden z největších labelů na drum and bassové scéně.\n\nHned roku 1996 Goss a Colman, hrající pod pseudonymem London Elektricity, vytváří jádro labelu. Na širší veřejnost pronikají roku 1999 po vydání jejich debutu \"Pull the Plug\". První kompilace jménem \"Outpatients\" vydaná roku 2000 obsahovala tracky DJs Landslide, Marcus Intalex a Aquasky. Díky originálnímu mixu jazzu, dance, house, UK garage a breakbeatu si získali pozornost mezi drum and bassovou komunitou a přivábili do svých řad DJs jako Gilles Peterson.\n\nRoku 2001 se k Hospital přidává velšský producent High Contrast, jenž následuje svůj debut sérií LP v roce 2002, která jsou velice pozitivně přijata a pomáhá tak labelu dostat se do popředí na scéně. V roce 2003 vydávají London Elektricity druhé album, po jehož vydání Chris Goss opouští tento projekt, ale Tony Colman se nevzdává a přibírá nové kolegy a mění projekt na živou kapelu. Tímto se ještě více překlenuje rozdíl mezi drum and bassem, breakbeatem, garage a jazzem. Během toho se k Hospital přidávají , Logistics, Landslide, Cyantific a v roce 2005 Q Project, díky čemuž si upevňují svoji pozici jednoho z největších hráčů na DJ-sky orientované liquid funkové scéně.\n\nKrom nahrávání rozjeli také vlastní noční show nazvanou Hospitality. Ta se obvykle koná v klubu Herbal v Shoreditchu, Londýně nebo, pokud se jedná o větší akci nebo při zvláštních příležitostech, v klubu Heaven v Charing Cross, ačkoliv akce pod touto značkou se konají i na jiných místech Británie jako je Brighton.\n\nRoku 2006 vydal Hospital Records své sté album jako speciální 3xCD pack s názvem „10 Years Of Hospital“, na němž London Elektricity, High Contrast a Cyantific předělávají mnoho singlů vzniklých v Hospital Records, a 2x12 EP nabízející spolupráci High Contrast vs Logistics, Syncopix vs , London Elektricity vs Logistics a Cyantific vs Q Project.\n\nViz samostatný článek Diskografie Hospital Records\n\nV červenci 2006 oznamuje Hospital Records založení dceřiného labelu, který se bude specializovat více na experimentální styly drum and bassu. Hudebníci, kteří se k labelu připojili jsou například brazilští S.P.Y a CLS, duo z Londýna Fracture And Neptune a Icicle. Na posledním albu \"My Detroid\" se objevili nadějní umělci jako Craggz, Infiltrata a Martsman. Roku 2013 se k labelu připojuje britský Etherwood po vydání jeho debutového stejnojmenného alba.\n\nDruhý sub-label Hospital Records se nazývá M*A*S*H. Založen byl Tonym Colmanem a Chrisem Gossem pro vydávání jednoho nebo dvou tracků pro kohokoliv, kdo přinesl něco nového. Label vydává na dvanáctipalcových deskách.\n\n"}
{"id": "278072", "url": "https://cs.wikipedia.org/wiki?curid=278072", "title": "Jadeitit", "text": "Jadeitit\n\nJadeitit je dynamicky vznikající metamorfovaná hornina vynikající jemnou zrnitostí a proměnlivou, nejčastěji zelenou, šedou, bílou či růžovou barvou. Jedná se o kompaktní a celistvou, velmi tvrdou horninu tvořenou křemičitany sodíku a hliníku ze skupiny pyroxenů.\n\nČistý jadeitit má bílou barvu. Zbarvené odrůdy jsou však mnohem hojnější. Jadeitit mívá, pokud je průsvitný a zajímavě zbarvený, klenotnickou hodnotu. Nejžádanější jsou velmi vzácné šeříkově růžové odrůdy a smaragdově zelené a modrozelené jadeitity (typy \"kingfischer, quetztal, imperial\"). Zelená barva je způsobena přítomností železa a chromu.\n\nJadeitit je tvořen sítí propletených, vláknitých krystalů jadeitu a tím dostává velmi pevnou mikroskopickou stavbu. Ta vzniká rekrystalizací v hloubkách 15 – 30 km a při poměrně nízké teplotě.\n\nJadeitit vzniká v subdukčních zónách spolu s čedičem přeměňujícím se na modrou břidlici, který obsahuje modrý amfibol (\"glaukofán\") a lawsonit či epidot. Minerál jadeit byl rozpoznán v roce 1863 francouzským chemikem Augustinem Damourem, který analyzoval umělecký předmět o němž si myslel, že je tvořen nefritem. \n\nJadeitit sestává většinou převážně pouze z pyroxenového minerálu jadeitu a je těžen jako zdroj tohoto dekoračního kamene a drahokamu. Místy výskytu a těžby jsou Myanmar, Guatemala, Japonsko, Kazachstán a Pacifické pobřežní pásmo na západě Severní Ameriky.\n\nNa Britských ostrovech bylo nalezeno více než 100 čepelí seker z jadeititu, jenž byl těžen v neolitu v severní Itálii. Vzhledem k náročnosti opracování tohoto materiálu se soudí, že všechny čepele tohoto typu nebyly užívány jako nástroj, ale reprezentují formu měny nebo byly předmětem směnného obchodu, či výměny darů.\n"}
{"id": "278075", "url": "https://cs.wikipedia.org/wiki?curid=278075", "title": "Tanky druhé světové války", "text": "Tanky druhé světové války\n\nPo prvním užití tanků v první světové válce bylo zřejmé, že byl zkonstruován nový prostředek, který bude hrát v příštích ozbrojených konfliktech velkou úlohu. Světové velmoci i některé průmyslově rozvinuté země proto začaly s výrobou vlastních tanků, přičemž koncepce výroby a užití byla odlišná – každý stát hledal svoji vlastní cestu. Do počátku druhé světové války došlo k technickému zdokonalení těchto strojů, které měly s tanky z první světové války již málo společného.\n\nPrvní moderní tank – francouzský Renault FT-17 – vznikl již roku 1917 a tato koncepce se stala základem pro výrobu těchto dalších obrněných prostředků. Francie byla v počátku meziválečného období i na čele výroby co do počtu kusů. Její obranná doktrína rozdělovala tanky do dvou skupin – pěchotní tanky a jezdecké tanky. Pěchotní tanky, které byly silně pancéřované, pomalé a jejichž výzbroj byla určena k ničení nepřátelské pěchoty, kulometných hnízd a děl, byly zařazovány do pěších divizí pro účely podpory pěchoty. Jezdecké tanky, jež byly rychlé, lehké, avšak méně pancéřované, byly určeny pro boj s nepřátelskými tanky, rychlý průnik na území nepřítele a vedení protiútoku. Mírně odlišná byla meziválečná britská doktrína, která dělila stroje dle způsobu nasazení na tzv. lehké tanky (Light tanks), křižníky (Cruiser) a pěchotní tanky (Infantry tanks). Tuto doktrínu převzaly na čas i USA. Jiná byla situace v Německu, které nemělo mít v důsledku Versailleské smlouvy žádný tank. Po nástupu Adolfa Hitlera k moci začala výroba lehkých tanků PzKpfw I a PzKpfw II, měly sloužit jako cvičné a přechodné tanky do doby, než budou vyvinuty tanky pro skutečné bojové použití PzKpfw III a PzKpfw IV. PzKpfw III byl plánován jako hlavní bitevní tank a PzKpfw IV jako těžký podpůrný tank. V SSSR byly v 30. letech tanky rozděleny do tří skupin. První skupinou byl pěchotní tank, druhou skupinou průlomový tank určený k vyčistění oblasti boje a třetí skupinou rychlý tank pro operační manévry bleskové války. Ve čtyřicátých letech 20. století se specifikace tanků ustálila na třech hlavních typech: lehkém tanku, středním tanku a těžkém tanku. Vzhledem k tomu, že neexistovala žádná nadnárodní kategorizace, specifikace tanků byla poplatná představám jednotlivých zemí o použití té které zbraně. U všech armád byl však patrný vývoj, posun chápání dané kategorie a snaha po zjednodušení terminologie. A tak se např. stalo, že americký těžký tank M26 Pershing či sovětský těžký tank IS-1, byly hmotnostně lehčí, než německý střední tank Panther, přičemž ve srovnávání dalších typů by se dalo pokračovat.\n\nLehké tanky znamenaly pro armády možnost masové produkce malých, rychlých a lehkých vozidel s možností levné výroby. Tyto tanky byly v počátku 2. světové války dost rozšířené a tvořily tak velkou část útočících jednotek, tak byly používány k průzkumu bojiště. Specifickými druhy lehkých tanků byly tančíky, které většinou postrádaly otočnou věž, či plovoucí tanky. Úloha lehkých tanků v průběhu války postupně klesala a obrněnce byly většinou používány jen k plnění podružných úkolů.\n\nStřední tanky byly v předválečných doktrínách označovány většinou jako podpůrné prostředky pěchoty, které měly ničit cíle, znemožňující její pohyb (pěchotu nepřítele, kanóny, minomety, kulometná hnízda). Postupně však přejímaly úkoly lehkých tanků a staly se z nich univerzální tanky pro boj s tanky, dělostřelectvem i s pěchotou protivníka.\n\nTěžké tanky měly v předválečných doktrínách sloužit zejména k průlomu fronty, kde měly ničit obranu protivníka. Předválečná tanková monstra, která měla i několik věží s kanóny a kulomety, však byla vystřídána stroji stejné konstrukce jako střední tanky, ovšem se silnější výzbrojí, pancéřováním i motorem. V průběhu války se ukázalo, že se těžké tanky hodí výborně zejména k obranným bojům, protože na úspěšné rozvíjení útočných operací neměly zpravidla dostatečnou rychlost a dojezd.\n\n\n\n\n\n\n\n\n\n\n\n\n\nČeskoslovensko bylo před druhou světovou válkou významným producentem zbraní obecně, což se týkalo i tanků. Československé tanky se vyvážely do mnoha zemí světa, přičemž některé typy byly určeny pouze pro export (např. LLT (LT-40), LTH aj.), tanky LT-35 a LT-38 bojovaly zejména v řadách německé a slovenské armády. Vzhledem k tomu, že čs. tanky byly exportovány před válkou i během ní do mnoha evropských zemí (Rumunsko, Maďarsko, Jugoslávie, Bulharsko), objevovaly se na různých evropských bojištích druhé světové války.\n\nV předválečném období se koncepce užití tanků v jednotlivých státech značně lišily. Většina zemí považovala tank jako podpůrný prostředek v boji, ovšem v SSSR, v Německu a ve Velké Británii vznikly koncepty „bleskové války“, které se ve válečných časech ukázaly jako rozhodující. Velká Británie se však vrátila zpět k tradičním metodám boje tanků, v SSSR se koncept „bleskové války“ zhroutil kvůli rozsáhlým čistkám, které postihly důstojnický sbor. Sovětské nezávislé tankové brigády byly rozpuštěny a tanky byly rozděleny do pěších divizí. V Německu se strategie bleskové války (blitzkrieg) rozvíjela díky Heinzi Guderianovi, který ji přivedl téměř k dokonalosti. Užití tanků v invazi do Polska a v bitvě o Francii, v nichž hrály velkou roli i československé obrněnce, teorii bleskové války potvrdily. Dalším bojištěm s širokým užitím tankům byla severoafrická poušť, kde došlo nejprve ke klasickým střetům britských a italských tanků. Po neúspěšných bojích Italů zasáhl do konfliktu Erwin Rommel, který se svým Afrika-Korpsem začal Brity porážet a donutil je ke změně představy o užití tanků v moderním boji. Tuto techniku pak převzaly USA, které před válkou neměly žádnou koncepci užití tanků.\n\n22. června 1941 byl zahájen německý útok na SSSR – operace Barbarossa. I v jejím případě Němci použili osvědčený Blitzkrieg, při kterém však narazili na sovětské stroje T-34 a KV-1, které měly hrát důležitou roli v dalším rozvoji tanků všech bojujících armád. Zpočátku měli Sověti smůlu, že nedokázali své tanky efektivně využít a že tyto stroje byly zpočátku poruchové, chyběly jim vysílačky, vázl přísun pohonných hmot. Němci si však uvědomili, že proti nim stojí moderní tanky a začali pracovat na vývoji tanků Tiger a Panther. Pozadu nechtěli zůstat ani Britové a Američané, jejichž předválečné stroje byly z hlediska výzbroje a pancéřování většinou nevalné. Britové začali postupně vyrábět nové typy Cromwell, Comet I a Centurion, Američané zase tanky M4 Sherman či M26 Pershing. Předválečné tanky s nedostatečným pancéřováním a se slabými kanóny ráže 37 či 50 mm se tak začaly dostávat do role podružných bojových prostředků a rozběhla se výroba strojů, které měly minimálně 75 mm kanón. Během války docházelo k určitému hledání optimálního stroje, které každá válčící země pojala po svém. Na jedné straně tu byly těžké tanky (přes 40 tun), které měly 85 mm či dokonce 122 mm kanón – stroje výrobně i provozně náročné, vyráběné v menších množstvích. Na straně druhé střední tanky (kolem 30 tun) s kanóny ráže 75 – 85 mm, které bylo možno vyrábět masově za nižších nákladů. Ve druhé světové válce nakonec zvítězila koncepce vyššího počtu středních tanků, kdy převaha lehčích T-34 na východní frontě a M4 Shermanů na západní frontě likvidovala těžké německé stroje vyráběné v menších počtech. Armády si postupně osvojovaly německou metodu „bleskové války“, která se nejzřetelněji projevila při operaci Bagration a při Viselsko-oderské operaci, která předcházela bitvě o Berlín. Tehdy i americké noviny New York Times oznamovaly, že „ruská ofenzíva se rozvíjí s bleskovou rychlostí, před níž blednou německá tažení 1939 v Polsku a 1940 ve Francii“. Ve druhé světové válce došlo k technickému i technologickému posunutí ve výrobě tanků i v taktice boje, která poznamenala další vývoj v této oblasti.\n\n"}
{"id": "278077", "url": "https://cs.wikipedia.org/wiki?curid=278077", "title": "Sean Patrick Thomas", "text": "Sean Patrick Thomas\n\nSean Patrick Thomas (* 12. prosince 1970, Wilmington, USA) je americký herec. Nejznámější je asi svou rolí ve filmu \"Nežádej svůj poslední tanec\" z roku 2001.\n\nSean se narodil ve Wilingtonu, syn Cheryl, analytičky a inženýra Carltona Thomase, oba zaměstnanci firmy DuPont, oba jsou imigranty z Guyany. Sean vystudoval školy Brandywine High School, University of Virginia a New York University. V roce 2006 se oženil s herečkou Aonika Laurentovou, původně si jí měl Sean vzít v roce 2005, ale musel svatbu odložit kvůli hurikánu Katrína.\n\nSeanova kariéra začala malými rolemi v devadesátých letech. První hlavní a pro něj velmi důležitou roli, dostal ve filmu \"Nežádej svůj poslední tanec\", kde si zahrál po boku herečky J. Stiles. Objevil se i ve filmech \"Holičství 2\" a \"\". V roce 2008 natočil horor \"Stopy zmizelých\". V roce 2012 získal vedlejší roli v seriálu \"Nebezpečná identita\". Svůj hlas propůjčil animovanému seriálu \"Vixen\".\n\nDne 22. dubna 2006 se oženil s Aonikou Laurent. Dvojice spolu má dvě děti, Lolu Jolie (narozená 16. května 2008) a Luca Laurenta (narozený 9. června 2010). \n"}
{"id": "278079", "url": "https://cs.wikipedia.org/wiki?curid=278079", "title": "Náboženství v Indii", "text": "Náboženství v Indii\n\nNáboženství v Indii má oproti většině jiných zemí velmi pestrou minulost. Nejprve zde vznikl hinduismus, který patří k nejstarším dosud žijícím náboženstvím světa. V době železné se zformoval buddhismus a džinismus. Posledním velkým náboženstvím, které zde vzniklo, byl sikhismus.\n\nV současné době z Indie buddhismus takřka vymizel, majoritními náboženstvími zde jsou hinduismus a islám.\n\nV souvislosti s náboženstvím v Indii se někdy užívá termínu východní náboženství, indická náboženství a dharmická náboženství. Pojem indická náboženství označuje čtyři velká náboženství, která v Indii vznikla, tedy buddhismus, hinduismus, džinismus a sikhismus. Pojem dharmická náboženství označuje ta indická náboženství, která považují dharmu za základ své nauky.\n\nJiž v prvním století proniklo na území Indie křesťanství; podstatně se rozšířilo až v novověku. Podle sčítání lidu z roku 2011 se k němu hlásí 2,34 % obyvatel, přičemž je většinovým náboženstvím ve třech malých horských státech na severovýchodě země (Nágálandu, Mizoramu a Méghálaje) a má významný podíl na obyvatelstvu několika dalších států (Arunáčalpradéši, Goa, Kerale a Manípuru).\n\n"}
{"id": "278088", "url": "https://cs.wikipedia.org/wiki?curid=278088", "title": "Thomas Ian Nicholas", "text": "Thomas Ian Nicholas\n\nThomas Ian Nicholas (* 10. červenec 1980, Las Vegas, USA) je americký herec a zpěvák.\n\nNarodil se v Las Vegas, jeho matka Marla Nicholas se živila tancem. Jeho bratr Tim Scarne je DJ a on sám má italský původ.\n\nZnám z je takových filmů, jako jsou \"Objev roku\", \"Pravidla vášně\", , ale především ze série teenagerovských komedií \"Prci, prci, prcičky\", kde hrál roli Kevina Myerse.\n\nKromě filmu se věnuje i hudbě, v roce 2008 vydal své první album \"Without Warning\".\n\n"}
{"id": "278089", "url": "https://cs.wikipedia.org/wiki?curid=278089", "title": "Lesoň", "text": "Lesoň\n\nLesoň (\"Tragelaphus scriptus\"), známý také pod názvem lesoň pestrý nebo bušbok, je antilopa obývající křovinaté nebo lesnaté oblasti Střední, Západní, Jižní a Východní Afriky.\n\nKohoutková výška lesoně se pohybuje kolem 90 cm, délka těla mezi 1,1-1,5 m a hmotnost mezi 30 až 80 kg. Samice z populací žijící v křovinatých oblastech jsou světle žlutohnědé, samice z lesních populací mají rudý odstín. Samci obou populací jsou tmavě hnědí (podle několika poddruhů). Barva srsti s věkem tmavne a staří samci mají srst zbarvenou do černa a bílé skvrny jsou více viditelné. Obě pohlaví mají na bocích několik bílých pruhů a skvrn. Čenich je také bílý. Rohy, které mají pouze samci, mají jen jedno kroucení a mohou dosahovat na délku více jak půl metru.\n\nLesoň obývá oblasti hustě porostlé keři, otevřený i řidčeji zarostlý les. Jejich hlavní potravou je tráva, různé druhy rostlin, listy keřů, kořínky nebo hlízy. V divočině je aktivní téměř celý den, přičemž čas od času odpočívá ve stínu stromů. Poblíž lidských obydlí je aktivní až večer, mnohdy i v noci. Většinou žijí osamoceně, ačkoli byly zaznamenány i případy, kdy žili lesoni v páru. Každý lesoň obývá svůj „domácí“ areál, který za normálních podmínek neopouští a který bývá v sušších oblastech velký kolem 50 000 m², v lesích o hodně větší. Tyto území obvykle přečnívají jiné areály lesoňů a mnohdy dochází i k soubojům.\n\nPokud je vyrušen predátorem, zvláště leopardem, a zrovna se nachází v hustém lesním porostu, nehybně stojí a spoléhá na své zamaskování. Občas se ve vysoké vegetaci skrčí a čeká na vhodnou příležitost k útěku a to i přesto, že není příliš dobrým běžcem. Pokud je vyrušen v otevřených lokalitách, snaží se pomalými pohyby dostat do nejbližšího úkrytu.\n\nBěhem období páření se samci hrbí, protahují a předvádějí se před samicemi, přičemž hrají velkou roli jejich bílé skvrny na těle. Mezi samci vládne přísná hierarchie a nejvyšší postavení má nejstarší samec. Poté, co po 6 měsíční březosti samice porodí jediné mládě, očistí ho a placentu sežere. Mládě je pečlivě skryto ve vysoké vegetaci a matka, která ho chodí pravidelně kojit, pojídá jeho trus, čímž zabraňuje prozrazení úkrytu podle zápachu. Pouta mezi matkou a mládětem bývají u tohoto druhu velice silná, což potvrzuje i fakt, že si samice se svým mládětem často hraje. Mládě svou matku opouští zhruba ve věku čtyř měsíců. V přírodě se může lesoň dožít až 12 let.\n\nRozeznáváme 4 poddruhy:\n\n\n"}
{"id": "278100", "url": "https://cs.wikipedia.org/wiki?curid=278100", "title": "Drslavici", "text": "Drslavici\n\nDrslavici či Drslavicové byli starý český šlechtický rod, jenž měl ve 12. až 13. století v držení rozsáhlé majetky v západních a jihozápadních Čechách a další statky ve východních Čechách. Rod vymřel počátkem 15. století. \n\nOd Drslaviců odvozovali svůj původ například Černínové z Chudenic. Častěji než jméno \"Drslav\" (např. \"Drzlau\") se vyskytuje celé jméno s významem \"Držislav\" (např. \"Drisizlau\" u nás již roku 1062 a v Chorvatsku \"Dirzislaus\" již v 10. století) a je obdobou složených jmen jako je například Držikraj (\"Drisikray\") či Držimír (\"Drisimir\") z Kosmovy kroniky.\n\nV čele rodu Drslaviců bývali od 2. poloviny 13. století pánové z Risenberka/Rýzmberka a mezi nimi pošlost skalská, která se nazývala po svém sídle Švihově Švihovskými z Risenberka a roku 1720 vymřela po meči. Vedle Švihovských proslula dolanská větev, ze které pocházela rodová větev Výrků z Risenberka, kteří se ve 14. století psala z Výrova, a vladyků ze Svrčovce a z Bystřice. Severně od Švihova na Vřeskovicích se usadili vladykové ze Vřeskovic erbu Risenberského, jejichž nejstarší předek se k roku 1339 nazýval Ota ze Vřeskovic či z Biřkova. Další ratolestí rodu Vřeskovských byli vladykové ze Schonangeru, mezi nimi se proslavil Racek ze Schonangeru jakožto válečník proti pohanským Litevcům roku 1385 a na hranicích Chorvatska u Dunaje roku 1392. Přeštice připadly smrtí Svatobora z Přeštic před rokem 1238 maltézskému řádu. Skočice, Poříčí, Jinín a Roupov drželi tři bratři Jaroslav, Drslav a Ota v létech 1320–1339, ale již v druhé polovině 14. století vladykové z Roupova jiného erbu než Risenberského se rozrodili v těch místech. Dále z kmene Drslaviců pocházeli páni z Kánic, vladykové z Malesic u Plzně (Dorota z Malesic *1432-) a Ulických z Ulic, kteří měli v erbu černé pruhy na zlatém štítě, a brzy po roce 1576 vymřeli křivoklátským hejtmanem Václavem Uličkou z Ulic, a konečně také Polákové ze Sulislavi a Mnichové z Blahoust u Stříbra. Vladykové Sulkové a Stachové z Hrádku byli usedlí kolem Strážova a vymřeli v 16. století.\n\nDrslavici zastávali úřady nejen na Plzeňsku, byli i v nejvyšších zemských hodnostech. Nejprve se v letech 1160–89 stal \"Drisizlai urbis prefecti Pelzenne\", \"Drslav praefectus urbis Pelzen\", Sezema byl v roce 1175 a 1176 \"praefectus de Plizen\". Černín byl v letech 1205–1212 nejvyšší komoří, tentýž úřad v letech 1279–1282 zastával i Děpolt z Risenberka. \n\nMikuláš z Potštejna a Litic (+1341) patřil k loupeživým rytířům v podhůří Orlických hor, jeho statky dědili a rozmnožili Žampachové z Potštejna.\nVýznamného postavení dosáhl Břeněk z Risenberka, který byl v letech 13961397 nejvyšší sudí zemský, stejný úřad držel v letech 1479 až 1504 i Půta z Risenberka. Patrně nejvýznačnějšího postavení z tohoto rodu dosáhla Vilém mladší z Risenberka, který byl nejvyšším komorníkem za králů Jiřího a Vladislava až do své smrti roku 1479.\n\nErb Drslaviců měl zlatou čarou svisle rozdělený štít (heraldicky polcený/půlený) – vlevo červený (heraldicky vpravo), v pravé (heraldicky v levé) polovici štítu tři vodorovné modrobílé pruhy (tzv. polotrojříčí značící řeky Otavu, Úhlavu a Vltavu), obdobný erb s jinými barvami používají dosud hrabata Černínové z Chudenic.\n\n\n"}
{"id": "278101", "url": "https://cs.wikipedia.org/wiki?curid=278101", "title": "Luke Kirby", "text": "Luke Kirby\n\nLuke Kirby (* 21. června 1978, Hamilton, Ontario Kanada) je kanadský divadelní, filmový a televizní herec.\n\nNarodil se v Hamiltonu do rodiny dvou Američanů, kteří se do Kanady přistěhovali v roce 1974. Jeho matka pochází z Brooklynu. Drama studoval na National Theatre School v Kanadě, kde v roce 2000 odmaturoval\n\nUž jako teenager vystupoval s The National Theatre School, kde v květnu roku 2000 odmaturoval. Po pár konkurzech získal roli v mini-seriálu stanice CBS \"Haven\".\n\nKrátce poté vystoupil v roli Morgana ve Factory Theatre v produkci \"Geometry in Venice\" v Torontu. Za vystoupení získal nominaci na cenu Dora Mavor Moore Award. Následovala role v produkci \"Troilus a Kressida \"v New Yorku. V roce 2006 získal kritické uznání za roli v produkci \"Jump/Cut.\"\n\nV roce 2003 měl premiéru na Filmovém festivalu v Torontu jeho film \"Mambo Italiano\". V roce 2007 si zahrál hlavní roli Raye Dokese po boku Rachael Leigh Cook. Ve stejném roce se objevil po boku Lindsay Lohan ve filmu \"Šéfe, jsem v tom!.\" V roce 2015 hlavní roli Marka Kaplana v seriálu \"The Astronaut Wives Club.\" V roce 2017 měl premiéru film \"Psí poslání\", ve kterém si zahrál roli Jima Montgomeryho. Ve stejném roce se připojil k obsazení seriálu \"The Marvelous Mrs. Maisel\", ve kterém hraje roli Lennyho Bruce\".\"\n"}
{"id": "278106", "url": "https://cs.wikipedia.org/wiki?curid=278106", "title": "Bön", "text": "Bön\n\nBön, někdy též bönismus, je označení pro původně předbuddhistické animistické náboženství Tibetu. Pro tuto starověkou duchovní tradici byly typické animistické a šamanistické prvky, které se vyznačovaly kultem démonů, magií a oběťmi. Bön byl v Tibetu dominantním náboženstvím až do legendárního příchodu Padmasambhavy v 8. století, který zde podle tradice zavedl buddhismus. I přesto, že je dnes v Tibetu dominantním náboženstvím buddhismus, bön si stále udržuje určitý vliv, i když je částečně asimilován do lámaismu. Dosud se udržuje mezi nomádským obyvatelstvem severního a východního Tibetu.\n"}
{"id": "278128", "url": "https://cs.wikipedia.org/wiki?curid=278128", "title": "Veitsch Alpe", "text": "Veitsch Alpe\n\nVeitsch Alpe je horský masiv, spadající horopisně do pohoří Mürzstegské Alpy. Ty se nacházejí ve spolkové zemi Steiermark v Rakousku. Horstvo je tvořeno především vápencem a dolomitem.\n\nMasiv je ohraničen od severu silnicí spojující města Mürzsteg a Aschbach. Ta vede přes silniční sedlo Niederalpl-Pass (1229 m n. m.). Na jihu je vymezen spojnicí obcí Turnau a Gross Veitsch. Zde se také nachází silniční sedlo Pretalsattel (1069 m n. m.). Na západě odděluje od masivu Veitsch Alpe dvojice údolí, která klesají ze sedla Seeberg. Na sever ze sedla teče potok Aschbach a na jih potom Thörlbach. Zcela na východě území leží významné město Mürzzuschlag.\n\nHlavní charakteristikou masivu je náhorní plošina, jež spadá na sever i jih strmými srázy. Průměrná nadmořská výška plošiny je kolem 1600 metrů a nejvyšším vrcholem je Hohe Veitsch (1981 m n. m.). Na severu od náhorní plošiny, tvořící převážnou část masivu, se nachází několik samostatných vrcholů, které jsou divoce tvarovány vápencovými stěnami (\"Wildkamm\"). Významným rysem severních svahů jsou úzké a poměrně dlouhé kaňony (\"graben\"), kterými při jarním tání stéká voda do údolí.\n\n\n\nPohoří je populární obzvláště v zimě, kdy místní sjezdovky zaplní lyžaři. Vyšší patro hor je potom lákadlem pro skialpinisty a milovníky přechodů na sněžnicích. I v létě je ovšem možnost celé pohoří přejít po hřebenové cestě E4 Alpin.\nNa jihu masivu se nachází lyžařské středisko vybavené třemi lanovými drahami a několika sjezdovými tratěmi. Středisko je dostupné po silnici vedoucí z obce Veitsch směrem na sever k horám. Ta je zakončena několika parkovišti a hotelem Schickl (1154 m n. m.) v oblasti Brunnenbauergraben, Gross Rad.\n\n"}
{"id": "278129", "url": "https://cs.wikipedia.org/wiki?curid=278129", "title": "Henri Jacques Guillaume Clarke", "text": "Henri Jacques Guillaume Clarke\n\nHenri-Jacques-Guillaume Clarke, hrabě d'Hunebourg, vévoda de Feltre (17. října 1765 Landrecies, provincie Hainaut (dnes Belgie) — 28. října 1818 Paříž) byl francouzský generál a státník irského původu, maršál a pair Francie.\n\nClarke absolvoval válečnou školu v Paříži a vstoupil do služby v armádě roku 1782, jako podporučík jízdního pluku de Berwick. Roku 1784 byl kapitánem a roku 1792 šéfem eskadrony. Po bitva u Landau roku 1793 byl povýšen na brigádního generála. Velel poté předvoji rýnské armády a tam byl i šéfem štábu. Roku 1795 byl ale zbaven velení a vyšetřován pro podezřelé styky - krátce byl i zatčen.\n\nPo propuštění žil v Alsasku, ale brzy byl Carnotem aktivován a jmenován šéfem topografické kanceláře ministerstva války, následně direktoriem povýšen na divizního generála a pověřován tajnými misemi do Vídně a poté do Itálie, kde měl kontrolovat loajalitu Bonapartovu. Oba muži si ale porozuměli a Clarke odesílal zprávy jen takové, které Bonaparte četl a schválil. Nakonec byl Clarke pověřen posláním do Sardinie k uzavření spojenectví.\n\nPo 18. brumaire (9. listopad 1799) jmenoval jej první konsul opět šéfem topografické kanceláře ministerstva války, pověřil jen velením posádky v Lunéville během mírového kongresu a i výměnou válečných zajatců s Ruskem v Lille. V letech 1801-1803 byl Clarke vyslancem Francie ve Florencii na dvoře krále Etrurie Ludvíka I. Byl též jmenován do Státní rady a stal se Bonapartovým sekretářem pro otázky vojenské a námořní. V tažení roku 1805 byl pověřován diplomatickými úkoly a nakonec se stal guvernérem Vídně. Roku 1806 byl guvernérem Erfurtu a později Berlína. V roce 1807 se stal ministrem války. Tuto funkci vykonával velmi obratně a obětavě, ale s bezohlednou tvrdostí. Organizace odražení vylodění Angličanů na poloostrově Walcheren mu přineslo roku 1809 titul vévoda z Feltre, přičemž byl v tu dobu již nositelem titulu hrabě z Hunebourgu.\n\nPři Napoleonově pádu přešel na stranu restaurace. Hlasoval pro sesazení císaře, za což byl Ludvíkem XVIII. jmenován pairem a v době Napoleonova vylodění v zálivu Juan byl ve funkci ministra války, kde vystřídal Soulta. Spolu s králem uprchl do Gentu a byl pověřen poselstvím do Velké Británie. Po návratu během druhé restaurace vystřídal Gouviona Saint-Cyr ve funkci ministra války. Jako ministr prosadil protibonapartistické čistky v armádě a bývalé kolegy tvrdě pronásledoval. Roku 1816 byl Bourbony odměněn hodností maršála Francie. Roku 1817 byl odvolán z ministerské funkce a brzy nato zemřel. \n\nNapoleon jej charakterizoval slovy \"“Clarke est un vilain homme“\" (Clarke je hanebný člověk).\n"}
{"id": "278134", "url": "https://cs.wikipedia.org/wiki?curid=278134", "title": "Semmering", "text": "Semmering\n\nSemmering je zeměpisný název označující:\n\n\n"}
{"id": "278137", "url": "https://cs.wikipedia.org/wiki?curid=278137", "title": "Pierre Augustin Hulin", "text": "Pierre Augustin Hulin\n\nPierre Augustin hrabě Hulin (6. září 1758 Paříž – 9. ledna 1841 Paříž) byl francouzský generál z doby prvního císařství.\n\nHulinův otec byl obchodník se suknem. Mladý Pierre Augustin vstoupil do učení k hodináři, ale již v roce 1771 jako 13letý vstoupil do královské armády. 7. srpna 1780 dosáhl hodnosti seržanta. V čele útočícího davu se 14. července 1789 podílel na dobytí Bastilly a marně se pokoušel zabránit masakru guvernéra Bastilly DeLaunaye a jeho vojáků. Roku 1794 vstoupil do revoluční armády a roku 1796 se stal generálním adjutantem Napoleona Bonaparte. \n\nMezi lety 1797-1798 sloužil ve funkci vojenského velitele Milána a Ferrary. Při převratu 18. brumaire (9. listopadu 1799) plně podpořil Napoleona Bonaparte. V roce 1802 sloužil ve funkci šéfa štábu Rivaudovy divize. V roce 1804 se stal brigádním generálem a předsedou soudní poroty, která 20. března 1804 odsoudila vévodu z Enghienu k trestu smrti. V tažení proti III. koalici byl ustanoven velitelem Vídně. V roce 1806 byl jmenován velitelem Berlína. O rok později (9. srpna 1807) byl povýšen do hodnosti divizního generála a jmenován velitelem 1. pěší divize. \n\nNásledujícího roku byl povýšen do stavu hrabat císařství. Roku 1811 se stal velkodůstojníkem Čestné legie. V době ruského tažení roku 1812 byl Hulin, kterého považoval Napoleon za jednoho z nejvěrnějších generálů, ustanoven do funkce guvernéra Paříže. V této funkci potlačil již v počátku povstání generála Maleta. V březnu 1814 doprovázel císařovnu Marii Louisu do Blois, ale po abdikaci Napoleona se podřídil Bourbonům a zůstal velitelem 1. divize.\n\nBěhem Sta dní jej Napoleon jmenoval opět guvernérem Paříže, ale po návratu Ludvíka XVIII. byl nucen opustit Francii. Vrátil se teprve v roce 1819 a zbytek života prožil již mimo zájem veřejnosti.\n"}
{"id": "278145", "url": "https://cs.wikipedia.org/wiki?curid=278145", "title": "Otmar Oliva", "text": "Otmar Oliva\n\nOtmar Oliva (* 19. února 1952, Olomouc) je český akademický sochař (kamenosochař), který se specializuje na tvorbu liturgických předmětů a úpravu chrámových prostor.\n\nV letech 1967–1972 studoval na Střední uměleckoprůmyslové škole v Uherském Hradišti, následně do roku 1978 na Akademii výtvarných umění v Praze. V roce 1978 také absolvoval studijní pobyt v Řecku. Od roku 1970 spolupracoval s akademickým malířem Vladislavem Vaculkou. Roku 1979 byl zatčen a vězněn za šíření materiálů Charty 77.\n\nJakmile byl roku 1981 propuštěn, oženil se a usadil na Velehradě, kde také vybudoval ateliér a v roce 1985 také kovoliteckou dílnu. Podílel se na založení samizdatového nakladatelství Refugium Velehrad. Spolupracoval se zvonařskou dílnou Ditrichových v Brodku u Přerova. Roku 1993 poprvé navštívil Řím a následujícího roku začal tvořit pro Vatikán. Jeho nejvýznamnější prací je výzdoba kaple Jana Pavla II. Redemptoris Mater, jejíž součástí je také papežský trůn, který je prvním papežským trůnem od dob Berniniho. Olivovi se také dostalo cti vytvořit medaili k významnému 20. výročí pontifikátu papeže Jana Pavla II. (1998). Oliva je jediným Čechem, který tuto medaili kdy vytvořil.\n\nV roce 2010 u Otmara Olivy objednal tehdejší arcibiskup Róbert Bezák liturgickou výzdobu pro katedrálu sv. Jana Křtitele v Trnavě. Oliva v rámci zakázky za tři miliony korun se svými spolupracovníky vytvořil bronzový oltář, křtitelnici, monstrance, svícny či biskupskou berlu. Bezák byl však ze svého úřadu v červenci 2012 odvolán.\n\nOliva dílo dokončil, Bezákův nástupce Ján Orosch však jeho smlouvu neuznává. Jednak po výtvarníkovi nově požaduje zaplatit DPH ve výši 700 tisíc, jednak si nepřeje v katedrále moderní umění. Instalaci děl v chrámu podle Orosche brání technické důvody, dal by proto přednost jejich umístění v méně významném kostele. \"„Já jsem to dělal do katedrály... Když sochař dělá nějakou věc, tak to dělá přesně na to místo,\"\" uvedl Oliva.\n\nV listopadu 2013 Oliva nechal dopravit dílo do Trnavy. Místo v katedrálo skončilo ve skladu arcibiskupství.\n\nMezi významné Olivovy práce patří:\n\n\n\n\n"}
{"id": "278146", "url": "https://cs.wikipedia.org/wiki?curid=278146", "title": "Miloslava Misáková", "text": "Miloslava Misáková\n\nMiloslava Misáková-Čamková (* 25. února 1922, Mokrá-Horákov – 1. července 2015) byla česká sportovní gymnastka. Na letních olympijských hrách 1948 v Londýně byla členkou vítězného Československého družstva, které získalo zlaté medaile v gymnastice.\n\nDo Londýna jako členka družstva odcestovala i její sestra Eliška, která však do bojů nezasáhla. V době konání olympijských soutěží zemřela v londýnské nemocnici na tehdy neléčitelnou dětskou obrnu.\n\nKromě sestry Elišky měla ještě druhou sestru Marii. V mládí byla členkou Sokola Brno I. Po studiu na gymnáziu vystudovala jazykovou školu v Brně. Miloslava se provdala za Ing. Miroslava Čamka a měli spolu dceru Alenku a syna Mirka. Pracovala jako zahraniční korespondentka. V šedesátých letech se na čas vrátila ke gymnastice a s Marií Větrovskou-Šimkovou v Praze trénovaly začínající sportovní gymnastky.\n\n\n"}
{"id": "278147", "url": "https://cs.wikipedia.org/wiki?curid=278147", "title": "1948 v hudbě", "text": "1948 v hudbě\n\nTento článek obsahuje události související s hudbou, které proběhly v roce 1948.\n\n\n\n\n"}
{"id": "278148", "url": "https://cs.wikipedia.org/wiki?curid=278148", "title": "Seznam bývalých měst v Česku", "text": "Seznam bývalých měst v Česku\n\nBývalá města na dnešním území České republiky.\n\nRozlišování sídel na vsi, města a městečka existuje od 13. století, od 16. století se městečkům říkalo městyse. Po roce 1918 tyto tituly udělovala vláda. Roku 1762 bylo při sčítání v českých zemích zjištěno 347 měst a 465 městysů, 31. října 1857 již 470 měst a 420 městysů, k 29. září 1938 celkem 524 měst a 535 městysů.\n\nDosavadní tituly měst a městysů se po roce 1948 přestaly používat, jejich zánik je spojován s účinností zákona číslo 13/1954 Sb., o národních výborech, a s reformou národních výborů od 17. května 1954, ač ani ten je výslovně neruší ani nezakazuje, ale fakticky zanikly obce jako samosprávné a samostatné právnické osoby a národní výbory byly již jen orgány státní správy. Na základě § 22 odst. 2 tohoto zákona se městské národní výbory zřizovaly pouze v sídlech krajských národních výborů. Později byly městské národní výbory zřízeny i v dalších městech. \nPodle poslance Vávry označení město nebo městys nebylo žádným právním předpisem odňato, jen toto označení reálně vymizelo s novým společenským řádem zavedeným v Československu po druhé světové válce.\n\nÚstavní zákon Federálního shromáždění č. 294/1990 Sb. zkrátil volební období národních výborů a do sedmé hlavy ústavy vnesl název „Místní samospráva“. Následně schválené zákony České národní rady o obcích, o hlavním městě Praze a o volbách do zastupitelstev obcí k 24. listopadu 1990 fakticky obnovily samosprávné obce, opomněly však obnovit tituly město a městys podle právního stavu existujícího před 17. květnem 1954. Za města považovaly ty obce, ve kterých byl do té doby městský národní výbor.\n\nMožnost obnovit status bývalých měst a městysů nebyla v roce 2005 součástí vládního návrhu novely zákona. Tuto úpravu předložil v rámci svého bloku pozměňovacích návrhů poslanec Eduard Vávra (ODS), přičemž většina z přítomných poslanců návrh schválila a hlasy pro i proti byly napříč stranami. Návrh předtím zazněl v roce 2005 na IX. sněmu Svazu měst a obcí ČR, tento svaz byl iniciátorem návrhu.\n\nObcím v Česku, které před 17. květnem 1954 byly městy, musí (nebo musel být) status města podle § 3 odst. 3 Zákona o obcích (128/2000 Sb.) ve znění zákona č. 234/2006 Sb., účinném od 1. července 2006, vrácen (víceméně potvrzen), pokud o to požádají (nebo požádaly) předsedu Poslanecké sněmovny. Zákon nestanoví žádný maximální termín pro uplatnění této žádosti. Zákon obsahuje formulaci: \"„Obec, která byla městem přede dnem 17. května 1954, je městem, pokud o to požádá předsedu Poslanecké sněmovny. Předseda Poslanecké sněmovny tak na žádost obce stanoví a zároveň určí den, kdy se obec stává městem.“\" (§ 3 odst. 3 zákona o obcích)\n\nZákon o obcích se nevztahuje na bývalá města, která se stala součástí hlavního města Prahy. Ustanovení o navrácení bývalého statusu také nelze uplatnit u bývalých měst, která dnes nejsou samostatnou obcí, ledaže by se nejprve zákonným způsobem odtrhly.\n\nPodle § 3 odst. 1 téhož zákona ve znění účinném od 1. července 2006 může předseda Poslanecké sněmovny na návrh obce a po vyjádření vlády povýšit na město i jinou obec, která má alespoň 3 000 obyvatel. Z historických měst, která o status města přišla, nesplňuje tento limit žádné – alespoň 2 000 obyvatel z nich měly k 1. lednu 2005 obce Libušín (2577), Luže (2570), Kryry (2429), Neveklov (2377) a Jistebnice (2003).\n\nS titulem města nebo městyse nejsou dnes spojena žádná speciální práva a povinnosti, ani v působnosti samosprávy, ani v přenesené působnosti státní správy. Dnes jde pouze o otázku prestiže obce a sounáležitosti jejích občanů. Rozlišení práv je dnes dáno zařazením mezi obce s pověřeným obecním úřadem, obce s rozšířenou působností, statutární města a hlavní město.\n\nSeznam obsahuje dnešní obce, které v roce 1954 byly městy a kterým tedy podle novely č. 234/2006 Sb. vznikl nárok na obnovení statusu města. Tučně jsou zvýrazněny obce, jimž dosud status města nebyl obnoven.\n\n\n\n\n\n\n\n\n\n\n\n\n\nBývalá města v Česku, která dnes jsou součástí jiného města. Seznam není kompletní. \n\n12. února 1784 byla spojena v Královské hlavní město Prahu tato města:\n\n\n\nSeznam zdaleka není úplný. \n\n\n\n\n\n"}
{"id": "278161", "url": "https://cs.wikipedia.org/wiki?curid=278161", "title": "Operace Out Distance", "text": "Operace Out Distance\n\nOperace Out Distance byl krycí název zvláštní parašutistické operace připravené Ministerstvem národní obrany exilové československé vlády v Londýně. Byla to sedmá operace v řadě v rámci zvláštní skupiny D při Ministerstvu národní obrany a první, která měla sabotážní úkol. Vysazena byla 28. března 1942 u obce Ořechov na Moravě.\n\n\nÚkolem operace byla sabotáž plynárny v Praze-Michli. Dalším úkolem bylo dopravení náhradní vysílačky typu Mark III a kódovacího klíče pro skupinu Silver A. Skupina měla po uskutečnění sabotáže dál působit v odboji, např. navádět spojenecká letadla na cíle za pomocí radiomajáku „Eureka“.\n\nSkupina byla přepravována společně se skupinou Zinc na palubě letounu Handley Page Halifax Mk.II (sér. č. L9618, trupový kód NF-W) 138. peruti RAF.\nVinou navigační chyby polské posádky výsadkového letounu byla vysazena u obce Ořechov nedaleko města Telč, namísto 130 km vzdáleného plánovaného místa seskoku u obce Kopidlno u Jičína v Čechách. Při seskoku si Opálka poranil nohu a Kolaříkovi vypadla při ukrývání padáku peněženka s doklady a s fotografií jeho dívky Milady Hrušákové s věnováním a její adresou. Parašutisté navíc nenašli shozený kontejner s materiálem, a tak velitel rozhodl o zakopání radiomajáku Eureka a rozpuštění skupiny. Ivan Kolařík zamířil do Valašského Meziříčí k příbuzným. Gestapu se téměř okamžitě dostaly do rukou Kolaříkovy doklady a začalo ho pronásledovat. Byl na něj vydán veřejný zatykač s fotografií. V bezvýchodné situaci a aby předešel pronásledování své rodiny, se Ivan Kolařík 1. dubna 1942 otrávil nedaleko města Vizovice.\n\nOpálka s Čurdou se sešli v Praze v dubnu 1942. Společně se členy skupiny Silver A se zúčastnili nočního navádění letadel při bombardování plzeňské zbrojovky Škodovy závody. Akce se však nezdařila. Po návratu do Prahy byl Opálka jmenován velitelem všech parašutistů na území protektorátu. Podílel se také na přípravě atentátu na Heydricha. Po atentátu se ukryl s ostatními v kryptě pravoslavného kostela sv. Cyrila a Metoděje v Praze v Resslově ulici, kde se po hrdinném boji proti obrovské přesile zastřelil.\n\nKarel Čurda odjel do Valašského Meziříčí zjistit osud Ivana Kolaříka, který měl u sebe i velkou část protektorátních peněz určených na akce. Za represálií rozpoutaných po atentátu se Čurda schovával u své matky nedaleko Třeboně. Po zprávách o vypálení obce Lidice zaslal 13. června 1942 anonymní udání na četnickou stanici, ve kterém vyjmenoval pachatele atentátu na Heydricha. Policie však na udání nereagovala, a tak se 16. června dobrovolně přihlásil na pražském gestapu v Petschkově paláci. Zde vyzradil vše, co věděl, a stal se konfidentem a provokatérem. Jeho zradou se gestapu podařilo zatknout nebo zlikvidovat mnoho parašutistů a jejich spolupracovníků v českém odboji. Po válce byl Čurda odsouzen k trestu smrti za zradu a 29. dubna 1947 popraven.\n\nSkupině se nepodařilo splnit žádný z úkolů. Od samého začátku ji pronásledovala také smůla. Dva její členové zemřeli a jeden se stal nejvýznamnějším konfidentem nepřítele. Přesto dva její členové, Adolf Opálka a Ivan Kolařík prokázali obrovskou statečnost a morální kvality ve velmi těžkých situacích. Sebevražda Ivana Kolaříka nezachránila jeho rodinu ani jeho přítelkyni od represí německých okupantů. Všichni byli popraveni.\n\n"}
{"id": "278162", "url": "https://cs.wikipedia.org/wiki?curid=278162", "title": "Karosa řady Š", "text": "Karosa řady Š\n\nKarosa řady Š je souhrnné označení pro několik modifikací československého autobusu, který vyráběl národní podnik Karosa Vysoké Mýto v letech 1964 (funkční vzorky již od roku 1961) až 1981.\n\nVozy řady Š začaly být vyvíjeny jako nástupce modelu Škoda 706 RTO, který ve třech (respektive čtyřech) variantách vyráběla Karosa od roku 1958. Vládní usnesení z konce 50. let ale zadalo Karose vývoj zcela nového vysokokapacitního autobusu, který (vzhledem k dalším vládním podmínkám) již nemohl být pouhou modernizací typu 706 RTO, ale podnik musel vyvinout zcela nové řešení. Tím se stala koncepce samonosná karoserie, kterou podnik Karosa používal i nadále po skončení výroby autobusů řady Š (písmeno Š označuje výrobce motoru, podnik Škoda). První dveře byly umístěny do převisu před přední nápravu, případné další dveře byly dostatečně široké pro dva proudy cestujících. Dalším požadavkem byla dobrá manévrovatelnost, která byla docílena krátkým rozvorem a dělenou přední nápravou. Motor a ostatní agregáty byly umístěny pod podlahu vozidla.\n\nZcela první autobus řady Š, typu ŠM 11, byl vyroben roku 1961 a na rozdíl od svých následovníků byl vybaven mnohými součástkami ze západní Evropy. V následujících letech opustily brány Karosy další funkční vzorky. Ověřovací série typu ŠM 11, kterou byla započata sériová výroba, byla vyrobena v roce 1964. Výroba řady Š skončila roku 1981, Karosa do té doby vyprodukovala v několika variantách 26 669 kusů, z nichž byla přibližně pětina určena na export. Poslední autobusy na území Česka byly v pravidelném provozu v roce 1994 v rámci MHD v Opavě a Plzni. Mnoho vozů řady Š bylo zachováno jako historických.\n\nVozy řady Š měly být unifikovány s trolejbusy Škoda T 11 (první československý pokus o unifikaci autobus/trolejbus). Karoserie pro vozy T 11 (téměř shodné se skříněmi pro ŠM 11) měla vyrábět Karosa, elektrickou výzbroj podnik Škoda Ostrov. Ale vzhledem k všeobecnému útlumu trolejbusové dopravy v 60. letech byl vývoj trolejbusu zastaven. Vyrobeno bylo celkem 8 vozů T 11.\n\n"}
{"id": "278164", "url": "https://cs.wikipedia.org/wiki?curid=278164", "title": "Hluboký vesmír", "text": "Hluboký vesmír\n\nHluboký vesmír (anglicky Deep sky) je termín používaný v amatérské astronomii pro označení převážně vizuálně slabých objektů mimo sluneční soustavu a naší galaxii. Jedná se o cizí galaxie a hvězdokupy a mlhoviny. Tyto objekty se nacházejí ve vzdálenosti od stovek do miliard světelných let od Země. Galaxie jsou mimo naší galaxii, naproti tomu některé hvězdokupy a mlhoviny jsou součástí Mléčné dráhy.\n\nNejznámější katalog deep-sky objektů, obsahující některé nejjasnější deep-sky objekty na obloze, se nazývá Messierův katalog. Obsahuje 110 objektů, mezi které patří mlhoviny, hvězdokupy a galaxie, ale i několik dalších objektů, které se do katalogu dostaly omylem (např. dvojhvězda M40). Další katalogy jsou New General Catalogue (NGC) a jeho dva dodatky jsou Index Catalogue (IC). \n\nPrvní astrofotografie je připisována Johnovi W. Draperovi, který vyfotografoval Měsíc již v roce 1840. Jeho syn Henry Draper se v roce 1880 stal prvním člověkem, který nafotografoval Mlhovinu v Orionu, což byl první astrosnímek hlubokého vesmíru vůbec.\n\n"}
{"id": "278166", "url": "https://cs.wikipedia.org/wiki?curid=278166", "title": "Giorgione", "text": "Giorgione\n\nGiorgione, celý jménem Giorgio Barbarelli da Castelfranco (asi 1477, Castelfranco Veneto – 1510, Benátky), byl benátský malíř, představitel vrcholné renesance.\n\nO jeho životě nemáme mnoho informací. Pocházel ze skromných poměrů z venkovského městečka Castelfranco Veneto, měl však vybrané chování a působil přátelsky. Rád hrál na loutnu a zpěvem i muzikantským uměním oslňoval i vybrané publikum na koncertech. Měl rád ženy. Zemřel na mor.\n\nByl mistrem ve vyjádření nálad. Pro jeho obrazy je typická barevnost, stejně tak jako tlumené světlo.\n\nVzhledem k tomu, že svá díla nechával bez datace a podpisu, byly o autorství vedeny četné spory, např. \"Spící Venuše\" byla dlouhou dobu připisována jeho dobrému příteli Tizianovi. Vzhledem k brzké smrti po sobě Giorgione zanechal i obrazy nedokončené, ty byly dokončeny jeho žáky.\nMezi jeho nejznámější obrazy patří \"Spící Venuše\", \"Tři filosofové\", \"Bouře\", \"Judita\", \"Laura\", \"Venkovský koncert\".\n\n\n"}
{"id": "278167", "url": "https://cs.wikipedia.org/wiki?curid=278167", "title": "Redakce", "text": "Redakce\n\nCizím slovem redakce se označuje několik navzájem souvisejících pojmů:\n\n"}
{"id": "278169", "url": "https://cs.wikipedia.org/wiki?curid=278169", "title": "Tádžická hymna", "text": "Tádžická hymna\n\nHymna Tádžikistánu se jmenuje \"Surudi Milli\" (Суруди Миллӣ) a přijata za oficiální byla v roce 1991. Text napsal Gulnazar Keldj (Гулназар Келдӣ) a hudbu složil Sulajmon Judakov (Сулаймон Юдаков). Stejnou melodii měla i hymna Tádžické SSR v rámci Sovětského svazu.\n\nCyrilicí\n‎ Perským písmem\nPřepis do latinky\n"}
{"id": "278170", "url": "https://cs.wikipedia.org/wiki?curid=278170", "title": "Ribeira Brava", "text": "Ribeira Brava\n\nRibeira Brava je okresní město v jižní oblasti portugalského ostrova Madeira. Je centrem stejnojmenného okresu zahrnujícího obce Ribeira Brava, Campanário, Tábua a Serra de Água.\n\nOkresní město Ribeira Brava, dále Campanário i Tábua leží na úrovni oceánu, Serra de Água pak v nadmořské výšce kolem 600 m. \n\nCelý okres Ribeira Brava má 12 500 obyvatel (2004), na východě sousedí s okresem Câmara de Lobos. Okresní město (5500 obyvatel) leží asi 15 km západně od Funchalu a je situováno v ústí říčky Ribeira Brava (divoká řeka) do Atlantského oceánu. Tato říčka protéká od severu k jihu částí hlubokého údolí dělícího ostrov na dvě části. \nZ cesty vedoucí údolím na sever (do São Vicente) odbočuje v průsmyku Encumeada cesta na západ na náhorní plošinu Paul da Serra.\n\nObyvatelé celého okresu se živí převážně zemědělstvím, ve městě je také gymnázium.\n\n"}
{"id": "278173", "url": "https://cs.wikipedia.org/wiki?curid=278173", "title": "Rudolf Jaroslav Kronbauer", "text": "Rudolf Jaroslav Kronbauer\n\nRudolf Jaroslav Kronbauer (17. července 1864 v Lichocevsi u Neutonic – 25. března 1915 v Praze) byl český novinář, spisovatel, divadelní kritik.\n\nVystudoval gymnázium v Mladé Boleslavi a práva na univerzitě v Praze. Poté byl jmenován komisařem na zemském finančním ředitelství v Praze. Stal se členem redakce \"Hlasu národa\", společně s Václavem Štechem redigoval \"Noviny mládeže\", byl divadelním referentem a redaktorem \"Národních listů\", členem redakce \"Máje\", spoluorganizoval novinářskou organizaci. Napsal řadu napínavých beletristických prací, jak povídek, tak románů. Je také autorem vzpomínkových knih.\nZa svůj život mnoho fotografoval. Do knih jiných spisovatelů přidával fotografie, byl autorem fotografií mnoha herců a dalších známých osobností. A také autorem řady malých grafik, některé z nich byly použity na pohlednicích. Používal pseudonym A. Stráň. Jezdíval rád do Bakova nad Jizerou na prázdniny i s rodinou. Byl pohřben v Praze na Olšanech. Jeho román \"Řina\" byl roku 1926 zfilmován (němý film). \n\nOženil se s Emilií, rozenou Kettnerovou (* 1868), se kterou měl dcery Jarmilu (* 1893), Emilii (* 1894) a Johannu (* 1899). Jarmila (* 1893) byla známá jako herečka, zpěvačka a pedagožka, oceněná jako zasloužilá umělkyně.\n\na jiné\n\n\n"}
{"id": "278174", "url": "https://cs.wikipedia.org/wiki?curid=278174", "title": "Messier 96", "text": "Messier 96\n\nMessier 96 (také M96 nebo NGC 3368) je spirální galaxie v souhvězdí Lva. Spolu s galaxií Messier 95 ji objevil Pierre Méchain 20. března 1781. Od Země je vzdálená asi 34,8 milionů světelných let\na je nejjasnějším členem Skupiny galaxií M 96, která leží přímo uprostřed souhvězdí Lva.\n\nM96 a její blízké galaxie leží v oblasti oblohy bez výrazných hvězd, takže je potřeba vyjít ze spojnice hvězd Regulus (α Leo) a Chertan (θ Leo) a v polovině této spojnice se posunout přibližně 2° směrem na jih. M96 je nejjasnější ve své skupině galaxií, takže je, i když velmi obtížně, viditelná i triedrem 10x50, ve kterém vypadá jako světlá neurčitá mlhovina bez podrobností Podobně vypadá i v dalekohledu o průměru 60 až 80 mm. V dalekohledech o průměru 150 až 250 mm je možné spatřit jasné oválné jádro protažené od jihovýchodu na severozápad a navíc neurčité halo protažené stejným směrem, z jehož několika zjasnění je možné vytušit spirální strukturu.\n\nGalaxii je možné snadno pozorovat z obou zemských polokoulí, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad obzorem. Přesto je tedy viditelná ze všech obydlených oblastí Země. Nejvhodnější období pro její pozorování na večerní obloze je od února do srpna.\n\n40′ západně od M96 leží M95 a asi 50′ severně od M96 leží M105.\nM96 objevil spolu se sousední galaxií M95 Pierre Méchain 20. března 1781 a oznámil to svému kolegovi Charlesi Messierovi, který obě o 4 dny později zařadil do svého katalogu. Toho dne pak Méchain objevil i blízkou galaxii M105, ale tu Messier do katalogu nezařadil - dostala se do něj až dodatečně v polovině 20. století. M96 Messier popsal jako velmi slabou a těžko pozorovatelnou skvrnu bez hvězd a nezapsal k ní souřadnice. William Herschel, který měl mnohem větší dalekohled než Messier, ji naopak popsal jako velmi jasné a velmi velké trochu protažené mračno, které je nejjasnější přímo uprostřed v sotva rozlišitelném středu. William Parsons, který ji pozoroval ještě větším dalekohledem, ji popsal jako mračno se zářivým středem.\nM96 je spirální galaxie vzdálená od Země 34,8 milionů světelných let. V této vzdálenosti může mít nejjasnější vnitřní oblast skutečný rozměr více než 65 000 světelných let a poměrně slabý prstenec obklopující tuto oblast může mít rozměr přes 100 000 světelných let. Tato vnější oblast je protkána spoustou velmi jasných modrých mladých hvězd, které jí dodávají výrazný modravý odstín. Tato oblast je místem probíhajících významných hvězdotvorných jevů, naopak vnitřní oblasti jsou tvořeny mnohem staršími hvězdami a převládá v nich žlutá barva. Hmotnost galaxie se odhaduje na 160 miliard hmotností Slunce. Při pozorování ze Země je galaxie odkloněna o 35° od přímého pohledu na ni. V roce 1998 byla v této galaxii pozorována supernova, která dostala označení SN 1998bu, byla typu Ia a dosáhla magnitudy 11,8.\n\nM96 je nejjasnějším členem Skupiny galaxií M 96, což je skupina galaxií v souhvězdí Lva, do které patří také sousední galaxie M95 a M105.\n\n\n"}
{"id": "278175", "url": "https://cs.wikipedia.org/wiki?curid=278175", "title": "Messier 25", "text": "Messier 25\n\nMessier 25 (také M25 nebo IC 4725) je jasná otevřená hvězdokupa v souhvězdí Střelce. Na čisté a tmavé obloze je bez velkých potíží viditelná i pouhým okem. Od Země je vzdálená asi 2 000 ly. Objevil ji Jean-Philippe Loys de Chéseaux v roce 1745.\n\nM25 se na obloze nachází přibližně 4,5° severovýchodně od hvězdy μ Sagittarii a leží v bohatém hvězdném poli, protože tímto směrem leží velká hvězdná oblaka Mléčné dráhy. Na čisté a tmavé obloze je viditelná i pouhýma očima, ale lépe a jednoduše viditelná je v triedru (např. 10x50), pomocí kterého je možné rozeznat i některé její hvězdy. Hvězdářský dalekohled o průměru 114 mm nebo větší hvězdokupu rozloží na stovku hvězd. Hvězdokupu ale není vhodné pozorovat při velkém zvětšení, protože je velmi rozlehlá a nevejde se pak celá do zorného pole.\n\nPoblíž M25 se nachází mnoho dalších objektů Messierova katalogu, například 3° západně leží otevřená hvězdokupa M24 a 5° jižně jasná kulová hvězdokupa M22.\n\nM25 je snadno pozorovatelná z většiny obydlených oblastí Země, protože má pouze nízkou jižní deklinaci. Přesto je její pozorování v severní Evropě a Kanadě, tedy blízko polárního kruhu, velmi obtížné a například ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět dokonale v zenitu. Nejvhodnější období pro její pozorování na večerní obloze je od června do října.\nHvězdokupu objevil Jean-Philippe Loys de Chéseaux v roce 1745 a popsal ji jako \"kupu hvězd mezi lukem a hlavou Střelce.\" Charles Messier ji přidal do svého katalogu v roce 1764 s tímto popisem: \"kupa malých hvězd v blízkosti dvou předchozích kup, mezi hlavou a okrajem luku Střelce. Nejbližší známou hvězdou je 21 Sagittarii, která je podle Flamsteeda šesté magnitudy. Její hvězdy jsou v obyčejném dalekohledu o průměru 3,5 palce obtížně viditelné. Nemá kolem sebe mlhovinu. Její poloha je určena hvězdou m Střelce.\"\n\nM25 je velmi rozptýlená otevřená hvězdokupa tvořená padesáti hvězdami do 12. magnitudy a možná několika tucty ještě slabších hvězd. Nachází se ve vzdálenosti kolem 2 000 světelných let od Země. Její zdánlivý průměr je 32 úhlových minut, zatímco skutečný průměr je kolem 19 světelných let.\n\nČlenem hvězdokupy je jedna cefeida označovaná jako U Sagittarii, jejíž perioda je 6,74 dne.\n\n"}
{"id": "278176", "url": "https://cs.wikipedia.org/wiki?curid=278176", "title": "Messier 41", "text": "Messier 41\n\nMessier 41 (také M41 a NGC 2287) je otevřená hvězdokupa v souhvězdí Velkého psa. Objevil ji Giovanni Battista Hodierna před rokem 1654 a možná ji znal již Aristotelés v roce 325 př. n. l. Hvězdokupa je od Země vzdálená okolo 2 300 světelných let a její věk se odhaduje na 190 až 240 milionů let. Obsahuje okolo 100 hvězd.\n\nNachází se na západním okraji jasného pásu Mléčné dráhy a je to jedna z nejsnadněji pozorovatelných hvězdokup, kterou lze snadno rozložit na jednotlivé hvězdy. Na severní polokouli je jednou z nejpříznačnějších otevřených hvězdokup zimní oblohy.\n\nM41 je jasná otevřená hvězdokupa viditelná i pouhým okem, za vhodných podmínek vypadá jako jasná skvrna 4° jižně od Siria - nejjasnější hvězdy noční oblohy. Obyčejný triedr s malým zvětšením dokáže hvězdokupu téměř zcela rozložit na desítky modrých až bělavých hvězd. V místech, kde vystupuje vysoko na oblohu, je dokonce možné se v horských oblastech pokusit o její obtížné rozložení na jednotlivé hvězdy pouhým okem. Triedry jako 10x50 či 11x80 hvězdokupu rozloží ještě více, ale stále zůstane drobná část mlhovitá. V ještě větších přístrojích od průměru 114 mm již vypadá zcela rozložená s mnohými hvězdami sdruženými do dvojic, zatímco na pozadí se hemží mnoho slabších hvězd, díky kterým je hvězdokupa ještě jasnější a výrazně vystupuje na tmavé obloze.\n\nM47 se nachází na jižní nebeské polokouli, což je poněkud výhodnější pro pozorovatele na jižní polokouli nebo v rovníkovém podnebném pásu, ale přesto je pozorovatelná téměř ze všech obydlených oblastí Země. Nejvhodnější období pro její pozorování na večerní obloze je od prosince do dubna.\nHvězdokupu objevil Giovanni Battista Hodierna před rokem 1654 a později v roce 1749 ji nezávisle spoluobjevil Guillaume Le Gentil. Potom ji pozoroval i Charles Messier, který ji zahrnul do svého katalogu v roce 1764 s poznámkou, že pouhým okem vypadá jako mlhovina a pomocí dalekohledu je možné ji snadno rozložit na jednotlivé hvězdy. Možná ji však znal již Aristotelés v roce 325 př. n. l. - pak by byla nejslabším objektem, který byl znám již ve starověkém Řecku.\n\nM41 se nachází ve vzdálenosti okolo 2 300 světelných let od Země na vnějším okraji galaktického spirálního ramene Orionu a od Země se vzdaluje odhadovanou rychlostí 34 km/s. Zdánlivý průměr hvězdokupy je 38 obloukových minut, takže její skutečný rozměr v odhadované vzdálenosti je přibližně 25 až 26 světelných let. Odhady jejího stáří se nachází v rozmezí 190 až 240 milionů let. Obsahuje okolo 100 hvězd v rozmezí magnitud 7 až 13 a ještě stále obsahuje různé modrobílé hvězdy. Obsahuje také červené obry, nejjasnější z nich je spektrální třídy K3, má magnitudu 6,9 a její svítivost je přibližně 700 větší než svítivost Slunce. Další složkou hvězdokupy jsou také žlutooranžové hvězdy.\n\n"}
{"id": "278182", "url": "https://cs.wikipedia.org/wiki?curid=278182", "title": "Král železný, král zlatý", "text": "Král železný, král zlatý\n\nKrál železný, král zlatý je historický román patřící do tetralogie Lev a Růže. Knihu napsala Ludmila Vaňková v roce 1977.\n\nHistorická kniha popisuje život Přemysla II. Otakara a vývoj českého království za jeho vlády.\n\nKniha začíná ve chvíli, kdy český král Václav I. přijde o oko. Nablízko je mu i jeho bratr, moravský markrabí Přemysl, který se potácí mezi loajalitou k bratrovi a touze po trůnu, na který by nastoupil v případě jeho smrti. V tu chvíli přichází zpráva, že se králi narodil druhý syn. Ten dostane jméno po otci obou bratrů - Přemysl.\n\nKrál Václav nemá svého druhorozeného syna příliš v lásce a věnuje se především dědici trůnu Vladislavovi, pro Přemysla chystá církevní kariéru. Princ Vladislav ovšem zemře ještě mladý a ctižádostivý Přemysl se v šestnácti letech nechá korunovat na mladšího českého krále. Tím mezi sebou otec a syn rozpoutali válku. \n\nZa nějakou dobu přitáhne král Václav s vojskem dobýt Prahu a Přemysl nakonec ustoupí. Stává se rakouským vévodou a ožení se s Markétou Babenberskou, která však už nemůže mít děti. Přemysl se zamiluje do jedné z jejích dvorních dam, Anežky z Kuenringu. Papež ovšem nedovolí, aby jeho syn s Anežkou byl dědicem trůnu.\n\nČeský král má zároveň potíže s uherským králem Belou IV. Svede s ním vítěznou bitvu a v zájmu míru a kvůli touze po legitimním dědici se Přemysl rozvede s Markétou a ožení s Kunhutou, Bélovou krásnou vnučkou. Kvůli citu k ní zapomíná i na bolest, kterou způsobil Markétě a Anežce. Druhá manželka mu porodí dvě dcery, ne ovšem přeživšího syna.\n\nBela IV. umírá a k moci se dostává jeho syn Štěpán (V.), který českého krále nenávidí. Štěpán poruší mírovou smlouvu a vpadne do Korutan. Přemysl vrthne s armádou do Uherska, to však musí nakonec opustit. \n\nNa konci knihy Přemysla II. opouštíme na vrcholu moci, kdy vládne říši táhnoucí se od Krkonoš k Jadranu. Dočká se i toužebně očekávaného syna.\nČeský král je v románu Ludmily Vaňkové obhájcem práva a svých poddaných, rytíř tělem i duší, zároveň ale stále zkušenější politik. Motivace většiny jeho skutků jsou zjevné, zčásti jsou ovšem jako by zahalené v mlze (jinak by ostatně ani nebyl uvěřitelnou postavou). Mezi jeho slabosti patří lehkomyslnost a zčásti také vysoké sebevědomí. Vztah k ženám jeho života (Markéta - Anežka - Kunhuta) jako by pokaždé nabyl na intenzitě. Zatímco k Markétě má vztah spíše synovský, Anežka je jeho první opravdová láska a Kunhuta osudová žena.\n\n"}
{"id": "278185", "url": "https://cs.wikipedia.org/wiki?curid=278185", "title": "Recepce", "text": "Recepce\n\nSlovo recepce může mít některý z následujících významů: \n"}
{"id": "278190", "url": "https://cs.wikipedia.org/wiki?curid=278190", "title": "Wakamija Maru", "text": "Wakamija Maru\n\nWakamija Maru (: 若宮丸) a později Wakamija (: 若宮) byl japonský nosič hydroplánů, sloužící v japonském císařském námořnictvu a také vůbec první japonský nosič letadel. Na nosič hydroplánů byla loď přestavěna z obchodní lodě Lethington a jako taková byla do služby přijata v srpnu 1914. Nesla čtyři v Japonsku v licenci postavené hydroplány Maurice Farman (s motory Renault o 70 hp). V září 1914 se letouny z \"Wakamija Maru\" podílely na bitvě o Čching-tao.\n\n\"Wakamija Maru\" byla původně Ruskem pronajatá obchodní loď \"Lethington\", postavená ve Velké Británii v Glasgow. Kýl byl založen v roce 1900 a v září téhož roku byla loď spuštěna na vodu. V roce 1901 začala sloužit jako obchodní loď. Dne 12. ledna 1905, během rusko-japonské války, byl \"Lethington\" zajat při plavbě z Cardiffu do Vladivostoku poblíž Okinošimy japonským torpédovým člunem \"č. 72\". Japonská vláda si loď ponechala, 14. února 1905 přejmenovala na \"Okinošima Maru\" a 1. září 1905 na \"Wakamija Maru\" (若宮丸). Od 22. března 1907 byla \"Wakamija Maru\" pronajata japonské společnosti Nippon Júsen.\n\nV roce 1913 byla převzata japonským císařským námořnictvem a přestavěna na nosič hydroplánů. Ještě téhož roku se v rámci „modrého loďstva“ (t.j. útočníků) zúčastnila námořního cvičení u Saseba. Ze čtyř hydroplánů byly dva na palubě a dva byly uskladněny v rezervě. Loď nenesla katapulty a letouny proto operovaly z hladiny moře, na kterou je překládal palubní jeřáb.\n\nDne 5. září 1914, v průběhu bitvy o Čching-tao letouny z \"Wakamija Maru\" provedly první nálet námořních letounů v historii. Toho dne vyslala \"Wakamija Maru\" dva Farmany nad Čching-tao: třímístný poručíka Hideho Wady a dvoumístný poručíka Masaru Fudžise. Wada shodil několik pum na dělostřeleckou baterii Bismarck, které ale neškodně zapadly do bahna.\n\nDne 30. září najela \"Wakamija Maru\" na německou minu a po provizorní opravě byla odeslána do Japonska. Její hydroplány poté operovaly z pobřežní základny a bombardovaly německé pozice (komunikační uzly a centra velení) na celém poloostrově až do německé kapitulace 7. listopadu 1914, přičemž Farmany vykonaly téměř padesát letů a dne 13. října se Wada (spolu se třemi letouny císařské armády) zúčastnil prvního vzdušného souboje císařského námořnictva.\n\nDne 1. června 1915 byla loď přejmenována na \"Wakamija\".\n\nOd prosince 1915 sloužil na palubě \"Wakamija\" i tehdejší mladší poručík Takidžiró Óniši – budoucí duchovní otec Kamikaze.\n\nV dubnu 1920 byla \"Wakamija\" přestavěna a překlasifikována na letadlovou loď se vzletovou palubou na přídi. Dne 22. června 1920 u Saseba odstartoval z \"Wakamija\" dvouplošník Sopwith Pup, čímž se uskutečnil historicky první vzlet palubního letounu v japonském námořnictvu. Paluba sloužila především k testům a vývoji techniky použití palubních letounů pro \"Hóšó\", první dokončenou letadlovou loď na světě od počátku stavěnou pro tento účel. Zkoušky na \"Wakamija\" probíhaly až do roku 1924. Ze služby byla loď vyřazena 1. dubna 1931 a následně byla sešrotována.\n"}
{"id": "278195", "url": "https://cs.wikipedia.org/wiki?curid=278195", "title": "Maurice Farman", "text": "Maurice Farman\n\nMaurice Alain Farman (21. března 1877 - 25. února 1964) byl francouzský automobilový závodník, letec, konstruktér a výrobce letadel. Narodil se v Paříži anglickým rodičům. Maurice Farman a jeho bratři Richard Farman a Henri Farman byli důležitými průkopníky evropského letectví. \n\nMaurice a jeho bratr Henri se nejprve stali šampióny v tandemové cyklistice. Maurice poté začal závodit s automobilem Panhard, se kterým v roce 1901 vyhrál \"Grand Prix de Pau\", první závod, který byl kdy nazýván Velkou cenou. V květnu 1902 zvítězil v závodě \"Circuit du Nord\" z Paříže do Arrasu a zpět. Ve stejném roce se také účastnil závodu z Paříže do Vídně, ve kterém zvítězil Marcel Renault.\n\nBrzy nato se soustředil na motorové létání a v roce 1909 vytvořil řadu vytrvalostních a rychlostních rekordů. Začal také se stavbou nových typů letadel. Například Japonsko licenčně vyrobilo několik jeho letounů, které sloužily z nosiče hydroplánů Wakamija Maru. Tyto letouny provedly 5. září 1914, v průběhu bitvy o Tsingtao, první nálet námořních letounů v historii. V roce 1912 Maurice Farman spojil svou firmu s továrnou svého bratra Henriho, aby tak vytvořil důležitého leteckého výrobce Farman.\n\nMaurice Farman zemřel v Paříži v roce 1964, zajímavostí je, že nikdy nevlastnil žádnou pilotní licenci.\n"}
{"id": "278197", "url": "https://cs.wikipedia.org/wiki?curid=278197", "title": "Modrý posuv", "text": "Modrý posuv\n\nModrý posuv je fyzikální jev zkrácením vlnové délky elektromagnetického záření objektů, které se přibližují k pozorovateli, na základě Dopplerova jevu. V případě viditelného světla se tím barva spektra posouvá směrem k modré, resp. fialové. Opačným jevem je rudý posuv, který je v astronomii podstatně častější v důsledku rozpínání vesmíru.\n\n"}
{"id": "278199", "url": "https://cs.wikipedia.org/wiki?curid=278199", "title": "Carl Ferdinand Cori", "text": "Carl Ferdinand Cori\n\nCarl Ferdinand Cori (5. prosince 1896 Praha – 20. října 1984 Cambridge, Massachusetts, Spojené státy) byl americko-český biochemik, vědec a pedagog německé národnosti. V roce 1928 získal státní občanství USA. V roce 1947 obdržel Nobelovu cenu za fyziologii a lékařství. Spolu s ním cenu obdrželi také jeho manželka Gerty Coriová a fyziolog Bernardo Houssay.\n\nCarl Ferdinand Cori se narodil v Praze na Novém Městě v Salmovské ulici čp. 6/1693 v rodině lékaře, zoologa a universitního pedagoga Carla Isidora Coriho a akademičky Marie Coriové, roz. Lippichové. Od roku 1898 do 1914 žil s rodiči v Terstu (zde se otec stal ředitelem zoologické a výzkumné stanice), absolvoval tamní gymnázium a v roce 1914 byl přijat ke studiu na Lékařské fakultě německé Karlo-Ferdinandovy univerzity v Praze. Během studia byl v roce 1917 povolán do rakouské armády a sloužil na italské frontě I. sv.války v lyžařských oddílech a ve zdravotnickém sboru (v Terstu zařídil laboratoř). Po skončení války v roce 1918 pokračoval v Praze ve studiu.\n\nNa fakultě se seznámil se studentkou Gertou Theresou Radnitzovou a jejich společné zájmy již zde vedly k výzkumné práci i publikování. Studium oba ukončili promocí v oboru medicíny s titulem MUDr. (doctor medicinae universa) a ještě v témže roce 1920 odjeli do Vídně, jednak kvůli problémům, které v Praze vznikaly z židovského původu Gerty Radnitzové a nežidovského původu Carla Coriho, také i proto, že tehdejší pražská společnost ještě neuměla přijímat a uznávat ženu jako vědkyni. Ve Vídni, také proti vůli svých rodičů, v srpnu 1920 uzavřeli sňatek a plánovali zůstat v metropoli Rakouska a pracovat tam natrvalo.\n\nCarl Cori začal ve Vídni jako asistent 1. lékařské kliniky a ústavu farmakologie vídeňské univerzity (1920–1921), potom byl asistentem v ústavu farmakologie univerzity ve Štýrském Hradci (Graz) (1921). Byl zde také vyzván ke spolupráci s vědcem Otto Leowim (1873–1961); studovali vliv nervu vagus na srdeční činnost; za tuto práci obdržel O.Loewi \"Nobelovu cenu za fyziologii a lékařství 1936\". Manželka Gerta pracovala jako lékařka ve vídeňské dětské nemocnici (1920–1922).\n\nCarlu Corimu bylo nabídnuto místo ve Státním ústavu pro výzkum zhoubných onemocnění v Buffalu v USA. Vzhledem k velmi špatným existenčním a pracovním podmínkám v Rakousku se manželé Coriovi rozhodli odejít do USA. \n\nCarl Cori odjel (1922) do Ameriky a ve Státním ústavu (the State Institute for the Study of Malignant Diseases) v Buffalu (stát New York) nastoupil na místo biochemika (1922–1931). Za půl roku přijela a nastoupila i Gerta Coriová. Mají nesmírnou zásluhu ve výzkumech v biochemii a v medicíně-během společné práce se mj. zaměřili na metabolismus sacharidů v živočišném organismu, fyziologické přeměny sacharidů, v roce 1929 objevili průběh katalytické konverze glykogenu, který byl pojmenován po nich (Coriho cyklus). Věnovali se regulační úloze hormonů insulinu a adrenalinu. Prokázali glykolysu v nádorových buňkách. V odborném lékařském názvosloví se všeobecně používají pojmy \"CORI ester – glukoso-1-fosfát\"; pojmem \"CORI disease\" se označují jednotlivé poruchy v metabolismu glykogenu.\nV roce 1931 Carl přijal zaměstnání na Lékařské fakultě Washingotonovy univerzity v Saint Louis (stát Missouri) a stal se profesorem farmakologie; v roce 1942 profesorem biochemie. Na Washingotonově univerzitě působil do roku 1966, kdy odešel (z funkce vedoucího oddělení biochemie) do důchodu a přestěhoval se do Cambridge ve státě Massachusetts. Zde v laboratořích Massachusetts General Hospital ještě prováděl výzkumy v oblasti genetiky. \nV letech 1966–1984 byl aktivní jako hostující profesor biochemie místní\nHarvardovy univerzity a vedoucí biochemické laboratoře Massachusettské všeobecné nemocnice\n\n\n\n\n\n \n"}
{"id": "278203", "url": "https://cs.wikipedia.org/wiki?curid=278203", "title": "Bítovští ze Slavíkovic", "text": "Bítovští ze Slavíkovic\n\nBítovští ze Slavíkovic je starý vladycký moravský rod, který psal své jméno podle vsi Slavíkovice v okrese Třebíč. Slavíkovice jsou v pramenech poprvé zmiňovány v roce 1350 v souvislost se jménem Bernarda ze Slavíkovic.\n\nKromě Bítovských ze Slavíkovic existovaly další rodiny, jež se zvaly Bítovští. Jedna z nich pocházela z Čech a rovněž se psala z Bítova a další moravské rody Bítovských z Bítova a Bítovských z Lichtemburka. Přes shodu jmen však nebyli příbuzensky spojeni.\n\nDále prameny zmiňují další členy rodu : Jan Bítovský ze S. (1352), Hostěj Bítovský ze S. (s dcerami Budkou a Eliškou), Vilém Bítovský ze S. († 1399) (se syny Bernardem, Vilémem a Štěpánem), Štěpán Bítovský ze S. (1444) a Michal Bítovský ze S. (1480). V roce 1574 koupil ves a tvrz Slavíkovice, společně s Trpičovicemi, Lhoticemi a polovinou pustých Račic Jindřich Václav Krajíř z Krajku.\nDalší stopa rodu se objevuje kolem r.1450, kdy Hynek z Rokytnice daroval ves Doubravici (5km JV od Mohelnice) se statkem a dalšími majetky Janu Bítovskému ze Slavíkovic, který měl za manželku Kunku z Loděnic (Horní Loděnice) a jenž se stal zakladatelem větve Bítovských ze Slavíkovic na Doubravici. Ves i pozdější tvrz zůstala od té doby v majetku rodu. Doubravici poté drželi (1538 – 1547) Václav Záviš, zvaný starší Bítovský(† 1553), kolem r. 1557 Jan Záviš Bítovský ze S., kolem r. 1594 Jáchym Bítovský ze S. a od roku 1600 Zikmund Bítovský ze S.. Anna ze Zástřizl, rozená Bítovská ze Slavíkovic poté prodala doubravické panství v roce 1624.\nSynem Jana Bítovského byl Erazim Bítovský ze Slavíkovic na Bílé Lhotě, jenž měl za manželku Kateřinu z Oprostovic. Z tohoto manželství vzešel syn Záviš Bítovský na Bílé Lhotě (v l. 1504-12 byl sudím a komorníkem menšího práva olomouckého). Jeho první ženou byla Ludmila z Lilče, druhou Markéta z Počernic a z obojího manželství měl dva syny:\n1.Michal Bítovský na Doubravici a Bílé Lhotě (připomínaný r. 1531), jehož manželkou byla Apolena ze Žeravic a z tohoto svazku vzešel syn Erazim.\n2.Václav Záviš Bítovský (později na Doubravici), jenž měl za manželku Elišku ze Zástřizl a s níž měl čtyři syny: Jana Záviše, Hynka, Viléma a Václava zvaného staršího. Eliška Václava Záviše přežila a zemřela r. 1568.\nJan Záviš Bítovský měl v držení Doubravici a Bílou Lhotu a s manželkou Kunkou Kobylkovou z Kobylího měl syna Václava, zvaného mladší Bítovský ze Slavíkovic, na Bílé Lhotě a Střílkách.\nHynek Bítovský ze Slavíkovic na Krakovci, měl ze všech čtyř synů největší rodinu. Byl dvakrát ženatý. Poprvé s Kateřinou Cedlarkou z Hofu a podruhé s Barborou Zoubkovou. Z těchto svazků vzešli čtyři synové: 1.Jáchym Bítovský ze S., jenž od r. 1594 sídlil na Doubravici, 2.Sigmund Bítovský Ze S., který se oženil s Kateřinou z Pavlova (1600), 3.Václav Bítovský ze S. a 4.Jan Bítovský ze S..\nVilém měl v držbě Louky a Malenovice a s manželkou Marianou Křineckou měl jedinou dceru Annu. Ta byla poprvé provdána za Adama Jiřího Prakšického ze Zástřizl a podruhé za Kryštofa ze Švábenic.\nVáclav starší Bítovský ze Slavíkovic dlel na Doubravici a tam také r. 1582 zemřel.\nOd této doby jsou všechny zprávy o tomto rodě poměrně nejisté. Podle Schwoye zanikl na začátku minulého století.\nKromě rodu Bítovských z Bítova který pocházel z Čech, existoval moravský rod rodiny Bítovských, a to Bítovských ze Slavíkovic a Bítovských z Lichtemburka. Přes shodu jmen však nebyly příbuzensky spojeni. Jejich potomci žili na Moravě celá staletí a stali se slavnými rytíři.\n\nBítovští ze Slavíkovic měli na červeném štítě stříbrné znamení v podobě hříče (Hříč jsou navzájem spojená koňská pušťadla – nástroje na pouštění žilou, používaná v té době v lékařství), mohli to být rovněž do trianglu uspořádané šípy uprostřed spojené kruhem. Klenotem jsou dva vztyčené stříbrné rohy, které svírají na několikanásobném pahorku jeden šíp (nebo pušťadlo) kulovitě. Přikrývadla: červeno – stříbrná\n\n\nPříbuzensky byly spojeni s pány ze Zástřizl, ze Žeravic, Švábenskými ze Švábenic, Zoubky ze Zdětína, Kobylky z Kobylího, ad.\n"}
{"id": "278204", "url": "https://cs.wikipedia.org/wiki?curid=278204", "title": "Wherigo", "text": "Wherigo\n\nWherigo je venkovní hra založená na používání GPS navigace, byla založena stejnými autory jako hra Geocaching. Je to mix dobrodružné hry a hledání geocachí.\n\nLidé hrající hru Wherigo mohou vytvářet vlastní soubory s příběhovými liniemi (zde nazývány \"\"cartridge\"\"), které jsou spouštěny v programech na PDA či chytrých telefonech opatřené GPS modulem nebo na zařízeních podporujících hru Wherigo (např. Garmin Colorado). Přehrávač a příběh poskytuje převedení získaných GPS souřadnic na příběh a zobrazí danou událost z cartridge. Dokončení cartridge může záviset na navštívení některých lokací nebo na vyřešení hádanek.\n\nOficiální stránky hry nabízí stažení aplikace potřebné k tvorbě Wherigo cartridgí a databází volně stažitelných cartridgí. \n\nOficiální přehrávač je dostupný pouze pro Windows Mobile a pro turistické navigace Garmin Colorado a Oregon. Pro Android a iOS však existují neoficiální aplikace a ve vývoji je i neoficiální přehrávač pro Windows Phone. \n\n"}
{"id": "278206", "url": "https://cs.wikipedia.org/wiki?curid=278206", "title": "Kostel svatého Vavřince (Kaňk)", "text": "Kostel svatého Vavřince (Kaňk)\n\nKostel svatého Vavřince v Kaňku je pozdně gotickou stavbou, nacházející se uprostřed hřbitova v centru dříve samostatné obce Kaňk, dnes místní části Kutné Hory.\n\nKostel byl vybudován v letech 1489–1506 Matějem Rejskem a Mikulášem z Kutné Hory jako plochostropé dvojlodí s věží a klenutým presbytářem. Roku 1704 byl kostel obnoven a věž opatřecha charakteristickou barokní cibulovou bání. Roku 1873 došlo k neogotické přestavbě, při níž byla zaklenuta loď a to v podobě síňového trojlodí.\n\nV rámci Programu záchrany architektonického dědictví bylo v letech 1995-2014 na opravu památky čerpáno 1 300 000 Kč.\nNe zcela přesně orientovaný Kostel tvoří polygonálně uzavřené, goticky pomocí žebrové klenby zaklenuté kněžiště, loď, řešenou jako síňové, taktéž klenuté trojlodí a mohutná, osově umístěnou věž s barokní cibulovou bání. Kostel je opatřen lomenými okny s kružbami. K presbytáři přiléhá neogotická sakristie a z druhé strany polygonálně uzavřená kaple.\n\nV interiéru kostela se nalézá dvojice významných, pozdněgotických sochařských památek. Sanktuárium datované rokem 1502 a kamenná, pozdněgotická kazatelna. Jejich autorem byl sochař a stavitel Matěj Rejsek. Sádrové odlitky těchto významných sochařských děl, které byly pro výstavní účely pořízeny na konci 19. století lze zhlédnout v Lapidáriu Národního Muzea v Praze na Výstavišti.\n"}
{"id": "278214", "url": "https://cs.wikipedia.org/wiki?curid=278214", "title": "Jihozápadní Asie", "text": "Jihozápadní Asie\n\nJihozápadní Asie nebo Západní Asie je subregion v jihozápadní části Asie. Toto označení není příliš uživané, místo toho se oblast spíše nazývá Blízký východ či Střední východ, do toho je však na rozdíl od Jihozápadní Asie obvykle zahrnován Egypt a naopak do něj není počítán Kavkaz. Termínu se užívá většinou pro statistické účely a odhadovaný počet obyvatel v oblasti k roku 2015 je okolo tří set milionů.\n\nJihozápadní Asie má velmi členitý povrch. Severní část vyplňují pásemná pohoří vytvořená v průběhu alpínsko-himálajského vrásnění, např. Taurus v Malé Asii, Arménskou vysočinu (nejvyšší vrchol Ararat) a na hranici Evropy a Asie Velký Kavkaz (nejvyšší vrchol Elbrus). Součástí jihozápadní Asie je i Arabský poloostrov. Má charakter náhorní plošiny, která se svažuje od západu k východu.\n\n<nowiki>*</nowiki>Většina Egypta se nachází v Africe.**Malá část Turecka se nachází v Evropě.\n\nJihozápadní Asie je ohraničena na severu Černým mořem, Kavkazem, Kaspickým mořem na východě Pamír a údolí Indu. Na jihu je obmývána Arabským mořem, Perským, Ománský, Adenským zálivem a na západě Rudým, Středozemním a Egejským mořem. \n\nPovrch jihovýchodní Asie tvoří hornatý poloostrov Malá Asie dalším výrazně zvrásněným celkem je Íránská vrchovina. Na samém jihu leží Arabský poloostrov pokrytý převážně pouští Rub al-Chálí. Východní břeh Středozemního moře pokrývá polopouštní Levant.\n\nVzhledem k suchému aridnímu klimatu se v oblasti nenachází mnoho vodních zdrojů. Výjimku tvoří především řeky Eufrat a Tigris, které zavlažují Mezopotámskou nížinu. Další významnou řekou v oblasti je Jordán.\n\nVětšina Jihozápadní Asie je obývána muslimy, zpravidla sunnity, výjimkou je Írán, kde převažují ší'ité. Křesťanství převažuje v Gruzii, Arménii a na Kypru, Izrael je židovský stát. Oblast obývají také etnoreligiózní skupiny jako Drúzové, Mandejci, Jezídové, Zoroastriáni, Samaritáni a Alavité.\n\nVe většině zemí převažuje arabština, ostatními oficiálními jazyky jsou perština, turečtina, arménština nebo hebrejština. Jihozápadní Asie má velmi členitý povrch. Severní část vyplňují pásemná pohoří vytvořená v průběhu alpínsko-himálajského vrásnění, např. Taurus v Malé Asii, Arménská vysočina (nejvyšší vrchol Ararat) a na hranici Evropy a Asie Velký Kavkaz (nejvyšší vrchol Elbrus). Součástí jihozápadní Asie je i Arabský poloostrov. Má charakter náhorní plošiny, která se svažuje od západu k východu.\n\nRegion je světově významný, kvůli ohromným zásobám ropy a zemního plynu v Perském zálivu.\n\nV jihozápadní Asii se nachází velká naleziště ropy. Ta se těží hlavně na Arabském poloostrově a pobřeží Perského zálivu. Kromě ropy se na Arabském poloostrově těží zemní plyn, zlato a fosfáty. Na Arabském poloostrově se nachází největší zásoba ropy na světě. V Turecku se těží uhlí, magnezit a chrom. V ostatních státech se těží hlavně ropa a fosfáty. V JZ se těží polovina ropy na světě.\n\nRopa se vyváží do EU a Japonska. Petrochemický průmysl (ropný) a výroba elektrické energie.\n"}
{"id": "278224", "url": "https://cs.wikipedia.org/wiki?curid=278224", "title": "Faraon (rozcestník)", "text": "Faraon (rozcestník)\n\nSlovo faraon může označovat:\n\n"}
{"id": "278226", "url": "https://cs.wikipedia.org/wiki?curid=278226", "title": "Biedermeier", "text": "Biedermeier\n\nBiedermeier je umělecký směr a životní styl první poloviny 19. století, typický pro měšťanskou kulturu německy mluvících zemí. Časově bývá tradičně ohraničován Vídeňským kongresem (1815) a revolucí roku 1848.\n\nSamotné pojmenování biedermeier použil poprvé až v roce 1848 Joseph Victor von Scheffel v mnichovském časopise \"Fliegende Blätter\" a vznikl spojením příjmení Biedermann a Bummelmeyer.\n\nBiedermeier je měšťanská obdoba empíru (odtud název měšťanský empír), šlechtického stylu odvozeného z klasicismu. V reakci na romantismus, který se zdál svým duchovním vzletem přinášet jen krvavé revoluce a války, zdůrazňoval biedermeier klid, umírněnost, měšťanské ctnosti a drobnou práci. V první polovině 19. století byla již buržoazie natolik majetná, aby si mohla pořizovat výrobky, které jí pro svou náročnost byly dříve finančně nedostupné (např. čalouněný nábytek, porcelán atd. – díky zavádění tovární výroby se náklady na jejich zhotovení snížily). Protože však příjmy měšťanů nedosahovaly takových výší, aby si mohli dovolit stavět městské domy či paláce, zůstal biedermeier především stylem užitého umění.\n\nJiž ve své době byl biedermeier napadán a odsuzován jako idyla hřbitova. Rozvíjel se v době tzv. metternichovského absolutismu, kdy byla většina občanských aktivit potlačena či kontrolována a biedermeier znamenal rovněž únik z veřejného života ke klidu u domácího krbu.\n\nBiedermeier se projevil i v umění (velmi se inspiroval právě módním romantismem), zejména v malířství (zobrazovány byly měšťanské pokoje, dvorky a zátiší; oblíbený byl rovněž portrét). Z umělců jsou s biedermeierem spojování např. básníci Annette von Droste-Hülshoff či Eduard Mörike nebo hudební skladatel Franz Schubert. K biedermeierovým dramatikům bývají řazeni Franz Grillparzer a Johann Nepomuk Nestroy.\n\nČeským příkladem biedermeieru může být např. literární dílo Magdaleny Dobromily Rettigové, především její kuchařky, či portrétní tvorba Antonína Machka.\n\n"}
{"id": "278235", "url": "https://cs.wikipedia.org/wiki?curid=278235", "title": "Město Libavá", "text": "Město Libavá\n\nMěsto Libavá (německy \"Liebau\" či \"Stadt Liebau\") je obec v okrese Olomouc v Olomouckém kraji, v oblasti Oderských vrchů. Její součástí je také vesnice Heroltovice, Dřemovice a zaniklá ves Stará Voda. Žije zde obyvatel. Bývalé město bylo k 1. říjnu 1946 vyčleněno z politického okresu Moravský Beroun a zahrnuto do nově vzniklého vojenského újezdu Libavá. K 1. lednu 2016 byl prostor újezdu zredukován a bylo z něj vyčleněno několik vesnic, včetně Města Libavá. Tehdy také byla obnovena samosprávná obec, která je i nadále sídlem újezdního úřadu zmenšeného vojenského újezdu.\n\nPrvní písemná zmínka o Městě Libavá se nachází v latinsky psané listině z roku 1301. Město bylo v majetku olomouckého biskupství. Z roku 1528 pochází první prokázaná zmínka o faře a kostele, který byl dřevěný s dřevěnou věží stojící vedle kostela. V roce 1581 bylo město osvobozeno od robot. Ze závěru 16. století pocházejí první zmínky o zdejší jednotřídní škole, v níž se učilo na dvě směny. Ta se nacházela vedle fary. Později byla na stejném místě zřízena dvoutřídní škola. Do roku 1629 používalo město znak, vycházející ze znaku svojí biskupské vrchnosti. Listinou z 8. ledna 1629 upravil tento znak kardinál František z Ditrichštejna do současné podoby. Tento kardinál rovněž potvrdil městu právo pečetit červeným voskem. Roku 1662 bylo, z důvodu špatného technického stavu původního dřevěného kostela, rozhodnuto o stavbě nového zděného farního kostela Povýšení svatého Kříže, dokončeného roku 1669. Ten byl až do roku 1914 pod patronací olomouckého arcibiskupa. Roku 1731 zachvátily Libavou dva požáry, které zničily více než 50 domů. Proto byla uprostřed dnešního náměstí postavena 24 metrů vysoká městská věž s hodinami (nazývaná Hodinová) s požárním zvonem z roku 1662. Kdokoliv zpozoroval požár, byl povinen na něj zvonit. Kvůli špatnému technickému stavu však byla roku 1898 zbořena. V blízkosti věže se nacházela (nyní již zasypaná) 27 metrů hluboká studna vytesaná do skály. Roku 1817 kostel vyhořel spolu s farou, školou a sedmi domy v jeho blízkosti. Při tomto požáru shořela i dřevěná věž kostela a propadla se klenba kněžiště, přičemž došlo k usmrcení čtyř měšťanů. Téhož roku byl kostel opraven, byla zahájena stavba nové kamenné věže, do níž dvakrát udeřil blesk, což si vyžádalo další opravu a zhotovení nové střechy. V interiéru kostela byl vybudován bohatě vyřezávaný patrový kůr s mohutnými varhanami a díky tomu byl kostel znám v širokém okolí. Až do roku 1837 se pak táhly stavební práce na kostele. Před 1. lednem 1850 patřilo Město Libavá do Přerovského kraje.\n\nK 1. lednu 1850 se Město Libavá stalo součástí Olomouckého kraje a centrem okresu Libavá. V letech 1850-1851 byla před kostelem postavena nová trojtřídní škola, v níž byl byt pro učitele a jeden pokoj pro jeho dva pomocníky. Budova školy, která byla několikrát přestavovaná, stojí dodnes \"(stav roku 2012)\", zatímco parcelu se starou školou koupil farář, který nechal školní budovu zbourat a na místě zřídil sad\nOd roku 1854 byly součástí města Dřemovice, Předměstí Libavá, Olejovice \"(do roku 1884)\" a Vojnovice \"(do roku 1875)\". Dřemovice měly až do roku 1950 nadále status osady, zatímco Město Libavá a Předměstí Libavá byly roku 1897 sloučeny v jednotnou osadu. V letech 1855–1868 byl okres Libavá součástí Novojičínského kraje, roku 1868 byly kraje na Moravě zrušeny a v letech 1868-1909 pak bylo Město Libavá centrem soudního okresu v rámci politického okresu Šternberk Při dalším požáru z roku 1863 nová škola vyhořela a byla následně znovuvystavěna, přičemž byl byt učitele zrušen, což umožnilo rozšíření školy na pětitřídní. V 19. století se začal v Libavé a jejím okolí rozvíjet textilní průmysl. Nejznámější zdejší továrnou byla od roku 1906 textilka Hallwachs & Sohn, jejímž předchůdcem byla pobočka vídeňské firmy Tannenberger, která roku 1893 vyrobila první metry hedvábných, strojově vyšívaných stuh. Nacházela se v tehdejší Keprtovické (nyní Hranické) ulici. Od roku 1894 působila v Dřemovicích pobočka vídeňské firmy Modenfabrik Jacob Karst, s podobným sortimentem, kterou roku 1913 zakoupili majitelé firmy Hallwachs. Zdejší textilní výrobky byly vyváženy do téměř celé Evropy, Britské Indie i jiných zemí. Od roku 1896 působila v tehdejší Norberčanské (nyní Berounské) ulici pobočka fulnecké firmy Karl Kargl & Söhne, vyrábějící rovněž textilní výrobky. Roku 1909 přešel soudní okres Město Libavá do nově zřízeného politického okresu Moravský Beroun. Dne 18. září 1910 došlo k otevření nové velké školy s přilehlou tělocvičnou, přičemž starší škola byla upravena pro poštu a v patře došlo ke zřízení kanceláří radnice. S vypuknutím první světové války začaly mít zdejší textilky problémy s odbytem, nedostatkem pracovních sil a dodávkami surovin. Továrna v Keprtovické ulici přerušila se zánikem Rakouska-Uherska kontakty a ztratila zakázky. Nakonec byla na nějaký čas pronajata. Továrna v Dřemovicích přežívala dál. V letech 1921–1922 bylo Město Libavá elektrifikováno. Po vypuknutí druhé světové války přežívaly oba provozy díky vojenské výrobě. Továrna Karl Kargl & Söhne ukončila kvůli problémům s odbytem během první světové války výrobu a odkoupil ji Karl Dömel, který v ní rozjel výrobu dřevěných hraček. Nakonec kvůli prvorepublikovým problémům s odbytem a potížemi s úřady první republiky ukončil výrobu. V Libavé dále působila též družstevní mlékárna a sladovna, vyvážející výrobky i na západ Čech. Do družstva patřilo 20 okolních obcí s 1200 členy. Dále se na počátku Libavé od Heroltovic nacházela provozovna Spolku pro pěstování lnu. Dále ve městě působila celá řada drobnějších živností a úřadů, jako byl okresní soud, okresní úřad, věznice, četnická stanice, pozemkový a berní úřad. Dále zde působil lékař, zvěrolékař, zubař a lékárna, notář i právník, pět hotelů, pět hospod, pět pekařství, šest krejčovských dílen, šest ševců, šest kovářů, dvě cukrárny, tři nákladní a jeden autobusový dopravce, taxikář atd... Až do konce druhé světové války se jednalo o téměř čistě německé město. Roku 1921 mělo Město Libavá (včetně Dřemovic a Předměstí Libavé) 345 domů s 2237 obyvateli, z nichž 2181 patřilo k národnosti německé, 21 k tehdy prosazované československé národnosti, 3 k židovské a 32 představovali cizinci, přičemž osada Město Libavá (Město Libavá a Předměstí Libavá) měla 298 domů a 1952 obyvatel, z toho 1902 připadalo na Němce, 21 k tehdy prosazované československé národnosti, 3 na Židy a 26 představovali cizinci. Roku 1930 mělo Město Libavá (včetně Dřemovic a Předměstí Libavá) 359 domů s 2113 obyvateli, z nichž 2055 patřilo k německé národnosti, 37 k tehdy prosazované československé národnosti a 4 k židovské národnosti, přičemž osada Město Libavá (Město Libavá a Předměstí Libavá) měla 316 domů a 1811 obyvatel, z toho 1768 připadalo na Němce, 30 na tehdy prosazovanou československou národnost, 4 na židy a 9 na cizince. Po podpisu Mnichovské dohody z konce září 1938 bylo Československo nuceno odstoupit Němci osídlené pohraničí (tzv. Sudety) včetně Města Libavá nacistickému Německu. Město Libavá i nadále zůstalo součástí politického okresu Moravský Beroun, který se však změnil ve Venkovský okres Moravský Beroun (Landkreis Bärn). Tento okres však měl v důsledku Mnichovské dohody odlišnou jižní hranici a byl v rámci Německa začleněn do Sudetoněmeckých území. K 15. dubnu 1939 se pak stal v rámci nově zřízené Říšské župy Sudety součástí vládního obvodu Opava, v němž setrval až do osvobození Československa v květnu 1945. Roku 1944 mělo Město Libavá (včetně Dřemovic a Předměstí Libavá) 2193 obyvatel.\n\nDne 4. května 1945 bylo opevněné Město Libavá několik hodin těžce ostřelováno Rudou armádou, avšak Wehrmacht a vedoucí činitelé NSDAP se i přes naléhání civilního obyvatelstva odmítali vzdát. Následné těžké boje o město, odehrávající se do 8. května 1945 si vyžádaly 200 mrtvých na obou stranách, značné materiální škody a následně o to horší zacházení vítězů s civilisty. Mnoho Němců bylo zastřeleno, bito a vězněno, ženy byly znásilňovány. Řada Němců raději volila sebevraždu. Po osvobození a obnově Československa přestalo být Město Libavá centrem okresního soudu a přestože zůstalo i nadále formálně centrem soudního okresu, soudně nadále podléhalo okresnímu soudu v Olomouci. V čele města byla ustavena místní správní komise, mající za úkol přebírat obecní správu. Do Města Libavá začali přicházet noví obyvatelé neněmecké národnostní příslušnosti. Původní německé obyvatelstvo začalo být ze strany Československa, v rámci odvety za příkoří z doby druhé světové války, všemožně diskriminováno a během roku 1946 byl z Města Libavé proveden jeho odsun do Německa, který započal 14. dubna 1946. Z původních obyvatel zůstali ve městě tři rodiny ze smíšeného manželství a dále deset rodin z řad odborných pracovníků firmy Hallwachs. Téhož roku bylo rozhodnuto o začlenění obce do plánovaného vojenského výcvikového tábora Město Libavá a bylo naplánováno vysídlení obce. Počátkem roku 1948 mělo Město Libavá 3265 obyvatel. K 1. červenci 1950 byla obec úředně zrušena a začleněna do nově vyhlášeného vojenského újezdu Město Libavá (později přejmenovaného na vojenský újezd Libavá). Před svým zrušením měla obec území o rozloze 2511,62 hektarů, členící se na tři katastrální území: Dřemovice, Město Libavá a Předměstí Libavá. Po zrušení obce následovalo také vysídlení neněmeckých přistěhovalců a „zlatokopů“, kteří sem postupně přicházeli od roku 1945. Přestože Město Libavá jako sídlo nezanikla, došlo i zde k mnoha demolicím, ve Městě Libavá však devastace probíhala pomaleji a některé stavby jsou alespoň zčásti dochovány. Ve Městě Libavá se zachoval například větrný mlýn. Na území vojenských újezdů je zakázáno soukromé vlastnictví nemovitého majetku, což se projevuje, navzdory snaze Památkového úřadu v Brně, především na stále pokračujícím chátrání budov. Ze zástavby původního Města Libavá zůstala zachována větší část zástavby vlastního Města Libavá, část zástavby Předměstí Libavá a několik domů Dřemovic. Roku 1991 mělo Město Libavá (včetně Dřemovic a Předměstí Libavá) již jen 83 domů a 361 obyvatel. Ke 20. prosinci 2002 bylo území vojenského újezdu přerozděleno na 5 větších katastrálních území. Pozměněné katastrální území Město Libavá mělo nově rozlohu 81,34 km² a kromě téměř celého původního katastrálního území Město Libavá zahrnovalo celá bývalá katastrální území Dřemovice, Heroltovice, téměř celé bývalé katastrální území Olejovice, většinu Předměstí Libavá, Bělé, Čermné, Smilova a Staré Vody, polovinu k. ú. Mastník, menší část k. ú. Norberčany, Milovany, Podlesí nad Odrou, Údolná, Velká Střelná, Vojnovice, malou část k. ú. Guntramovice, zanedbatelné části k. ú. Nová Ves nad Odrou a Trhavice. Tento zvětšený katastr tak zahrnul existující zástavbu Města Libavá (včetně Dřemovic a Předměstí Libavá) a Heroltovic a dále bývalé intravilány Bělé a Olejovic, severní polovinu bývalého intravilánu Smilova, západní polovinu bývalého intravilánu Mastníku, jižní okraj bývalého intravilánu Údolné, severní část bývalého intravilánu Staré Vody, severní polovinu bývalého intravilánu Milovan a severní polovinu bývalého intravilánu Čermné.\n\nV letech 2001–2002 někteří senátoři rozvířili dění kolem porušování práva obyvatel na samosprávu – od roku 1950 nebylo Město Libavá (od roku 1993 v rozporu s Ústavou ČR) obcí ani součástí žádné obce. Přestože jim v mnohém bylo dáno za pravdu, protiústavní situace, kdy přes tisíc obyvatel nemělo právo volit svoji místní samosprávu, trvala dál.\n\nObrat přinesl až duben 2011, kdy tehdejší ministr obrany Alexandr Vondra přišel s plánem optimalizace vojenských újezdů, podle kterého se měl vojenský újezd Libavá do roku 2015 zmenšit asi o 79,15 km², tedy necelou čtvrtinu, zejména o okrajové části, které jsou částečně turisticky zpřístupněné. Kromě úspor armády je cílem také vyčlenit z vojenského újezdu co nejvíce obyvatel. V září 2011 představil ministr obrany plán starostům obcí z okolí vojenského újezdu. Přitom uvedl, že v závislosti na názoru místních obyvatel se odloučená území buď připojí k sousedním obcím, nebo vzniknou nové obce. Na začátku ledna 2012 záměr schválila vláda.\n\nVe dnech 10. a 11. února 2012 se ve Městě Libavá konala anketa, obdoba místního referenda, s otázku, zda si obyvatelé přejí připojení k sousední obci, nebo vznik samostatné obce. Účast dosáhla 49,86 % a pro vznik samostatné obce, zahrnující i Heroltovice, hlasovalo 97,78 %, zatímco nesouhlas vyslovilo jen 1,67 % zúčastněných.\n\nNová obec nakonec vznikla k 1. lednu 2016. V souvislosti se zmenšením vojenského újezdu Libavá došlo i k vytvoření nových katastrálních území, přičemž od stávajícího k. ú. Město Libavá byla oddělena nová k. ú. Dřemovice u Města Libavá (rozloha 47,140909 km²), Město Libavá II (rozloha 0,017446 km²) a Předměstí u Města Libavá (rozloha 4,934992 km²). K. ú. Město Libavá se tak zmenšilo na 29,153301 km². Z dosavadního k. ú. Rudoltovice bylo nově vyčleněno k. ú. Město Libavá I (rozloha 0,156604 km²). Nová obec tak leží na k. ú. Město Libavá, Město Libavá I a Město Libavá II, a dělí se na dvě části: vlastní Město Libavá a Heroltovice. Mimo nich se její součástí staly též bývalé intravilány Bělé a Staré Vody. Pokud jde o historické katastrální členění \"(to znamená katastrální území v hranicích před 20. prosincem 2002)\", zahrnuje nová obec části k. ú. Bělá, Dřemovice, Guntramovice, Heroltovice, Město Libavá, Norberčany, Podlesí nad Odrou, Předměstí Libavá, Stará Voda a Trhavice.\n\n\n\n"}
{"id": "278237", "url": "https://cs.wikipedia.org/wiki?curid=278237", "title": "Jiří Jelínek (právník)", "text": "Jiří Jelínek (právník)\n\nJiří Jelínek (* 16. září 1955 Praha) je český právní teoretik a vysokoškolský profesor v oblasti trestního práva. Je vedoucím katedry trestního práva Právnické fakulty Univerzity Karlovy. Je autorem publikací obsahujících poznámky k zákonům s výběrem judikatury, vysokoškolských učebnic trestního práva hmotného i procesního, jakož i odborných monografií a článků v tomto právním oboru. V roce 2006 se zapojil do odborné diskuse v rámci rekodifikace českého trestního práva hmotného.\n\n\n"}
{"id": "278240", "url": "https://cs.wikipedia.org/wiki?curid=278240", "title": "Lokomotiva 740", "text": "Lokomotiva 740\n\nLokomotiva řady 740 (do roku 1987 řada T 448.0) je čtyřnápravová dieselelektrická lokomotiva, vyráběná v letech 1973–1989 lokomotivkou ČKD v Praze pro potřeby vleček československého průmyslu. Obdobné lokomotivy s označením T 448-P byly dodávány také do Polska. Celkovým počtem 620 vyrobených kusů (z toho 161 typu T 448-P) jde o nejvyráběnější vlečkovou lokomotivu v tuzemsku, sloužící v závodové dopravě mnoha průmyslových podniků do současnosti. Z řady 740 byla později odvozena vylehčená řada 742 (T 466.2) pro použití na státních drahách, taktéž vyrobená v mnohasetkusových sériích. \n\nPo roce 2000 se staly stárnoucí lokomotivy řady 740 předmětem celé řady modernizací různého rozsahu, sledujících především snížení provozních nákladů a prodloužení životnosti o další roky prostřednictvím remotorizací a jiných změn. Přestavěné lokomotivy jsou označovány řadami 724, 740.3, 741.5 či 744.7. Další nadbytečné lokomotivy byly prodány dopravcům do zahraničí, často i mimo Evropu.\n\nLokomotivy konstrukčně vycházejí ze dvou prototypů řady T 475.1 (nyní řada 744.5), které byly vyrobeny v roce 1970 a poté testovány jak u ČSD, tak na vlečkách. Zapracováním připomínek ze zkušebního provozu vznikl projekt nové řady, označené T 448.0. Mezi hlavní změny patřilo zvýšení celkové hmotnosti lokomotivy na 72 t (pro dosažení potřebné adheze) nebo drobné úpravy tvaru kapot. První série, čítající 24 kusů, byla vyrobena na přelomu let 1973/1974 a dodána jednotlivým průmyslovým provozům. Mezi první zákazníky patřily například CHZJD Bratislava (nyní Istrochem), SONP Kladno a další. Díky rostoucímu zájmu o nové lokomotivy byly vyráběny stále další série – poslední, třináctá, byla dokončena v roce 1989 a počet vyrobených strojů pro Československo se tak zastavil na čísle 459. Kromě strojů pro domácí průmysl byly vyráběny i lokomotivy pro Polsko; obdobného typu T 448-P bylo dodáno 161 strojů. Nejvíce lokomotiv (více než 50) odebraly Ostravsko-karvinské doly.\n\nJde o čtyřnápravovou lokomotivu – pojezd tvoří dva dvounápravové podvozky, na nichž je pomocí pryžokovových sloupků uložen hlavní rám. Konstrukce uložení byla přizpůsobena projíždění oblouky o malém poloměru, které se na vlečkách často vyskytují. Srdcem pohonného soustrojí je spalovací motor K 6 S 230 DR, spojený s trakčním generátorem TD 805; oba jsou uloženy v předním, větším představku. V zadním malém představku se pak nachází ventilátor a část chladicího okruhu. Pohon dvojkolí zajišťují celkem čtyři tlapové stejnosměrné trakční motory TE 005 E (pro každé dvojkolí jeden) o souhrnném výkonu 780 kW, napájené z generátoru. Lokomotivní skříň je kapotového typu, s jednou kabinou strojvedoucího umístěnou blíže k zadnímu konci lokomotivy.\n\nHlavním posláním těchto lokomotiv bylo zajištění provozu na vlečkách průmyslových podniků – především pak posunu se soupravami, přetahy mezi výrobními závody, předávání vozů s hotovými výrobky nebo surovinami na ČSD a další. Několik strojů připadlo i traťové distanci (dnes pod zkratkou TSS) a byly tak využívány k dopravě stavebních vlaků při opravách tratí a mostů. V omezené míře zasahují i do traťové služby; jejich nasazování zde narostlo především po roce 2000, kdy některé lokomotivy odkoupili ze zrušených závodů soukromí dopravci a začali je používat ke svým výkonům. Mezi takovéto firmy patří např. AWT, Unipetrol Doprava, LTE a další.\n\nVzhledem ke snížení potřeby lokomotiv v Česku a na Slovensku v posledních letech byly některé lokomotivy prodány i do zahraničí. Cílovými destinacemi se stala KLDR, Uruguay, Saúdská Arábie a další, kde po patřičných úpravách (např. pro provoz v pouštních podmínkách) vozí pracovní či nákladní vlaky.\n\nDíky celkové úspěšnosti řady 740 z ní byly postupně odvozeny další typy, upravené podle potřeb zákazníka. Kritický nedostatek vhodných traťových lokomotiv v polovině 70. let donutil ČSD k víceméně nouzovému řešení – v ČKD byla narychlo upravena stávající řada 740 a tak vznikl nový typ 742 (tehdy T 466.2). Pro použití na vlacích byla rychlost zvýšena na 90 km/h a zároveň snížena celková hmotnost na 64 tun, aby lokomotivy směly jezdit i po tratích s lehčím svrškem. Přestože mělo původně jít o jakýsi přechodný typ, postupně byly doobjednávány další série a do roku 1986 vyrobeno bylo 452 kusů pro ČSD a navíc 41 pro průmysl a železniční vojsko (tedy dokonce více než původní řady 740). I dnes tak tato řada tvoří jeden ze základních kamenů lokomotivního parku ČD, ČD Cargo i ZSCS.\n\nAtypickou se stala série 10 lokomotiv nové řady 743 (T 466.3), vyrobená v roce 1987 pro ozubnicovou trať Tanvald – Kořenov. Tyto stroje byly vybaveny elektrodynamickou brzdou (EDB), elektronickým regulátorem výkonu (výkon motoru byl proto snížen na 800 kW) a jinými doplňky a staly se tak celkovým vrcholem vývoje tohoto typu lokomotiv.\n\nPo letech provozu původních lokomotiv začala vzrůstat jejich neekonomičnost a celková zastaralost. Šlo především o vysokou spotřebu paliva, nedostatek původních náhradních dílů a další problémy, které komplikovaly udržení strojů v provozním stavu. Hlavním cílem proto byla náhrada originálního motoru ČKD novějším typem – zvolena byla řada motorů americké firmy Caterpillar. Nejstarší modernizací je řada 744.7 z produkce Jihlavské lokomotivní společnosti (dnes jeden ze závodů CZ LOKO). První prototyp byl dokončen v roce 1998 a jeho majitelem se stal Unipetrol Doprava. Zde byl ještě použit starší motor CAT 3512 DI-TA, u dalších rekonstruovaných strojů byl už převážně zastavován typ 3508. V rámci těchto modernizací byly také snižovány kapoty za účelem zlepšení výhledu z lokomotivy (především při posunu), doplňovány deformační prvky na rámu a patřičně upravena i elektrická výzbroj.\n\nPostupně tak vzniklo mnoho rekonstrukcí různého rozsahu – v některých případech byl pouze vyměněn motor a původní vzhled lokomotivy zachován, jinde naopak dosazen i elektronický řídící systém, EDB a další. Jednotlivé rekonstrukce se také liší výkonem motoru; variabilita se pohybuje od cca 400 kW (u lokomotiv pro menší zátěže) až po 900 kW u nejvýkonnějších strojů. Nejčastěji jsou upravené stroje označovány řadami 724, 740.3, 741.5 či 744 a inventárními čísly podle pořadí rekonstrukce.\n\n"}
{"id": "278245", "url": "https://cs.wikipedia.org/wiki?curid=278245", "title": "Lokomotiva 753", "text": "Lokomotiva 753\n\nLokomotivy řady 753 (přezdívané \"brejlovec, \"někdy i \"trojka, trojkový brejlovec\") jsou čtyřnápravové dieselelektrické lokomotivy, které pod označením T 478.3 dodala pražská lokomotivka ČKD Československým státním drahám v letech 1968 až 1977 v celkovém počtu 408 kusů a staly se tak jednou z nejpočetnějších řad lokomotiv vůbec. Lokomotivy v počátcích provozu nahradily parní lokomotivy a později také starší typy lokomotiv motorových. Byly určeny pro osobní i nákladní dopravu a k vytápění vlakových souprav sloužil parní generátor typu PG 500, vyráběný v Juranových závodech v Brně. Později, když se osobní soupravy vytápěly elektricky a nově dodávané osobní vozy již nebyly vybaveny parním vytápěním, byly stroje využívány především v nákladní dopravě. Po roce 1990 byly lokomotivy odstavovány z provozu pro nadbytečnost, či vážné závady. V současnosti (2017) je v provozu u státních drah pouze jedna lokomotiva, a to 753.301 u dopravce ČD Cargo. Ostatní lokomotivy byly již zrušeny, nebo přistaveny k modernizacím (řady 752.6, 753.7, 755). Několik strojů však zůstalo zachováno pro muzejní účely nebo je provozují soukromé dopravní společnosti. Více než 150 lokomotiv také bylo upraveno na řadu 750 dosazením elektrického topného alternátoru. Několik desítek takto upravených strojů je v provozu v nákladní dopravě u ČD Cargo a dalších provozovatelů dosud.\n\nProgram motorizace vedlejších tratí z roku 1965 obsahoval i traťovou motorovou lokomotivu s maximální rychlostí 100 km/h, schopnou nahradit parní lokomotivy. Po prvních zkušenostech s lokomotivami řady T 478.1 (751), které sice při zkouškách obstály, ale na výkonné parní lokomotivy řad 387.0, 475.1 a 477.0 na většině tratí nestačily, přišel od Československých státních drah (ČSD) požadavek na vývoj nového typu lokomotivy o vyšším výkonu. Řada T 478.1 měla na rovinatých tratích, kde se jezdilo rychlostí nad 80 km/h, potíže s dodržením jízdních dob. Systém elektrického přenosu výkonu ve spojení s daným spalovacím motorem byl totiž koncipován pro rychlost 80 km/h, při vyšších rychlostech již nemohl přenášet plný výkon spalovacího motoru. Jedná se o technicky náročnou záležitost, kdy je nutné sladit parametry naftového motoru ve spojení s generátorem a sestavou elektrických strojů. Současně je nutné dodržet daná omezení – otáčky, proudové, teplotní, napěťové a izolační poměry trvale udržet tak, aby celé soustrojí pracovalo efektivně, pokud možno s nejmenšími ztrátami a bez poruch. Parní lokomotivy výše zmíněných řad byly v těchto rychlostech ve svém výkonnostním optimu a navíc – závažné technické problémy nehrozily ani při jejich občasném přetížení.\n\nProjekt lokomotivy řady T 478.3 (753) vznikl v ČKD v roce 1967. Po zpracování technické dokumentace začala na počátku roku 1968 výroba prvního prototypu označeného T 478.3001. Dokončen byl na začátku léta a poté zahájil zkoušky na železničním zkušebním okruhu v Cerhenicích. 28. listopadu téhož roku jej převzaly dráhy do lokomotivního depa Hradec Králové. Po záběhových zkouškách byl do provozu poprvé nasazen 11. prosince. Druhý stroj byl výrobně dokončen 6. května 1969 a o tři dny později se uskutečnilo předání do stejného depa. Oba prototypy zde byly v rámci ověřovacího provozu nasazeny na rychlíky na trati do Letohradu a Hanušovic. Osvědčily se a svým výkonem dokázaly nahradit řadu 475.1. O dva roky později byla vyrobena mírně upravená desetikusová ověřovací série, která byla s výjimkou čísla 004 dodána do depa Děčín. Zde lokomotivy prošly zkouškami především na pražské trati ve dvojicích v čele těžkých mezinárodních rychlíků, kde zvládly zastoupit trojčité rychlíkové lokomotivy řady 498.0.\n\nNa základě pozitivních výsledků zkoušek započala v listopadu 1971 sériová výroba první série; objednávka zněla na 60 kusů lokomotiv. Do roku 1977 bylo v celkem šesti sériích s některými konstrukčními úpravami (dosazení liniového vlakového zabezpečovače LVZ, úprava hlavního rámu pro dosazení automatického spřáhla, náhrada hydrostatického pohonu kompresoru mechanickým) dodáno 408 strojů. Řada T 478.3 se tak v sedmdesátých letech 20. století největší měrou zasloužila o vytlačení parních lokomotiv z hlavních tratí v tehdejším Československu.\n\nLokomotiva řady 753 je čtyřnápravová lokomotiva skříňového uspořádání, se dvěma stanovišti strojvedoucího na koncích rámu. Plnohodnotné řídicí pulty s jízdním kontrolérem, brzdiči a všemi ovládacími prvky se nachází na obou stanovištích, vždy vpravo ve směru jízdy. Kabiny jsou vyrobeny ze skelného laminátu kvůli úspoře hmotnosti. Prostor mezi stanovišti vyplňuje strojovna, v níž jsou uloženy všechny agregáty a technická zařízení. Celý rám včetně vybavení je posazen na dvou dvounápravových podvozcích pomocí osmi závěsek. U některých lokomotiv byl způsob uložení později rekonstruován s použitím pryžokovových sloupků. Podélné síly mezi podvozky a rámem jsou přenášeny tažnými čepy s vůlemi v příčném směru. V podvozcích jsou uložena vždy dvě dvojkolí s kyvnými rameny. V rámu se nachází také písečníky se zásobou až na 350 kg písku.\n\nJde o dieselelektrickou lokomotivu; srdcem pohonného soustrojí je motorgenerátor, kde spalovací motor je typu K 12 V 230 DR výrobce ČKD Praha. Je to čtyřdobý vznětový stojatý dvanáctiválec s uspořádáním válců do V, vrtáním 230 mm, zdvihem pístů 260 mm a přeplňováním pomocí dvojice turbodmychadel. Ten je přírubově spojen s trakčním dynamem typu TD 802 E, poháněným přes pružnou spojku Holset. Trakční dynamo je buzeno dynamobudičem D 207 a regulace buzení tohoto budiče je hlavní metodou regulace elektrické části pohonu. Trakční dynamo vyrábí elektrickou energii pro stejnosměrné sériové tlapově uložené trakční motory TE 005 E, jež jsou celkem čtyři, pro každé dvojkolí jeden. Trakční dynamo má vlastní chlazení, chlazení trakčních motorů zajišťuje dvojice radiálních ventilátorů, pro každý podvozek jeden. Jejich pohon je mechanický, klínovými řemeny od motorgenerátoru. Převodový poměr ozubeného soukolí je 77:16. Výfukové plyny jsou vyvedeny na střechu do výfuku, jenž je opatřen tlumičem pro snížení hlučnosti stroje. Palivo je odebíráno z nádrže zavěšené na hlavním rámu mezi podvozky; objem části pro naftu činí 2 500 l a za přepážkou je voda pro parní vytápěcí generátor.\n\nPro vytápění souprav jsou lokomotivy vybaveny parním generátorem typu PG 500, nacházejícím se v přední části strojovny. Zásoba vody pro generátor dosahuje 3 000 l. Vodní nádrž sdílí prostor s palivovou nádrží, od které je oddělena přepážkou.\n\nPrimární brzdou při jízdě je samočinná tlaková brzda, působící na dvojkolí všech vozidel se zapnutými brzdami, napojených na průběžné vzduchové potrubí vlakové soupravy. Strojvedoucí brzdový systém vlaku ovládá obsluhou brzdiče DAKO BS2, umístěného na pultu obsazeného řídícího stanoviště. Lokomotiva má brzdový rozvaděč typu DAKO LTR 24’’ s tlakovým relé. Přímočinnou brzdu strojvedoucí ovládá obsluhou brzdiče DAKO BP a brzda působí pouze na dvojkolí lokomotivy. Používá se při posunu, k zajištění stojící lokomotivy, nebo vlaku a při jízdě samotné lokomotivy. U lokomotiv do první série včetně dodával vzduch do hlavního vzduchojemu lokomotivy tříválcový dvoustupňový kompresor 3 DSK 100, poháněný od spalovacího motoru hydrostaticky (soustava mechanicky poháněného hydročerpadla, spojovacího potrubí mezi čerpadlem a hydromotorem, který je opět mechanicky spojen s kompresorem. Výkon se přenáší tlakem kapaliny/oleje v uzavřeném okruhu.Toto řešení se v provozu neosvědčilo, trpělo opakovanými poruchami. Od druhé série byl zaměněn za robustní, výkonný, tříválcový dvoustupňový kompresor typu K 3 Lok 1, výrobce ČKD. Ten je poháněn od spalovacího motoru pouze mechanicky. Vzduchojemy jsou zavěšeny na rám, do prostoru mezi podvozky a vodní a palivovou nádrž. Jejich celkový objem činí 1 000 l. Kromě tlakovzdušné brzdy je lokomotiva vybavena ruční brzdou. Ta slouží k zajištění vozidla při odstavení.Elektrodynamická brzda dosazena nebyla.\n\nLokomotivy byly určeny především pro dopravu osobních vlaků a rychlíků na tratích bez el. trakčního vedení, proto byly vybaveny parním generátorem PG 500 pro vytápění soupravy osobních vozů parou. Stroje první výrobní série byly dodávány do více dep, kde bylo třeba nahradit výkonné parní lokomotivy, a tak většinou každé depo dostalo jen několik kusů. V prvních letech provozu byly často používány na výkonech, kde zvlášť trakčně nestačily, proto byly poruchy na denním pořádku. Příčiny těchto poruch byly velmi různorodé a samy vycházely z více faktů. Ve výrobě ČKD se jednalo o lokomotivu zcela nové koncepce, se starším typem T 478.1 obtížně srovnatelnou. Některé použité komponenty/agregáty nebyly nikdy před tím ověřeny dlouhodobým provozem v praxi, vyskytovaly se „dětské nemoci“, a to především u nového naftového motoru K 12 V 230 DR konstrukce ČKD, u kterého se výhledově plánovalo zvýšení výkonu až na 2400 koní (1800 kW, realizováno u řady T 499.0). Také u soustavy elektrického přenosu výkonu se vyskytovaly problémy, plynoucí často z dlouhodobého provozu na hranici technických možností. Mezi nejdůležitější fakta patří:\n\n\n\n\nZačátky provozu proto byly pro lokomotivy náročné a mnohé služebny raději dávaly přednost starším a jednodušším strojům řady T 478.1. „Brejlovci“, jak se lokomotivám podle jejich vzhledu začalo brzy říkat, byli po poruchách mnohdy nahrazováni stále ještě provozuschopnými parními lokomotivami nebo bylo praktikováno to, že porouchané lokomotivy byly převezeny ke garanční opravě zpět do ČKD a místo nich obdrželo depo lokomotivy zcela nové. Většinu problémů však výrobce během několika let vyřešil, a přestože v té době běžela exportní výroba naplno, dokázal souběžně v rámci záruky poskytovat patřičný servis. Koncem sedmdesátých let se provoz stabilizoval a lokomotivy poté vykazovaly o mnoho vyšší spolehlivost. Ve stejné době také vznikla odvozená řada T 478.4 (nově 754) s alternátorem pro elektrické vytápění vlakových souprav. Tím se některé lokomotivy řady T 478.3 přesunuly na méně významné tratě, kde vytlačily poslední parní a starší dieselové lokomotivy. Postupně tak spolu s řadou 754 nahradily všechny rychlíkové parní lokomotivy až po nejvýkonnější řadu 498.1. I díky tomu se jedná o jedny z nejzdařilejších lokomotiv, které kdy opustily brány ČKD.\n\nČasem tyto lokomotivy jezdily na většině důležitých neelektrifikovaných tratí po celém Československu, například na tratích z Prahy do Děčína, Českých Budějovic a Plzně (do jejich elektrifikace v 80. letech), dálkových rychlících Liberec – Brno, Zvolen – Košice i jinde. Vzhledem k postupné elektrifikaci dalších hlavních tahů však tyto lokomotivy pomalu ztrácely svá hlavní působiště, proto byly přesouvány do jiných dep a na výkony, kde původně vůbec nejezdily. Část méně vytížených vlaků také začala být dopravována motorovými vozy a jednotkami, a tak byly nově tyto lokomotivy (zvlášť ty po těžkých nehodách) šrotovány. Mnoho lokomotiv se stalo oblíbenými objekty zájmu lokomotivních čet, které na strojích prováděly nejrůznější drobné úpravy včetně lakování do mnoha odstínů a barevných kombinací.\n\nPo roce 2000 zůstala v provozu jen část lokomotiv, některé lokomotivy ale byly přistavovány k rekonstrukcím (viz Rekonstrukce). Po vzniku řady 750 se řada 753 používala v osobní dopravě jen výjimečně, její doménou zůstala pouze nákladní doprava. Na Slovensku byly všechny lokomotivy odstaveny do roku 2008, vzniku nákladní divize ZSCS se dočkaly pouze papírově; pouze několik málo z nich bylo později rekonstruováno na řadu 756. V roce 2007, po vyčlenění dceřiné společnosti ČD Cargo, připadla většina českých lokomotiv právě jí, České dráhy si ponechaly pouze lokomotivy pro muzejní zachování nebo ty, u kterých byla plánována modernizace. Poslední lokomotivy v původním provedení dosluhovaly v nákladní dopravě u ČD Cargo (SOKV Ústí nad Labem, provozní jednotka Nymburk) na tratích z Liberce do Zawidówa a Turnova, většinou ve dvojicích. Téměř všechny už ale v posledním období provozu neměly parní generátor, který byl nahrazen balastem. Po odstavení lokomotivy 753.187 začátkem léta 2011 zůstal v Nymburce provozní poslední stroj – 753.301, který byl většinou používán k dopravě nákladních vlaků do Mladé Boleslavi a Všetat. Dne 16. srpna 2013 u něj došlo při jízdě s vlakem u Krnska k požáru generátoru a lokomotiva byla jako neprovozní odtažena do Ústí nad Labem. Tím byla tedy celých 45 let trvající kapitola pravidelného provozu řady 753 ukončena.\n\nPřestože byla po odstavení lokomotivy 753.301 v létě 2013 možnost návratu řady 753 do provozu státního nákladního dopravce téměř vyloučena, nestalo se tak. Na podzim 2016 byla v ústeckém depu do provozního stavu po tříletém odstavení opravena právě lokomotiva 753.301 a zařazena do provozu. V současnosti (2017) je přidělena na pracoviště Děčín, kde slouží v dopravě vlaků do České Lípy, Brniště a případně i Šluknovského výběžku.\n\nDvě lokomotivy řady 753 se také dostaly mimo České dráhy – první z nich se stal stroj 753.197, prodaný Radku Šauerovi jakožto soukromé osobě v květnu 2001. Později tento stroj začlenil do svého lokomotivního parku v rámci společnosti Kladenská dopravní a strojní (KDS). V letech 2013–2014 lokomotiva prošla hlavní opravou a je dále provozována buď přímo společností KDS, nebo jako pronajatá u jiných dopravců.\n\nDruhou lokomotivu 753.306 získal Šauer v září 2002 a používal společně s 197. Obě lokomotivy byly pronajaty společnosti OKD, Doprava a stroj čísla 306 tento subjekt také roku 2003 odkoupil. Po roce 2010 byla lokomotiva odstavena a uchována na vlečce papíren Mondi Štětí čeká na svůj další osud.\n\nNejstarší větší rekonstrukcí, kterou lokomotivy prošly, byla v letech 1991–1995 přestavba na elektrické vytápění vlaku s cílem zajistit dostatek lokomotiv s elektrickým topením po odřeknutých dodávkách většího počtu lokomotiv řady 754. Takto bylo nakonec zrekonstruováno celkem 163 lokomotiv, které byly označeny novou řadou 750. Tato lokomotivní řada se stala v provozu spolehlivou a mezi obsluhujícím personálem oblíbenou. Téměř u všech provozovaných lokomotiv bylo později změněno původní závěskové uložení hlavního rámu na podvozcích za modernější pryžokovové sloupky.\n\nDíky odstavení většího počtu nepotřebných lokomotiv s parním topením byly v roce 2000 v tehdejší ČMKS (dnes CZ LOKO) zahájeny prototypové modernizace, spočívající v náhradě původního problematického motoru K 12 V 230 DR moderním motorem firmy Caterpillar (typ CAT 3512B) ve spojení s elektronickým řídícím systémem, EDB a dalšími úpravami. První lokomotivy byly rekonstruovány pro italskou firmu Sangritana, které byly po zkouškách dodány. Nakonec bylo do Itálie odprodáno celkem čtyřicet modernizovaných lokomotiv. Tímto způsobem bylo poté zrekonstruováno dalších několik desítek strojů pro soukromé dopravce v České republice, největšími zákazníky se staly firmy OKD Doprava (nyní Advanced World Transport (AWT), téměř 30 modernizovaných lokomotiv) a Unipetrol Doprava. Stroje nesou označení 753.7. V roce 2005 si nechaly tehdy ještě unitární České dráhy podobně zmodernizovat dvě lokomotivy (nově označené 755.001 a 002), které byly zkoušeny v osobní i nákladní dopravě. Již samostatné ČD Cargo poté v letech 2008–2010 přistavilo k modernizaci celkem 30 lokomotiv, které nově obdržely označení 753.751–780 a jsou provozovány na těžkých nákladních vlacích na Nymbursku, Liberecku a Ostravsku. Z jedné lokomotivy (753.192) vznikl také stroj řady 750.7 pro České dráhy – jde o lokomotivu 750.703, předanou do provozu na počátku roku 2011.\nNěkolik pokusů nahradit původní dvanáctiválec K 12 V 230 DR starším, ale spolehlivějším nenáročným šestiválcem K 6 S 310 DR z masově rušených řad 770 a 771 skončilo vesměs nezdarem. Do pravidelného provozu se nakrátko dostal pouze prototyp 752.001, přezdívaný „Bertovec“. V listopadu 2007 u něj došlo za jízdy s nákladním vlakem k havárii motoru, byl odstaven a později posloužil jako jedna z lokomotiv pro modernizaci na řadu 753.7. Jediné upravené lokomotivy s motorem K 6 S 310 DR nyní provozuje AWT, jde o čtveřici strojů označenou 752.601–604, které nasazuje na nejrůznější výkony spolu s řadou 753.7. Unikátní slovenská rekonstrukce stroje 753.055 na 755.001 „Tatranský orol“ s futuristicky tvarovanou karoserií a motorem Pielstick 12 PA 4 185 zůstala nedokončena, stroj se nikdy nedostal do pravidelného provozu a dodnes je odstaven v ŽOS Vrútky.\n\n\n"}
{"id": "278248", "url": "https://cs.wikipedia.org/wiki?curid=278248", "title": "Lokomotiva 750", "text": "Lokomotiva 750\n\nLokomotiva 750 je dieselová lokomotiva s elektrickým přenosem výkonu, která vznikla rekonstrukcí lokomotiv řady 753 (stejně jako jim se jí přezdívá \"brejlovec\"). Po přechodu z parní trakce na moderní trakce na československých železnicích následovalo ukončení do té doby běžného parního vytápění osobních vozů a vlaky tažené motorovými lokomotivami měly být nadále vytápěny elektricky. Podstatou rekonstrukce byla u řady 753 náhrada parního generátoru topným alternátorem, aby bylo možné tyto lokomotivy i nadále používat pro osobní dopravu. Podobným způsobem byly později přestavovány lokomotivy řady 751 na řadu 749. V současnosti je již většina lokomotiv této řady z osobní dopravy vyřazena; některé stroje slouží v dopravě nákladní, či u soukromých dopravců.\n\nPředevším díky odřeknutým dodávkám dalších sérií lokomotiv řady 754 začaly koncem osmdesátých let Československé státní dráhy (ČSD) pociťovat nedostatek výkonných traťových lokomotiv s elektrickým vytápěním soupravy. Od osmdesátých let byl totiž realizován plán postupného zrušení zastaralého a neekonomického parního vytápění, a tak byly vozy tohoto typu postupně odstavovány a nahrazovány modernějšími s vytápěním elektrickým. Okolo roku 1990, po velkých dodávkách nových vozů řady Bymee s elektrickým vytápěním, tato situace došla až do toho stavu, že celé soupravy nových vozů nebylo čím tahat, jelikož prakticky jedinou řadou vhodnou pro jejich vozbu byla právě řada 754, jejíž pouhých 86 vyrobených kusů nemohlo stačit. Prvním, které se rozhodlo vzniklou situaci řešit, bylo RD Zvolen, kde byla roku 1991 bez povolení od vedení ČSD zahájena přestavba lokomotivy 753.153 na elektrické vytápění. Po jejím úspěšném dokončení byly poté ve spolupráci s ČKD navrženy příslušné komponenty a začaly hromadné rekonstrukce v řadě dalších dep. Jednotlivé stroje nebyly k rekonstrukcím vybírány systematicky a bylo jim ponecháváno původní pořadové číslo, takže označení lokomotiv 750 netvoří souvislou číselnou řadu. Do roku 1995 takto prošlo rekonstrukcí celkem 163 lokomotiv, k řadě 750 byly poté především pro svou značnou odlišnost od sériových strojů přičleněny i oba původní prototypy řady 754, které obdržely označení 750.409 a 410.\n\nHlavní smysl rekonstrukce spočíval pouze v nahrazení parního generátoru elektrickým topným alternátorem, přesněji typu ČKD A 403 (stejný jako u řady 754). Pod alternátorem byl patřičně vyztužen hlavní rám a pozměněno umístění některých komponentů. Zvýšeno bylo také napěťové dimenzování topného usměrňovače a provedeny další úpravy v elektroinstalaci. Spalovací motor K 12 V 230 DR zůstal v původním stavu, včetně zachované hodnoty maximálního výkonu 1 325 kW. Vzhledem k primárnímu použití v osobní dopravě lokomotivy po rekonstrukci nebyly vybaveny dvoučlenným řízením; na některé stroje bylo dosazeno až později, kdy se tyto dostaly do stavu nákladního dopravce ČD Cargo.\n\nRekonstruované lokomotivy byly nasazeny do dopravy osobních vlaků a rychlíků po celé síti ČSD, později samostatných Českých drah (ČD) a Železníc Slovenskej republiky (ŽSR). Největšími provozovateli těchto lokomotiv se stala depa Plzeň, Brno dolní (později Maloměřice) a Zvolen, kde byly provozovány až v desítkách kusů. Přestože byly lokomotivy původně navrženy pro použití pouze v osobní dopravě, postupem času začaly být čím dál více nasazovány i do čel nákladních vlaků. Díky tomu získalo ČD Cargo při svém vzniku v roce 2007 do stavu i několik strojů této řady, které postupně vytlačily původní lokomotivy řady 753 – dlouhou dobu poslední provozovaná lokomotiva 753.301 dojezdila na následky požáru v létě 2013. Pro nedostatek jiných strojů byla tato lokomotiva koncem roku 2016 opět oživena. Slovenské ZSSK Cargo tyto stroje neobdrželo, jelikož pro nákladní dopravu dostačovaly lokomotivy řad 751 a 752 a v letech 2008–2010 zařadilo do provozu deset lokomotiv řady 756, které vznikly větší rekonstrukcí právě strojů řad 750 a 753. Všechny tamní stroje tak připadly osobní divizi pod názvem Železničná spoločnosť Slovensko (ZSSK).\n\nPo téměř 20 letech provozu takto rekonstruovaných lokomotiv se začalo uvažovat o další rozsáhlejší modernizaci, především kvůli problematickému a nehospodárnému původnímu motoru K 12 V 230 DR. V letech 2010–2012 tak bylo 19 lokomotiv této řady u ČD přestavěno na novou řadu 750.7 s použitím moderního motoru firmy Caterpillar, ZSSK podobně modernizují své stroje jako řadu 757. Během roku 2013 ČD odstavily většinu zbývajících provozuschopných lokomotiv, poslední lokomotiva 750.118 byla v depu Liberec provozována do března 2014, kdy byla odstavena a odtažena do Plzně jako zdroj náhradních dílů pro lokomotivy řady 754. Další lokomotiva s číslem 750.346, která měla být původně muzejní, darovala motor trutnovskému stroji 754.030 a poté byla zrušena. Nakonec byla přistavena do Dílen pro opravy vozidel (DPOV) Nymburk, kde bylo jedno její stanoviště namontováno na stroj 750.213 po nehodě. Na podzim roku 2015 bylo torzo tohoto stroje zlikvidováno. Poslední stroj s číslem 750.042, který prošel v roce 2010 opravou a jako jediný obdržel korporátní nátěr Najbrt, daroval své díly do bohumínských lokomotiv řady 754 a ve stavu torza čeká v České Třebové na sešrotování. V současnosti tak tyto lokomotivy provozuje pouze ČD Cargo v depech Děčín, Nymburk, Hradec Králové a Brno, ZSSK disponuje několika stroji v depech Prievidza, Nové Zámky, Zvolen a Humenné. Přestože již byly dodány poslední lokomotivy řady 757, podobně jako řada 754 jsou tyto lokomotivy zatím v provozu na Slovensku nepostradatelné a vypomáhají v dopravě osobních vlaků v okolí Zvolena a na trati Prievidza – Nové Zámky. Malou část lokomotiv také provozují soukromí dopravci, několik strojů vlastní ODOS, dvě lokomotivy patří AWT, jedna Kladenské dopravní a strojní a jedna lokomotiva byla prodána maďarské firmě Bobo Kft.; v Maďarsku je provozována pod označením 468.002.\n\n\n"}
{"id": "278249", "url": "https://cs.wikipedia.org/wiki?curid=278249", "title": "MacBook", "text": "MacBook\n\nMacBook je název nejnižší výrobní řady přenosných počítačů platformy Macintosh firmy Apple. Původní iBook byl nahrazen první verzí MacBooku 16. května 2006. Zatímco iBooky používaly procesory PowerPC od firmy IBM, MacBook v sobě nesl procesor značky Intel. První verze obsahovala chipset Intel 945GM, procesor Intel Core Duo a integrovanou grafickou kartu Intel GMA950. Později MacBook dostal novější procesory Intel Core 2 Duo.\n\nU aktualizace 14. října 2009 došlo i k celkovým změnám vzhledu, byl odebrán firewire a infračervený port. Nicméně byl použit displej s podsvícením LED a tím částečně došlo i na delší výdrž baterie Macbooku a to z 5 hodin na přibližně 7 hodin. Tato verze stála na chipsetu nVidia GeForce 9400M, do nějž byla integrována grafická karta, a dvoujádrových procesorech Intel Core 2 Duo Penryn.\n\nDříve prodávaný model (později se už plastový MacBook neprodával vůbec) MacBooku obsahovala tehdy již zastaralý dvoujádrový procesor Intel Core 2 Duo s taktem 2,4 GHz. Pevný disk připojený rozhraním SATA měl velikost až 500 GB a to s rychlostí 5400 otáček za minutu. V základní verzi měl MacBook 2 GB DDR3 1066MHz RAM, bylo ji možné navýšit na 4 GB. Grafická karta byla integrována do jednoho čipu s čipovou sadou nVidia GeForce 320M a využívala až 256 MB z RAM. Lesklý LCD displej s úhlopříčkou 13,3\" (33,8 cm) měl rozlišení 1280×800 pixelů a poměr stran 16:10. Nad ním byla umístěna webkamera iSight s rozlišením 640×480, vedle ní byla na jedné straně kontrolka zapnutí webkamery a na druhé mikrofon. Na levé straně počítače byly dva USB 2.0 porty, Ethernet s rychlostí 1 Gbit/s, Mini display konektor pro připojení externí obrazovky, 3,5 jack konektor (audio in/out – 2v1), Kensington lock slot a konektor MagSafe pro napájení, na pravé straně byla štěrbinová (slot-loading) optická mechanika DVD±RW. MacBook podporoval bezdrátovou komunikaci podle standardů Bluetooth a Wi-fi (802.11n draft). K počítači se dříve dodával dálkový ovladač Apple Remote s infračerveným přenosem signálu pro ovládání multimédií, od konce února 2008 bylo ovládání nabízeno pouze volitelně za příplatek.\n\nMacBook nabízel relativně jednoduchou výměnu RAM nebo pevného disku, k níž byl nutný pouze malý křížový šroubovák.\n\nMacBook je nižší řada notebooků firmy Apple, od vyšší řady MacBook Pro ji odlišují především následující vlastnosti:\n"}
{"id": "278251", "url": "https://cs.wikipedia.org/wiki?curid=278251", "title": "Lokomotiva 720", "text": "Lokomotiva 720\n\nLokomotiva řady 720 (do roku 1987 řada T 435.0) je čtyřnápravová dieselová lokomotiva s elektrickým přenosem výkonu. Vyráběna byla lokomotivkou ČKD Praha ve čtyřech sériích v letech 1958 až 1962. Následně na ni navázala větší řada T 458.1 (721), postavená na delším rámu a dosahující vyšší hmotnosti (74 t). Kromě výroby pro tuzemsko byly stroje odvozené od tohoto typu úspěšně i exportovány. Později byla nahrazena novějšími typy lokomotiv, např. řadami 740 a 742. V současnosti jsou lokomotivy řady 720 z provozu u státních drah již vyřazeny; několik lokomotiv pouze slouží u soukromých dopravců a další byly zachovány jako muzejní.\n\nŘada 720 (T 435.0) představuje nejstarší motorovou lokomotivu na normální rozchod z produkce ČKD, jež se dostala do sériové výroby. Úplný počátek jejího vzniku je však potřeba hledat již roku 1948, kdy byla ministerstvem dopravy učiněna objednávka na úzkorozchodné lokomotivy řady T 47.0 (později 705.9) a normálněrozchodné řady T 434.0. Lokomotivy měly být dodány v roce 1951, ale díky naprostému minimu zkušeností s konstrukcí motorových lokomotiv v ČKD (ještě stále měla přednost parní trakce) postupoval vývoj velmi pomalu a první prototyp T 434.001 vyjel z brány lokomotivky až v létě 1953. Pro mnohé potíže a časté závady při zkušebním provozu byl druhý prototyp vyroben až o dva roky později a další stroje následovaly po následujících dvou letech. Kvůli překročení hmotnosti byly navíc stroje dodatečně přeznačeny na řadu T 436.0. Původně měla dodávka obsahovat 10 lokomotiv; po vyrobení osmi strojů ale bylo rozhodnuto v další výrobě těchto poměrně problematických a složitých lokomotiv nepokračovat a soustředit se na výrobu zcela nové řady T 435.0, jež by napravila chyby staršího typu.\n\nZde začíná historie samotné řady T 435.0 – pro výrobu jejích dvou prototypů byl využit z velké části materiál, původně určený pro poslední dva stroje T 436.0. Proti prvnímu typu byl výkon motoru zvýšen z 515 na 552 kW, odstraněn poruchový parní generátor pro vytápění soupravy a provedeny další změny. Prototypy byly dokončeny roku 1958 (po dlouhých deseti letech od podání prapůvodní objednávky) a předány do zkušebního provozu v lokomotivním depu Kolín (tato lokalita nebyla vybrána náhodně – testována zde byla i předchozí řada T 436.0 a navíc to nebylo daleko od výrobního závodu v Praze). Ani tentokrát se provoz neobešel bez počátečních problémů, postupně se nové lokomotivy podařilo dovést k dobré provozní spolehlivosti a proto byla následně vyrobena desetikusová ověřovací série. ČSD však o ni neprojevily zájem (po předchozím zklamání z řady T 436.0, navíc již běžela příprava nových dieselhydraulických lokomotiv řady T 444.0, pozdější 725) a všechny lokomotivy skončily v průmyslu. Stavba hydraulické „konkurence“ se ale zdržela a následujícího roku proto zadaly výrobu první série o 45 kusech, z toho pěti na rozchod 1 520 mm (pro překladiště v Čierné nad Tisou). Druhá série byla objednána záhy a její výroba proběhla v roce 1960.\n\nI přes značný pokrok proti výchozímu typu se u prvních sérií řady T 435.0 nepodařilo vyřešit jeden z hlavních problémů, jímž byly podvozky. Použita byla ještě původní konstrukce z typu T 436.0, tzv. pensylvánské podvozky. Díky tvrdému vypružení však často praskaly jejich rámy a to představovalo velmi vážnou závadu. Byl proto vyvinut zcela nový podvozek s kyvnými rameny, tzv. kývačkový, jež byl prověřován na poslední vyrobené lokomotivě druhé série T 435.087. Sériově tyto podvozky obdržely až lokomotivy poslední čtvrté série, vyrobené roku 1962. Kromě několika dalších změn (například montáží kompenzátoru výkonu) se od starších strojů lišily také nátěrem – první tři série lokomotiv měly tmavomodrý nátěr v kombinaci s krémovou barvou, novější měly nátěr zelený.\n\nCelkem bylo pro potřeby ČSD bylo vyrobeno 150 ks (včetně lokomotiv T 435.0495 až 0499, na rozchod 1520 mm). Pro vlečky průmyslových podniků v Československu pak bylo vyrobeno 83 kusů těchto lokomotiv. Zájem přišel i ze zahraničí a nemalý počet strojů této řady byl exportován, především do Albánie, Iráku a NDR. Řadě T 435.0 odpovídaly první dva stroje řady ČME2 pro SSSR, podle jejího vzoru byla později vyrobena větší řada T 458.1 (721). Tato řada se liší delším rámem, sériově montovanými kývačkovými podvozky a dalšími detaily, motor a většina pohonného soustrojí je převzata beze změn. I tyto lokomotivy byly sériově vyráběny a exportovány ve velkých počtech a většina (651 kusů) skončila pod řadou ČME2 právě v Sovětském svazu, další stroje došly např. do Indie a Polska.\n\nStejně jako v případě předchozího typu T 436.0, jde o čtyřnápravovou lokomotivu kapotového provedení; oproti staršímu typu byla ale kabina strojvedoucího posunuta na úplný konec rámu. Jak již bylo zmíněno, pojezd lokomotivy tvořily u starších sérií dva dvounápravové podvozky se jhy (tyto podvozky má stroj zobrazený na snímku). U poslední vyrobené série byly pak nahrazeny podvozky kývačkovými. Dále byla poprvé použita hydrodynamická převodovka HVK pro pomocné pohony (tedy pro ventilátor chlazení a kompresor – tím se zvýšila spolehlivost lokomotivy. Původní pružné „Hardyho“ spojky měly v provozu nízkou životnost. Trpěly silnými rázy, zejména při rozběhu kompresoru. Rázy byly zcela odstraněny – hydraulické spojky umožnily dokonale měkký a plynulý záběr při rozběhu). Stroj T 435.087 měl jako první zelený nátěr (odtud přezdívka „\"agrárník\"“) a změněný převod na dvojkolích, takže nejvyšší rychlost vzrostla z 60 na 80 km/h.\n\nLokomotivu pohání vznětový pomaluběžný šestiválec s přirozeným sáním (bez přeplňování) s typovým označením 6 S 310 DR. Jeho zdvihový objem je 163,21 l. Motor je chlazený kapalinou, má ventilový rozvod typu OHV a přímý vstřik paliva. Vrtání válců činí 310 mm, zdvih pístů 360 mm. Válec je osazen vstřikovací tryskou, dvěma sacími a výfukovými ventily, píst má sedm pístních kroužků. Motor podává jmenovitý výkon 552 kW při 750 ot./min. Otáčky při volnoběhu 350 ot./min. Spotřeba paliva je 165 g/k/h (cca 0,35 litru/kWh).\n\nNaftový motor je usazen ve společném rámu s trakčním generátorem. Kotva generátoru je spojena s jeho klikovým hřídelem. Generátor je osmipólový, stejnosměrný stroj s cizím buzením a vlastní ventilací. Ve statoru má i vinutí pro startování spalovacího motoru z akumulátorové baterie. Typové označení je 86/38x8. Splňuje požadavky izolační třídy B. Má trvalý výkon 470 kW při napětí 470 V a proudu 1 kA.\n\nLokomotiva má 4 tlapové elektromotory (TM), každý pro jedno dvojkolí. Jsou to čtyřpólové stejnosměrné sériové stroje typu TM 43/37x4 s cizí ventilací. TM má trvalý výkon 103 kW při napětí 203 V a proudu 500 A.\n\nLokomotivy řady T 435.0 byly určeny především pro posun a dopravu lehkých nákladních vlaků; vzhledem k absenci vytápěcího zařízení byly do osobní dopravy nasazovány jen výjimečně a jako záskok za jiné řady, nejvíce v letním období. Přes počáteční nedůvěru si tyto stroje postupně získaly mezi provozním personálem oblibu díky své spolehlivosti, jednoduché obsluze a robustnosti. Vysloužily si proto přezdívku \"hektor\" či \"herkules\". V roce 1962 byla vyrobena první série nové řady T 458.1 (721), jenž z řady T 435.0 vyšla a v některých lokalitách ji nahradila (např. na překladišti v Čierné – pětice řady T 435.0 proto byla převázána na normální rozchod a provozována jinde). Ve srovnání s poruchovými a složitými hydraulickými stroji řad 725 a 726 byly také mohutnější a na posun vhodnější, proto je mnohá depa používala častěji a hydraulické lokomotivy byly provozovány jen v několika málo oblastech. První náhrada přišla počátkem 70. let, kdy byla zahájena výroba řady T 448.0 (740). Tyto lokomotivy dokázaly na vlečkách nahradit řady 720, 721 i další a odsunuly je tak obvykle do zálohy či jinam. Na ČSD se měla první posilou stát řada T 466.0 (735) z TS Martin, vzhledem k jejímu zpožděnému vývoji byla ale raději narychlo nakoupena řada T 466.2 (742), odvozená z vlečkové 740.\n\nVětší rušení pak přišlo po roce 1989, kdy výrazně poklesla potřeba motorových pro posun a řada T 435.0 (nově označená jako 720) navíc dosáhla své původně plánované životnosti. V průmyslu již byla většinou nahrazena řadou 740, u státních drah poslední lokomotivy dosluhovaly v 90. letech. Několik lokomotiv se podařilo uchovat jako historické a část z nich byla uvedena do původního stavu. Mezi nimi byl i první prototyp T 435.001, jenž svou provozní kariéru ukončil v roce 1987 v Kolíně, kde sloužil téměř 30 let, a poté přešel do sbírek Národního technického muzea. Další exempláře si ponechaly České dráhy a jsou k vidění i v Železničním muzeu Lužná u Rakovníka. I přes své stáří se tyto lokomotivy staly poměrně oblíbené u soukromých dopravců a jsou příležitostně využívány například k vedení pracovních a stavebních vlaků při opravách tratí.\n\n\n\n"}
{"id": "278255", "url": "https://cs.wikipedia.org/wiki?curid=278255", "title": "Lokomotiva 714", "text": "Lokomotiva 714\n\nLokomotivy řady 714 jsou čtyřnápravové motorové lokomotivy Českých drah, které vznikly přestavbou starších lokomotiv řady 735. Prototypové modernizace lokomotivy 714.001 a 714.002 proběhly v roce 1992 a 1993 s využitím původních kabin a kapotáže. U sériových modernizací (tj. od lokomotivy 714.003) již byly používány nové kabiny (shodné s průmyslovými lokomotivami řady 709.5) a kapoty.\n\nVedle dvou prototypových kusů 714.001 a 714.002 bylo vyrobeno 58 sériových lokomotiv, z toho 27 ve verzi s hmotností 64 tun (714.003 až 714.029) a 31 v lehčí verzi s hmotností 60 tun (714.201 až 714.231).\n\nZ původní lokomotivy řady 735.0 je použitý pojezd (podvozky včetně stejnosměrných sériových trakčních elektromotorů) a hlavní rám lokomotivní skříně. Ostatní je změněno, přepracováno. Pozitivní změnou je dobrý výhled z nově uspořádané kabiny strojvedoucího (prosklená plocha, důležité při posunu).\n\nZásadní změnou je náhrada původního spalovacího motoru a trakčního dynama za dva motorgenerátory s alternátory.\n\nKomůrkový dvanáctiválec typu 12 PA 4 185 nahradily dva šestiválce s přímým vstřikováním paliva typu LIAZ M 2 (6 Z 135 T), od lokomotivy 714.005 pak motory LIAZ M 1.2 C. Každý spalovací motor je spojen s trakčním alternátorem (elektrický přenos výkonu je střídavě stejnosměrný: alternátor – polovodičový usměrňovač – stejnosměrné sériové trakční elektromotory). Motor Liaz má výkon 300 kW při 1 800 ot/min., alternátor 260 kW má vlastní ventilaci a cizí buzení. Šuntování trakčních motorů (TM) je ve dvou stupních (zeslabení magnet. pole na 31 a 24 %). TM jsou čtyřpólové, sériově buzené stejnosměrné stroje s pomocnými póly (k potlačení reakce kotvy) a cizí ventilací. Reverzace je zajištěna přepínačem směru (ten obrací tok proudu ve statoru). Dva TM jsou trvale spojeny v sérii (dvě dvojice, každá v jednom podvozku). Chladicí ventilátor (samostatný pro každý podvozek) je poháněn elektromotorem. TM je v podvozku uložen odpruženým závěsem a dvěma kluznými tlapovými ložisky na nápravě. Lokomotiva je vybavena elektrodynamickou brzdou, kterou lze využívat téměř do zastavení. Při jejím použití se energie maří v el. odpornících chlazených ventilátorem.\n\nLokomotivy řady 714 slouží při posunu a v lehké traťové službě. Na trati jsou nasazovány zejména v lehké osobní dopravě a jejich doménou jsou neelektrizované hlavní i vedlejší tratě. Vozí vlaky sestavené obvykle z přípojných vozů řady Btax (souprava mívá 2–3 vozy řady 011, vůz má 62 míst k sezení, dveře pro nástup a výstup obsluhuje dálkově strojvedoucí).\n\nV provozu se strojům řady 714 přezdívá „Veselá kráva“ (barevná kombinace továrního nátěru na čelech lok. připomíná tohoto přežvýkavce-maskota značky tavených sýrů), „Vírník“ či „Vrtulník“ (blokové uspořádání vrtule ventilátoru a chladiče naftového motoru připomíná postavení vrtule u motorového rogala – vírníku) nebo „LEGO“ (barevné a tvarové uspořádání karoserie se podobá dětské stavebnici Lego).\n\nMezi obsluhujícím personálem tyto lokomotivy nepatří ke zvláště oblíbeným. Instalovaný výkon je poměrně nízký, na vlaku je nutné jej plně využívat, a tak v případě potřeby rezerva výkonu chybí (jízda a rozjezd ve stoupání trati, krácení jízdní doby při zpoždění vlaku apod.). Ze stejného důvodu jsou možnosti jejich využití pro nákladní dopravu velmi omezené.\n\nVhodným uplatněním s hospodárným provozem pro tyto stroje je lehký až střední posun.\n\n\n"}
{"id": "278272", "url": "https://cs.wikipedia.org/wiki?curid=278272", "title": "MacBook Pro", "text": "MacBook Pro\n\nMacBook Pro je označení řady notebooků vyráběných firmou Apple. K dispozici je ve dvou velikostech (13\" a 15\"), do roku 2012 se vyráběla také velikost 17\". Nejnovější modely jsou vybaveny procesorem Intel Core i5, Intel Core i7 a Intel Core i9 s architekturou Coffe lake a podporou rozhraní Thunderbold 3. Všechny modely Macbook Pro jsou vyrobeny z jednoho kusu hliníku. Jeho předchůdcem byl PowerBook využívající procesor IBM PowerPC G3 a později G4. \n\nRozdíl mezi modely MacBook a MacBook Pro je ve výkonu. Oba modely mají tělo vyrobeno z hliníku. Grafická karta je u vyšších modelů MacBooku Pro dedikovaná, postavená na čipech AMD Radeon a má vlastní RAM. MacBook Pro je vybaven podsvícením klávesnice, které se aktivuje automaticky při poklesu intenzity světla. Dále se liší ve výbavě a velikosti displejů. Zatímco MacBook má velikost pouze 12,5\", MacBook Pro se vyrábí i ve velikostech 13\", 15\" a do června 2012 i 17\". Procesory Intel jsou u tohoto počítače taktovány až do rychlosti 4,2 GHz (Turbo Boost). U řady Pro také naleznete čtečku SD karet (do roku 2015) a port Thunderbolt (od roku 2016) USB-C.\n\nStejně jako MacBook a iMac má MacBook Pro vestavěnou kameru FaceTime. Pro připojení k síti slouží Wifi 802.11ac, k bezdrátovému připojení periferií pak Bluetooth 5.0.\n\n\n\n\n\n\n\n\n\n\n\n\n\n\n\n\n"}
{"id": "278281", "url": "https://cs.wikipedia.org/wiki?curid=278281", "title": "Redaktor", "text": "Redaktor\n\nRedaktor je osoba, která vykonává redakci popřípadě pracuje v nějaké redakci (ať už v redakční instituci či v redaktorské budově). Jeho práce spočívá zejména v obsahové, jazykové a technické přípravě různých tiskovin pro tisk (knihy, brožury, periodické či neperiodické publikace - redigování tisku), dále též v aktivním řízení obsahové stránky nějakého média (noviny, časopisy, televize, rozhlas, internet, v minulosti též zpravodajský film apod.). Své redaktory mívají všechna větší vydavatelství a nakladatelství.\n\nJednotliví redaktoři pak mohou být ve velké redakci či v nakladatelství v rámci své působnosti rozděleni do skupin či podskupin podle různých kritérií (věcných, technických, organizačních apod.) například takto :\n\n\nOznačení \"editor\" se používá pro takového redaktora, který je zodpovědný za úpravu příspěvků, knihy, edice apod. do konečné podoby. Úloha editora, který se podílí na konečné finalizaci připravované publikace, je někdy přirovnávána k úloze \"porodní báby\", zatímco publikace k \"novorozenci\". Tím je zdůrazněna mimořádná důležitost jeho práce v procesu přípravy publikace.\n"}
{"id": "278287", "url": "https://cs.wikipedia.org/wiki?curid=278287", "title": "Rudolf Thurn-Taxis", "text": "Rudolf Thurn-Taxis\n\nRudolf kníže z Thurn-Taxisu, později svobodný pán z Troskova (25. listopadu 1833, Praha-Malá Strana - 3. července 1904, Velehrad) byl český vlastenec, právník, šlechtic a mecenáš. Podporoval české umění.\n\nPocházel ze starobylého rodu Thurn-Taxis, který je dokládán již v roce 1117 v italské Lombardii v osobě Reineria de Tasso.\n\nŠlo o třetího syna knížete Karla Anselma (1792–1844), majitele středočeských panství Loučeň a Dobrovice a jeho manželky Isabely. Zdědil majetek, jehož centry byla panství Niměřice a Vrutice a dva domy v Praze. \n\nStal se velkým zastáncem českého národního uvědomění v polovině 19. století. Jako mecenáš a smýšlením demokrat podporoval celou řadu českých a moravských vlasteneckých spolků. Mimo jiné byl zakladatelem a prvním předsedou pěveckého spolku Hlahol a Moravan. Spolu s JUDr. Janem Jeřábkem a Karlem Jaromírem Erbenem založil roku 1861 časopis \"Právník\", v němž se zabývaly tvorbou a obhajobou, kritickou diskuzí české právnické terminologie. Přispíval také do Riegrova \"Slovníku naučného\" či do \"Národních listů\".\n\nByl členem českého Výboru pro založení Národního divadla (1861) a jedním ze zakladatelů české Umělecké besedy v Praze (1863). Podporoval české spisovatele Boženu Němcovou, Vítězslava Hálka a Karolinu Světlou, podporoval rovněž české skladatele Antonína Dvořáka a Bedřicha Smetanu. \n\nOd 60. let 19. století se jeho finanční situace stávala neudržitelnou (v roce 1865 již jeho dluhy převyšovaly odhadní cenu jeho majetku) a jeho majetek musel být rozprodán. Poté se stáhl i z politického života a v roce 1877 nastoupil jako advokátní koncipient v Kroměříži. Ještě v témže roce se ujal vedení kroměřížského pěveckého sboru Moravan. V roce 1879 pozval k hostování do kroměřížského Nadsklepí věhlasné florentinské kvarteto, jeho primario Jean Becker oficiálně požádal Antonína Dvořáka, aby složil slovanskou skladbu pro smyčcové kvarteto. Dvořák tomuto přání vyhověl a složil \"Smyčcový kvartet č.10 Es dur, op.51, B92 \"Slovanský\"\" a věnoval jej Beckerovi. Beckerovým jménem psal však Dvořákovi moravský právník a pianista Karel Kozánek. Také Bedřich Smetana komponoval na Thurn-Taxiských panstvích, v Niměřicích napsal svou operu \"Braniboři v Čechách\". Za dalšího knížete z tohoto rodu, Alexandra Jana z Thurn-Taxisu žil Smetana na jeho panství v Jabkenicích, kde kníže později nechal vybudovat Památník Bedřicha Smetany.\n\nNa místo koncipienta v Kroměříži přijal v roce 1880 výhodnější místo ve Východní Rumélii (v dnešním Bulharsku), od konce desetiletí do roku 1892 působil jako právník v bulharském Plovdivu. Poté se chtěl vrátit do Niměřic, což ale nebylo možné.\n\nNa sklonku života se rozhodl přerušit vazbu s rodinou Thurn-Taxis (nejspíš i na naléhání rodiny) a v roce 1894 požádal o změnu jména, načež mu panovník povolil užívat jméno svobodný pán z Troskowa (Freiherr von Troskow, dnes používá rodina příjmení ve tvaru Troskov). Na odpočinek se usadil v Trachau poblíž Drážďan (dnes předměstí). \n\nZemřel roku 1904 v moravském Velehradě, kde byl na návštěvě své dcery Hedviky. Jeho tělesné ostatky byly později exhumovány a převezeny do Staré Boleslavi.\n\nDne 28. listopadu 1857 se v Loretánské kapli na Hradčanech oženil s Jenny Ständlerovou (9. dubna 1830 v Praze - 29. září 1914 ve Štýrském Hradci), dcerou učitele hudby Jana Ständlera a Julie roz. Aulbeerové\n\n\n"}
{"id": "278289", "url": "https://cs.wikipedia.org/wiki?curid=278289", "title": "Rupel", "text": "Rupel\n\nRupel je řeka v provincii Antverpy v Belgii. Má délku 12 km. Plocha povodí činí 6500 km².\n\nVzniká soutokem řek Dijle (s přítokem Zenne) a Nette, jejichž povodí tvoří velkou část východní Belgie. Ústí zprava do Šeldy.\n\nPrůměrný průtok vody činí přibližně 50 m³/s. Maximálních stavů dosahuje v zimě a na jaře.\n\nVodní doprava je možná pro lodě o výtlaku do 2000 t. V období mořského přílivu, jež dosahuje výšky 4 až 5 m je řeka dostupná i pro námořní lodě. Poblíž ústí se nacházejí loděnice.\n"}
{"id": "278292", "url": "https://cs.wikipedia.org/wiki?curid=278292", "title": "Simpsonovi (1. řada)", "text": "Simpsonovi (1. řada)\n\nPrvní řada amerického animovaného seriálu Simpsonovi je úvodní řada tohoto seriálu, které předcházely 3 řady přibližně tříminutových skečů pravidelně vysílaných v The Tracey Ullman Show v letech 1987–1989. Řada byla vysílána na americké televizní stanici Fox od 17. prosince 1989 do 13. května 1990. V Česku pak tato řada měla premiéru, a vlastně i celý seriál, více jak o tři roky později, a to 8. ledna 1993 na prvním kanálu České televize. Tato pilotní řada se svým celkovým počtem pouhých 13 dílů je nejkratší řadou tohoto seriálu.\n\n\n<onlyinclude></onlyinclude>\n"}
{"id": "278294", "url": "https://cs.wikipedia.org/wiki?curid=278294", "title": "Stratovarius", "text": "Stratovarius\n\nStratovarius je metalová skupina z Finska založená v roce 1984. Původně byla skupina založena pod názvem \"Black Water\". Zakládající členové byli Tuomo Lassila, Staffan Stråhlman a John Vihervä. Název \"Stratovarius\" vznikl v roce 1985 kombinací slov Stratocaster a Stradivarius. V témže roce se ke skupině připojil Timo Tolkki, když nahradil Staffana Stråhlmana a zároveň se stal hlavním mozkem kapely.\n\nNa konci roku 2003 ze Stratovarius odchází Timo Kotipelto a Jörg Michael, důvodem mají být neshody uvnitř kapely. Až v lednu roku 2005 nahrávají ve stejné sestavě další album, které vychází ještě téhož roku. V červnu téhož roku ze skupiny odchází Jari Kainulainen a je nahrazen Laurim Porrou.\n\n2. dubna 2008 Timo Tolkki na svém webu uveřejnil dopis fanouškům, ve kterém oznámil, že po dlouhodobějších neshodách kapelu oficiálně rozpustil. Timo ovšem dovolil ostatním členům, aby mohli pokračovat v další tvorbě pod názvem Stratovarius. Ti proto přijali nového kytaristu Matiase Kupiainena, se kterým nahráli skladby k novému albu Polaris.\n\nTimo Tolkki hrál se svými skupinami Revolution Renaissance a Symfonia, které byly však obě zrušeny. V roce 2013 vydal první album metalové opery Timo Tolkki´s Avalon. .\n\nV roce 2011 bylo vydáno nové album Elysium, a v roce 2013 Nemesis.\n\nV roce 2015 Stratovarius vydali album „Eternal“. Nejprve z něj byly zveřejněny dvě písně – „Shine In The Dark“ a „My Eternal Dream“ – přes hudební vydavatelství earMUSIC (nepočítaje neoficiální vydavatele) a vyšly k nim též videoklipy na YouTube. Samotné album bylo vydáno 11. září.\n\n\n\n\n\n\n\n\n"}
{"id": "278295", "url": "https://cs.wikipedia.org/wiki?curid=278295", "title": "Kavalír", "text": "Kavalír\n\nSlovo kavalír není zcela jednoznačné a může znamenat:\n\n\n\n\n\n\n\n"}
{"id": "278299", "url": "https://cs.wikipedia.org/wiki?curid=278299", "title": "Teorie nálepkování", "text": "Teorie nálepkování\n\nTeorie nálepkování (nebo také etiketizační teorie, Labeling Approach, teorie visačky či teorie labellingu) se řadí mezi konstruktivistické teorie, která se snaží o vysvětlení delikvence. Zabývá se procesem interakce mezi jedinci, kteří jsou považování za narušitele společenských norem, a mezi osobami, které tyto formy vytváří a následně narušitele hodnotí (dávají jim určitou nálepku). Anthony Giddens definuje teorii etiketizace jako teorii deviace, podle které se určití jedinci stávají deviantními proto, že byli takto označeni jinými lidmi. Teorie vznikla již ve 30. letech 20. století a to na základě analýzy delikvence mladistvých Tannebauma z Chicagské školy či Lindesmitha (experiment s opiem). Nicméně labelling se začíná více rozebírat až v 50. letech 20. století. Přijímán jako vysvětlující teorie je pak v 60. letech a hlavně v letech sedmdesátých, kdy je na vrcholu spolu s autory jako Becker, Lemert a Erikson. Po tomto období nicméně etiketizace pomalu mizí, a to především kvůli tomu, že její základní teoretikové v tezi dále nepokračují a nerozšiřují ji.\n\nTeorie nálepkování tvrdí, že deviaci dávají vzniknout sociální skupiny, které si definují pravidla, jejichž porušení vede k označení jedince za devianta. Zda bude chování označeno za deviantní tedy určují aktuálně platné společenské normy, přičemž lidé, kteří obdrželi tuto nálepku, se stávají “outsidery”. To, co je označeno jako deviantní, tedy tolik nesouvisí s tím, čeho se člověk dopustil, ale spíše s tím, jak na daný čin nahlíží společnost.\n\nNe všichni nálepkovaní však porušili pravidlo, což znamená, že deviantem nemusí být jedinec, který se deviace opravdu dopustil. Deviantem je pouze ten, kterému byla nálepka úspěšně aplikována.  Proto deviací může být zločin, ale také mentální choroba či homosexualita.\n\nBecker podotýká, že těmi, kdo nálepky udělují, jsou nejčastěji jedinci disponující nějakou mocí (ekonomickou či politickou) a autoritou, například policisté či učitelé. Bohatí nálepkují chudé, starší mladší, muži ženy, příslušníci etnické většiny přidělují nálepky lidem z menšin (náboženských, etnických apod.). \n\nCelý proces nálepkování je často upevňován právem, právními institucemi, bezpečnostními sbory, justicí, médii nebo výchovně vzdělávacími institucemi.\n\nPodle Douglase Reybecka může nálepka postihnout také jedince, kterým se nepodaří dostatečně prokázat, že dodržují předepsané normy. Společnost je totiž podle autora založena na silné touze po jednotě a kolektivním vědomí, což má za následek stigmatizaci jakéhokoli “rušivého elementu”, na který je nahlíženo jako na hrozbu pro zajetý řád. Deviace ze strany společnosti se tím pádem dá dělit na “soft” a “hard” formu:\nAutor také říká, že nálepkování probíhá daleko častěji ve složitějších než v jednoduchých společnostech (myšleno co do počtu jedinců). Toto je dáno zejména tím, že v jednoduchých společnostech, kde je fyzická interakce na každodenním pořádku, je udržení jedince na okraji a mimo sociální život daleko těžší než v prvně zmíněných typech.\n\nPodle současného významného britského sociologa A. Giddense bychom pod pojmem „etiketizační teorie“ neměli rozumět ucelenou teorii, nýbrž soubor spolu souvisejících myšlenek.\n\nDeviace samotná má dvě formy - deviace jako odchylka od sociální normy (deviantní jednání se opravu odklonilo od zavedených sociálních norem) a deviace jako nálepka (k odklonění od normy reálně nedošlo, avšak společností je přesto takto označeno). Díky tomu můžeme i devianty roztřídit do dvou skupin podle typu jejich deviace.\n\nDle jednoho z hlavních teoretiků labelingu, Howarda Beckera, devianti tvoří komunitu, jelikož mají společnou nálepku a sdílí také zkušenost s vyřazením na okraj společnosti. Marginalizace se odehrává zejména na poli normativního sociálního života.\n\nOdpověď společnosti na “deviantní ”akt také záleží na okolnostech. Jsou tedy různé stupně toho, na co lidé reagují jako na deviaci, přičemž záleží především na:\nSamotní devianti se dělí do čtyřech skupin:\n\nJedinec je následně vyčleněn z původních sociálních skupin a je donucen stát se součástí sociální skupiny, která je z pohledu společnosti podřadnější. Tato skupina pak často posílí jeho deviaci a on stále bude pokračovat v tomto chování, čímž dochází k tzv. internalizaci a sebenaplňujícímu se proroctví. Pojem sebenaplňující proroctví je možné vysvětlit na následujícím příkladu - student se před zkouškou obává toho, že nebude schopen se dostatečně připravit, což zapříčiní, že se bude místo studia podvědomě více zabývat svým strachem než učením se na zkoušku a jeho obava se díky tomu opravdu stane realitou. \n\nNastává dramatická změna v jedincově veřejné identitě. Je přijímán jako deviant a je s ním také tak zacházeno. Tento prohřešek se stává jeho klíčovou vlastností a deviantní skupina se stává “subkulturou”.\n\nHughe říká, že většina statusů má klíčovou vlastnost, která slouží pro rozlišení. Například doktor je člověk, který má certifikát, tvrdící, že splnil jisté požadavky. To je jeho klíčová vlastnost, která zároveň říká, že by měl být z vyšší střední třídy, muž atd. Stejnou věc chce však uplatnit i na devianta. Člověk, který něco ukradl, nejen že podle společnosti bude krást dál, ale zároveň má další deviantské vlastnosti. Lidé ho tak vnímají a podle toho s ním zacházejí určitým (stigmatizujícím) způsobem. Jedinec je pak oddělen od konvenčních skupin, a to buď přímo nebo nepřímo.\n\nNázornou ukázkou stigmatizace může být následující jev –  pokud bude dítě na začátku školní docházky označeno jako neschopné, hrozí tu nebezpečí, že bez ohledu na jeho případné zlepšení školních výsledků bude stejně vnímáno až do konce svých školních let.\n\nJako další příklad lze uvést homosexuály. Například homosexuál může dále zůstat ve své pozici, nicméně pracovní kolektiv k němu přichází jako k homosexuálovi, a tak je pro něj nemožné pokračovat na stávající pozici. Sežene si práci tam, kde jeho sexualita nehraje roli. Drogově závislý člověk, jehož závislost však neovlivňuje jeho pracovní výkon, je však vyřazen přímo. Nikdo ho nechce zaměstnat, a tak si hledá další ilegální činnosti (krádeže), které by jinak však nedělal.\n\nVe chvíli, kdy je deviant chycený, je s ním zacházeno jako s deviantem, a to může vyvolat další a větší deviaci.\n\nWilliam Cambliss se ve svém průzkumu zaměřil na středoškoláky, kteří mají tendenci pít, krást a vandalizovat. Rozdělil je do dvou skupin - na „Saints“ a „Roughnecks“. Saints pocházeli z dobrých rodin střední vrstvy, měli dobré známky a dávali si pozor, aby nebyli chyceni. Roughnecks byli naopak z  nestabilních rodin nižších tříd. Měli špatné známky a nezáleželo jim tolik na tom, zda budou chyceni. Těm společnost přiřadila nálepky. Saints dělali podobné věci jako Roughnecks, nicméně si dávali pozor, aby nebyli nálepkováni. Byli milí na policisty, když byli chyceni, a policisté věděli, že pochází z lepších tříd, proto k nim byli shovívavější a nikdy na ně nepodali žalobu, což u Roughnecks dělali často.\n\nMezi další případy nálepkování můžeme zařadit také událost, jež se odehrála v roce 1922 v Chicagu. Na tamější pláži byly zatýkány ženy za to, že na sobě měly nevhodně krátký koupací oděv. Plavky v té době nemohly ukazovat tolik ze ženského těla, jak jsme navyklí dnes. Oděv nesměl končit výše než 6 palců (v přepočtu přibližně 15 cm) nad koleny. V dnešních podmínkách jsou takto krátké plavky již většinově akceptovány, hodnotící kritéria společnosti se znatelně zmírnila. Ženy nejsou nadále nálepkovány pro porušování dobrých mravů.\n\nProces etiketizace je znatelný i na následujícím příkladu – nepatřičné chování chudého chlapce bude označeno nálepkou „ten kluk roste pro šibenici“, zatímco u chlapce z vyšší ekonomické vrstvy bude identický prohřešek označen jen jako „klukovina“.\n\nVýznačným teoretikem ve zkoumání nálepkování v mentálních chorobách je Scheff. Obecně akceptovaným rozdělením nálepek je pak následující toto členění:\nMohou se také objevit „sekundární efekty“ nálepkování:\nVýzkum zabývající se pohledem společnosti na mentální choroby byl proveden A. F. Jormem a A. Wrightem, kteří na základě telefonních hovorů s australskou mládeží testovali, zda jedinci správně identifikují jednu ze tří mentálních nemocí (psychóza, sociální fobie, deprese) na základě popisu operátora. Ukázalo se, že deprese byla správně označena dvakrát častěji než psychóza a že sociální fobie byla naopak nejhůře odhalena, a to přes její nejčetnější citování respondenty. Správnost tedy závisela na typu poruchy a na tom, jak jsou nemoci společensky definovány.\n\nDalší výzkum studoval efekt deviantní nálepky na pohled studentů psychologie na psychicky narušeného člověka. Výzkumníci vyprofilovali 4 pacienty, jimž přiřadili znaky určité psychopatologie (pacienti léčení na psychiatrii, drogově závislí, alkoholici, dříve odsouzení). První část studentů obdržela anamnézy bez těchto nálepek, druhá s nálepkami. Úkolem studentů pak bylo odhadnout, zda by jedinci odpověděli správně na každou z 52 otázek testu osobnosti (kde se testovala přítomnost psychopatologie). Hypotézou, který se potvrdila bylo to, že nálepka značně zvyšuje tendenci někoho nazvat psychopatologickým. Etiketizační proces a jeho vliv na psychicky nemocné byl zkoumán také americkými akademiky Linkem, Strueningem, Cullenem, Shroutem a Dohrenwendem. Jejich studie, zahrnující Scheffovy předpoklady o labelingu, se zabývala sociálním začleněním mentálně nemocných lidí podstupujících léčení. Zjistili, že vlivem socializace si jedinci utváří názor na jednání s mentálně postiženými pacienty, které vnímají jako silně negativní. Čím více tito pacienti uvěří, že bude jejich společenská pozice znehodnocena, tím více se bojí interakce s ostatními lidmi. Častým důsledkem pak bývá úplná izolace od společnosti a spoléhání se na pouze nejužší kruh blízkých osob, což vede k nedostatku sebeúcty a také k problémům v pracovním a sociálním prostředí. Ve studii je tedy zjevné, že čím více pacient uvěří nálepce sociálně izolovaného, tím spíše toto chování přijme za své.\n\nHomosexuálové bývají heterosexuálními muži považováni za méně maskulinní, což je oslabuje ve společnosti. Protože je mužská role pro ně velmi důležitá, schylují se ke konformitě a pokoušejí se skrývat svou sexuální orientaci a žít nepohodlný dvojí život, aby nebyli společensky „trestáni“ a byli považováni za více maskulinní jedince. Etiketizační teorii lze ilustrovat na situaci Francie v 18. století, kdy byla homosexualita zakázána (pod pojmem sodomie byla označena jako ohrožující mír, bezpečnost a pořádek společnosti a spadala do stejné kategorie jako vražda). Dle historických záznamů se policie o homosexuální projevy chování zajímala ale jen tehdy, pokud způsobovaly neklid veřejnosti. Tajné homosexuální chování bylo sice stále kontrolováno a sledováno, avšak zůstávalo bez trestu. Skrývání se před policejním postihem mohlo být částečnou příčinou vyhledávání náhodných homosexuálních vztahů, i když tento postoj je dnes konfrontován tím, že se jedná spíše o projev homosexuální kultury „bez pravidel“.\n\nI díky tomu, že teorie nálepkování není ucelenou teorií, spíše souborem spolu souvisejících myšlenek, je pochopitelné, že přístupy osobností, které se jejím průzkumem zabývali, se poměrně liší.\n\nZ nálepkových teoretiků je nejznámější Lemert, který jako první formuluje tuto teorii ve svém díle A Systematic Approach to the Theory of Sociopathic Behavior vydaném v roce 1951.\n\nHoward Becker tuto teorii rozšířil, a tak je to právě jeho teorie, která se stala všeobecně uznávanou. Dalšími zástupci mohou být Tannenbaum, Kitsuse, Erickson, Goffman, Schur, Garfinkel, Scheff, Matza, Platt a další.\n\nLemert – americký sociolog, který přichází s teorií sekundární a primární deviace. Pokud dojde k porušení společenské normy, má daný člověk dvě možnosti – buď bude své následující činy normalizovat, nebo bude jeho osoba stigmatizována. Na tom, jak bude reagovat, závisí i reakce prostředí, ve kterém se nachází. Čím více je jeho prostředí stigmatizováno, tím je pravděpodobnější, že se zmíněný člověk uchýlí k dalšímu deviantnímu jednání. Tento jev Lemert označuje jako sekundární deviaci.\n\nHoward S. Becker – v roce 1950 napsal spis s názvem Outsiders. Objevil, že vlastnosti, které se lišily od norem, byly nálepkováni těmi, kteří drželi více sociální moci, ať už byli profesionální autoritou či „moral entrepreneurs“ (morální podnikatelé), což jsou jak jedinci, tak organizace či sociální hnutí, které dává nebo odebírá nálepku, která byla udělena, a mají za nálepkování zodpovědnost (například policie).\n\nTaké tvrdil, že nálepky jsou sestaveny, aby dávaly do kategorií jednotlivce, kteří nenásledují základní pravidla chování. Ti pak nejen, že přijmou jim přiřazené nálepky, ale postupem času začínají ukazovat chování spojené s těmito nálepkami\n\nPodle Beckera jsou některé nálepky v jistých skupinách pěstované dobrovolně, pro společenské přijetí. Zkoumal totiž muzikanty, kteří si pěstovali neobvyklé chování, aby jim byla přiřazena nálepka jako excentrickým. Protože pomocí ní si prostředkovali kariéru a byli tak přijímáni jako muzikantiH.\n\nTannenbaum – jeho labelingové teorii se říkalo „dramatization of evil“ (dramatizace zla), která říká, že deviace se stává postupem času větší a větší součástí života jedince.\n\nMeade – ve svém článku The Labeling Approach of Delinquency se snaží zjistit, zda se Beckerova teorie recidivy jako další fáze nálepkovacího procesu a internalizace deviace zakládá na ověřitelných empirických datech. Jeho závěr je negativní.\n\nScheff – nálepkování je jistá degradace, kdy dochází k výměně osobnosti za jinou, kterou jedinci přiřadila společnost.\n\nV 60. a 70. letech, kdy byl labeling považován za dominantní sociologickou teorii kriminality, se stal také objektem četné kritiky. Této teorii byla vytýkána především omezená aplikovatelnost v rámci preferencí oficiálního nálepkování oproti neoficiálním reakcím na deviaci. Nálepkování také nebylo plně prokázáno empirickými výzkumy a nedostatečně zahrnuje psychologické aspekty nebo se hlouběji nezabývá sekundární deviací (tzn. chováním, které je zapříčiněno společenskou reakcí na deviaci člověka). Další kritiky:\n\nGove – sekundární efekty jsou následkem primárního stavu a ne nálepek\n\nMeade – neexistuje korelace mezi outsiery a recidivou (tzn. popírá sekundární deviaci)\n\nGlassner – Beckerova teorie nedokáže vysvětlit, proč jsou labelizovaní i ti, kteří nic neudělali\n\nMcAuliffe, Nelson a Farel, Gove a Akers – některé skupiny (homosexuálové, mentálně nemocní, drogově závislý atd.) obdrží nálepku ještě před tím, než se jejich “deviantní” chování projeví.\n\n"}
{"id": "278310", "url": "https://cs.wikipedia.org/wiki?curid=278310", "title": "Lokomotiva 749", "text": "Lokomotiva 749\n\nLokomotiva 749 je dieselová lokomotiva s elektrickým přenosem výkonu, která vznikla rekonstrukcí lokomotiv řady 751 a 752 (tehdejší označení lokomotiv dodaných jako T 478.2); stejně jako jim se jí přezdívá Zamračená nebo Bardotka.\n\nPo ukončení přechodu z parní na motorovou trakci v 80. letech 20. století na československých železnicích bylo rozhodnuto ukončit do té doby běžné vytápění osobních vozů párou a vlaky tažené motorovou lokomotivou vytápět elektricky. Podstatou rekonstrukce byla u osobních lokomotiv řady 751 náhrada parního generátoru (u nákladních lokomotiv řady 752 balastu) topným alternátorem TA 415, aby bylo možné tyto lokomotivy nadále používat pro osobní dopravu. Podobným způsobem byly již dříve přestavovány lokomotivy řady 753 na řadu 750.\n\nPrototypová přestavba lokomotivy 751.039 (nově 749.039) byla v jihlavském depu dokončena roku 1992. Jako druhá byla v depu Šumperk přestavována lokomotiva 751.051, pod označením 749.051 vyjela počátkem roku 1993. Poté se rozběhly sériové rekonstrukce a do roku 1996, kdy byly přestavby ukončeny, bylo rekonstruováno celkem 60 lokomotiv. Poslední lokomotiva 749.265 (ex 752.055) byla navíc osazena mikroprocesorovým řídícím systémem Intelo, elektrickým rychloměrem apod. Lokomotivy 749 vznikly jen u Českých drah, na Slovensku k přestavbám přistoupeno nebylo, jelikož pro osobní dopravu postačovaly stroje řad 750 a 754. Jednotlivé stroje nebyly k rekonstrukcím vybírány systematicky, pocházejí ze všech výrobních sérií (vyjma prototypů) a bylo jim ponecháno původní pořadové číslo; jejich označení proto netvoří souvislou číselnou řadu.\n\nZvláště po roce 2005 byly lokomotivy čím dál více nasazovány i v nákladní dopravě, a to hlavně s cílem vytlačit starší nerekonstruované řady 751 a 753 a v neposlední řadě i proto, že byly elektrifikovány tratě, kde řada 749 původně jezdila (např. trať Chomutov - Cheb). V roce 2007 tak bylo několik lokomotiv zahrnuto i do vozového parku nově vzniklé dceřiné společnosti ČD Cargo. Dnes jsou poslední lokomotivy v nákladní dopravě provozovány v SOKV České Budějovice, kde slouží k vozbě odklonových nákladních vlaků při výlukách. U Českých drah je stále v provozu několik lokomotiv v depu Praha-Vršovice a občas zaskakují například za řadu 754 na Posázavském pacifiku nebo za motorové vozy řady 854 na trati do Mladé Boleslavi. V Šumperku je pak provozní nejmladší modernizovaná lokomotiva 749.265, která se objevuje na tratích do Olomouce a Jeseníku.\n\nPři masivním rušení této řady, které započalo kolem roku 2008, bylo odstaveno mnoho lokomotiv a většina z nich byla sešrotována. Několik lokomotiv však získali soukromí dopravci, společnost IDS Cargo tak dnes provozuje stroje 749.162 a 181, Autodoprava Hanzalík odkoupila a opravila stroje 749.262 a 263, které používala při přepravách balených minerálních vod z Kyselky do skladu v Prostějově, po jejím zadlužení a insolvenci ale byly lokomotivy odprodány firmě Rail system, jež je dále pronajímá k různým výkonům. Lokomotivy 749.006, 240, 246, 248, 253, 254 a 259 získalo několik muzejních spolků, a budou tak zachovány jako historické.\n\nU ČD jsou 749.107, 121, 264 a 265 nasazovány jako náhrady za lokomotivy 754 nebo motorové vozy 854.\n\n"}
{"id": "278312", "url": "https://cs.wikipedia.org/wiki?curid=278312", "title": "Mincio", "text": "Mincio\n\nMincio [ˈmintʃo] ( ) je řeka v severní Itálii (Lombardie, Benátsko). Její délka činí 75 km a plocha povodí je přibližně 2859 km².\n\nNad Gardským jezerem se nazývá Sarca a teprve z jezera odtéká pod názvem \"Mincio\". Ústí zleva do Pádu u města Roncoferraro.\n\nV minulosti řeka ústila do Jaderského moře u města Adria. Teprve po záplavách v roce 589 se stala přítokem Pádu.\n"}
{"id": "278313", "url": "https://cs.wikipedia.org/wiki?curid=278313", "title": "Emil Holub", "text": "Emil Holub\n\nEmil Holub, křtěný Emilian Carl Johann Holub (7. října 1847 Holice – 21. února 1902 Vídeň) byl český lékař, cestovatel, kartograf a etnograf v Africe. Během dvou pobytů v jižní Africe v letech 1872–1879 a 1883–1887 zde vykonal několik vědeckých výprav a pořídil rozsáhlou přírodovědnou a etnografickou sbírku. \n\nNarodil se v Holicích v rodině lékaře Františka Holuba a jeho manželky Anny, rozené Ebertové. V roce 1857 se rodina přestěhovala do Pátku nad Ohří. V dětství četl africký cestopis Davida Livingstona, který jej podle jeho pozdějších slov silně ovlivnil. První ročník gymnázia studoval na německém reálném gymnáziu v Praze, další ročníky pak na německém gymnáziu v Žatci, kde maturoval v roce 1866. Chtěl studovat přírodní vědy a archeologii, ale na přání otce začal studovat na lékařské fakultě Karlo-Ferdinandově univerzitě, kde 24. února 1872 promoval a získal titul doktor medicíny. \n\nZa podpory Vojtěcha Náprstka odjel 18. května 1872 na svou první cestu do jižní Afriky. Vyplul z anglického Southamptonu a po krátkém mezipřistání v Kapském Městě se vylodil 8. července v Port Elizabeth. Díky doporučení tamějšího rakouského konzula Adlera zde začal pracovat jako lékař v evropských rodinách. 26. srpna 1872 odešel vykonávat lékařskou praxi v městě Dutoitspan (nyní předměstí Beaconsfield v Kimberley) mezi hledači diamantů. V březnu 1873 se přidal ke konvoji místních lovců na dvouměsíční cestu – „vědecké safari“ na území bečuánského kmene, kde získal první zkušenosti s domorodci a výstrojí. Sestavil přírodovědnou sbírku, kterou ve dvaceti bednách odeslal Náprstkovi do Prahy. \n\nDne 3. listopadu 1873 vyrazil na druhou vědeckou výpravu se zaměřením na sbírku etnografických materiálů, z níž se vrátil 7. dubna 1874. Probádal východní okraj pouště Kalahari a navštívil Šošong, hlavní sídlo kmene Bamangwatů. Zpět se vracel podél řeky Limpopo. Třetí expedici vykonal od 2. března 1875 do listopadu 1877, při níž podnikl cestu k řece Zambezi a zpracoval první detailní mapu oblasti Viktoriiných vodopádů. Dorazil až do Šešeke, hlavního sídla kmene Loziů (Bartostů, Maruců), kde se setkal s jejich králem Sipopem. Sipopo byl krutý tyran, ale Holuba si oblíbil a poskytl mu prostředky na plavbu po řece Zambezi. Ta však neskončila příliš šťastně, neboť Holub i s domorodým doprovodem ztroskotal v peřejích, kde se utopily jeho sbírky, cestovní deníky i několik domorodých veslařů. \n\nPo tomto neúspěchu se Holub rozhodl k návratu. 5. srpna 1879 se vydal na zpáteční cestu do Evropy. Do Prahy s sebou vzal i bečuánskou dívku Bellu. Vrátil se 18. října téhož roku a začal přednášet po celém území Rakouska-Uherska a psát články. Napsal a vydal první knižní popis Viktoriiných vodopádů, vydaný anglicky v Grahamstownu roku 1879. Na Střeleckém ostrově uspořádal velkou výstavu. V letech 1880–1881 vydal cestopis \"Sedm let v jižní Africe – příhody, výzkumy a lovy na cestách mých od polí diamantových až k řece Zambesi (1872–1879)\". Dne 2. listopadu 1883 se ve Vídni oženil s osmnáctiletou dívkou Rosou (Růženou) Hofovou (1865–1958).\n\nDíky podpoře veřejnosti i císařského dvora připravoval druhou cestu do Afriky, při níž chtěl z Kapského Města projít celým kontinentem až do Káhiry. V případě komplikací by se obrátil k východu na pobřeží Indického oceánu. Vyplul 22. listopadu 1883 a 22. prosince přistál v Kapském Městě. Provázela jej manželka Růžena (Rosa) a šest mužů, které si vybral pomocí konkurzu: Josef Špíral ze Šťáhlav (1845–1886), Antonín Halouska z Rajhradu (1860–1901), Osvald Söllner (??–1886) a Karel Bukač z Vídně (??–1886), Ignác Leeb z dolnorakouského Harmansdorfu a János Fekete z maďarského Csongrádu. Každý muž z této šestice ovládal alespoň dvě užitečná řemesla. \n\nExpedice směřovala z Kapského města přes řeky Oranje a Vaal do země Bečuánců a Bamangwatů v dnešní Botswaně a dále přes území Loziů (Maruců), Supiů (Mašupiů a Tongů (Matoků) do dnešní Zambie. Na cestě došlo k mnohým nesnázím, jako byl např. úhyn tažných volů po požití jedovatých rostlin, expedice byla poté odkázána pouze na služby domorodých nosičů. Josef Špíral a Karel Bukač zemřeli na malárii nedaleko Viktoriiných vodopádů. Kvůli špatnému zdravotnímu stavu poslal Holub Antonína Halouska domů. V létě roku 1886 Holub opustil území Tongů a vydal se do země bojovných Mašukulumbů (Ilů), kteří nosili zvláštní špičaté účesy. Holub byl prvním Evropanem, který navštívil jejich území. 2. srpna 1886 bojovní Mašukulumbové přepadli Holubův tábor u vesnice Galulongy a zabili Osvalda Söllnera. Zároveň ukradli podstatnou část zásob, zničili sbírky i deníkové záznamy. Holub s manželkou a zbývajícími dvěma pomocníky museli uprchnout zpět na území Tongů. Zde byl Ignác Leeb těžce zraněn levhartem a Holub i jeho manželka vážně onemocněli. V cestě už Holub nemohl pokračovat a musel se vrátit zpět. Koncem září roku 1887 přijel do Čech. Přesto se mu podařilo shromáždit mnoho přírodovědného i etnografického materiálu a poznatků, které byly oceňovány ve vědeckých kruzích u nás, v Německu, Francii a Anglii. Plánoval ještě třetí výpravu do Afriky v roce 1889. Tentokrát měl zamířit na popud Leopolda II. do Belgického Konga. Zdravotní stav mu to již nedovolil.\n\nVydal knihu \"Druhá cesta po Africe – Z Kapského Města do země Mašukulumbů\". Uspořádal dvě velké výstavy (1891 ve Vídni a 1892 v Praze), které navštívilo 190 000 návštěvníků. Pro nízké vstupné však výstavy skončily finanční ztrátou. Nepodařilo se mu získat prostor pro trvalé umístění svých sbírek (okolo 13 000 předmětů) a začal je po částech rozprodávat nebo je i daroval muzeím, vědeckým institucím a školám. V roce 1894 odjel na dva roky přednášet do USA. V Africe překonal malárii a další tropické nemoci, které se pak projevily na jeho zdravotním stavu v posledních letech života. Zemřel ve Vídni 21. února 1902. Pohřben byl 24. února 1902 v „čestném hrobě“ (\"Ehrengrab\") na Wiener Zentralfriedhof (skupina 14 A, číslo 11).\n\nManželka Emila Holuba se narodila 11. května 1865 ve Vídni jako Rosa Hofová. S Emilem Holubem se seznámila po jeho návratu z první africké cesty, když ve Vídni ukládal sbírkové předměty. Čtyři roky byla jeho spolupracovnicí a na druhou cestu do Afriky ho doprovázela. Své křestní jméno Rosa si počeštila na Růžena. S Emilem Holubem žila ve Vídni až do jeho smrti. V roce 1920 jí město Holice udělilo čestné občanství a domovské právo, v roce 1947 jí bylo navráceno československé občanství.\n\nKonec života prožila se svou sestrou v Hietzingu u Vídně a několikrát navštívila Československo. V roce 1957 ji ve vídeňském bytě navštívili cestovatelé Miroslav Zikmund a Jiří Hanzelka. Zemřela 28. září 1958 ve věku 93 let a v závěti odkázala zbylé věci po manželovi Holicím. Je pochována spolu s Emilem Holubem ve Vídni.\n\nNárodní knihovna ČR eviduje 29 odborných publikací, jejichž autorem je Emil Holub a které byly vydány za jeho života. Během prvního pobytu v Africe vydal dvě publikace anglicky, dále už pak převážně česky a německy (často vycházely ve stejném roce obě jazykové mutace).\nPrvní českou knihu Emila Holuba vydal J. Otto v roce 1880: \"Sedm let v jižní Africe : příhody, výzkumy a lovy na cestách mých od polí diamantových až k řece Zambesi : (1872–1879). Díl prvý\"\nPosmrtných vydání se díla Emila Holuba dočkala až po druhé světové válce, kdy v roce 1948 vydali Toužimský a Moravec \"Černý ráj: Příjezd do jižní Afriky a první cesta – První část cestopisu Sedm let v jižní Africe : (1872–1873)\" a v roce 1952 vydala Osvěta Praha reprint vydání z roku 1881 \"Velké dobrodružství : cesta po Zambezi (výzdoba knihy Karel Liebscher )\". V dalších letech pak vyšly knihy Emila Holuba též v němčině, angličtině a ruštině.\n\n\nEmil Holub byl filatelista, byl členem nejstaršího českého klubu – Klubu českých filatelistů – později Klub 001. Byl zobrazen na československých známkách z roku 1952 a na české známce z roku 2007. K oběma výročím byla vydána i obálka prvního dne.\n\n\n\n"}
{"id": "278314", "url": "https://cs.wikipedia.org/wiki?curid=278314", "title": "Lokomotiva 770", "text": "Lokomotiva 770\n\nMotorová lokomotiva řady 770 byla pod původním označením T 669.0 dodávána lokomotivkou ČKD Praha a podnikem Strojárske a metalurgické závody Dubnica nad Váhom (SMZ) pro potřeby Československých státních drah a průmyslových podniků v Československu. Prototyp byl vyroben v roce 1963, sériová výroba probíhala v letech 1967 až 1969. Dodatečně bylo poté ještě vyrobeno 10 lokomotiv na široký rozchod opět v ČKD, a to roku 1983.\n\nPodle požadavků sovětských železnic na dodávku těžkých lokomotiv pro posun byly v ČKD Praha vyrobeny roku 1963 tři stroje. První dva byly označeny jako ČME 3, třetí byl určen pro ČSD a nesl označení T 669.0001. Lokomotivy při zkouškách obstály, obě železnice tak objednaly sériovou výrobu. Vzhledem k nedostatku výrobních kapacit v ČKD (prioritu měly exportní zakázky) byla výroba lokomotiv pro tuzemsko předána na Slovensko, konkrétně do SMZ v Dubnici. Výroba zde byla zahájena roku 1967 a pokračovala do roku 1969, kdy byla nahrazena novější řadou T 669.1 (771) s rekonstruovaným uložením rámu na podvozcích pomocí vahadel, vyrovnávajících nápravové tlaky. Toto konstrukční řešení bylo poprvé ověřováno na lokomotivě T 669.0082, jenž byla v SMZ opravována po násilném poškození. Díky jeho přednostem byla proto ukončena výroba „starého“ provedení a dále již byly vyráběny jen upravené stroje. Lokomotiva T 669.0082 byla přeznačena na T 669.1001 a stala se tak zároveň prvním strojem nové řady. Osmnáct lokomotiv řady T 669.0 bylo zároveň dodáno do československého průmyslu.\n\nZačátkem 80. let stále stoupal objem zboží přeložený ve východoslovenských překladištích a 12 strojů řady T 669.5 (dnešní 771.8), dodaných v letech 1970–71 z Dubnice, potřebám zdejšího provozu nestačilo. Díky ukončení výroby této řady v Dubnici byly proto další lokomotivy objednány opět v ČKD, které dodalo celkem 10 strojů v provedení bez provahadlování, byly proto označeny řadou T 669.51 a později 770.8. Jejich domovem se stala depa Čierna nad Tisou a Maťovce, kde pracují stále. Další tři lokomotivy na široký rozchod získal tamní průmysl; vyrobeny byly postupně v letech 1974, 1983 a 1985 taktéž v ČKD.\n\nObdobná motorová lokomotiva typu ČME3, později s elektrodynamickou brzdou jako ČME3, byla dodávána do Sovětského svazu. Jiné modifikace byly dodávány do Iráku (řada DES3100), Sýrie (řada LDE1500), Albánie (řada T 669.1, ale technicky odpovídající československé řadě T 669.0), Polska (řada S200; dva kusy opravené po nehodě odebraly ČSD) a železáren v Indii (řada DEC120).\n\nLokomotiva je kapotová se středovým stanovištěm strojvedoucího. Na obě strany od stanoviště vybíhají zúžené nestejně dlouhé kapoty. Pod delší z nich je uložen spalovací motor, trakční generátor, chladiče, ventilátory a pomocné stroje (tedy – soustrojí nabíjecího dynama a budiče, dva ventilátory chlazení trakčních elektromotorů, dva ventilátory chlazení naftového motoru, kompresor a převodovka HVK). Pomocné stroje jsou poháněny od spalovacího motoru – klínovými řemeny. Převodovka pomocných pohonů (HVK – cca 65 kW) obsahuje dvě hydrodynamické spojky. Jedna spíná pohon kompresoru (vzduch, 8 barů), druhá spíná ventilátor hlavního chladicího okruhu naftového motoru. Druhý, menší, ventilátor vedlejšího chladicího okruhu je poháněn elektromotorem. Pod kratší kapotou se nachází alkalická akumulátorová baterie NIFE (články nikl-železo, elektrolyt louh sodný, 1,2 V /článek, napětí sítě 110 V DC,150 Ah – odolná, nenáročná akumulátorová baterie).\n\nSpalovací motor K 6 S 310 DR (nízkotlaké přeplňování – jediné turbodmychadlo poháněné výfukovými plyny, vrtání 310 mm, zdvih 360 mm, jmen. ot. 750 ot./min., volnoběh 350 ot./min., zdvihový objem 163,2 litrů, spotřeba nafty 221 g/kWh, cca 350 litrů na hodinu plného výkonu, při běžném provozním režimu v nepřetržité službě na těžkém posunu cca 20-30 l /h. Obsah chladicí kapaliny cca 1100 l, náplň motorového oleje cca 650 kg, palivová nádrž 6 000 litrů. Zásobníky písku (cca 800 kg) jsou pod kapotou na obou čelech lokomotivy. Vstupní dveře do kabiny jsou na obou čelech z ochozu vedle kapot. V každém podvozku jsou tři tlapové trakční elektromotory (TM). Jde o stejnosměrné sériové elektromotory, zavěšené na nápravě dvěma kluznými tlapovými ložisky a dalším odpruženým závěsem v rámu podvozku. Krouticí moment je přenášen na nápravu pevným ozubeným převodem – pastorek na hřídeli TM zapadá do ozubeného kola na nápravě. Převod (prototyp 1:5.06 – sériové stroje 1:4.05) je mazán broděním v náplni olejové vany. Dvojice TM tvoří skupinu trvale spojenou do serie. Tři skupiny se připojují k hlavnímu generátoru paralelně. Každá skupina má vlastní stykač pneumaticky spínaný. Regulace výkonu spalovacího motoru je prováděna sdruženým regulátorem, který na každém výkonovém stupni udržuje konstantní otáčky v závislosti na zatížení přidáváním paliva nebo odbuzováním trakčního generátoru. Trakční dynamo má cizí buzení, napájené z budiče. Budič kombinuje cizí buzení z baterie, vlastní derivační buzení a dekompaudní buzení (trakční proud) a zároveň pracuje jako zesilovač. TM využívá dva stupně šuntování (zeslabení magnetického pole připojením odporu paralelně k budícímu vinutí statoru) v závislosti na hodnotách proudu a napětí pomocí šuntovacího relé. Stator dynama má mimo jiné i vinutí pro start spalovacího motoru napájené z baterie.\n\nLokomotivy řad 770 i 771 (T 669.0 a T 669.1) vynikaly dobrými adhezními vlastnostmi a vysokou tažnou silou. Sloužily při těžkém posunu ve stanicích a na seřaďovacích nádražích i na traťových výkonech v nákladní dopravě, méně často i v osobní dopravě. V provozu byly vždy spolehlivé, na obsluhu i údržbu nenáročné a personálem oblíbené. Přezdívalo se jim „Čmelák“ podle označení v provedení pro sovětské železnice (ČME 3 – \"čechoslováckij manevróvij těplovóz s elektríčeskoj predáčej\" – doslova přeloženo: \"československá posunovací motorová lokomotiva s elektrickým přenosem\"). Odstavování z provozu nastalo především s poklesem výkonů v nákladní dopravě, kdy nebylo využití pro tak velký počet těžkých a výkonných lokomotiv konstruovaných pro nejtěžší posun nebo přetahy velkých zátěží na kratší vzdálenosti (velká tažná síla, malá rychlost). Starší lokomotivy řady 770 byly rušeny jako první a většina z nich skončila v provozu do roku 2010. Poslední stroje u státních drah dosluhují na západním Slovensku v nákladní dopravě pod hlavičkou ZSSK Cargo, jelikož jsou na těžkém posunu a manipulačních vlacích jen obtížně nahraditelné. Některé lokomotivy se vyhnuly zrušení díky prodeji soukromým dopravcům, kde slouží i nadále. Tyto firmy taktéž odkoupily stroje ze zrušených průmyslových podniků. Část lokomotiv v jejich vlastnictví byla modernizována dosazením moderního spalovacího motoru, např. od firmy CAT. Ve stavu ČD nacházejí již pouze dvě lokomotivy 770.001 (prototyp T 669.0001) a 770.085, určené pro muzeální účely; u ČD Cargo není řada 770 provozována vůbec ve prospěch novějšího typu 771.\n\n\n"}
{"id": "278321", "url": "https://cs.wikipedia.org/wiki?curid=278321", "title": "Jazyková rada", "text": "Jazyková rada\n\nJazyková rada je název více jazykových institucí:\n"}
{"id": "278322", "url": "https://cs.wikipedia.org/wiki?curid=278322", "title": "Umělecká improvizace", "text": "Umělecká improvizace\n\nUmělecká improvizace je umělecká činnost konaná bez náležité přípravy. Umělec zabývající se systematicky uměleckou improvizací je improvizátor.\n\nS improvizovanými uměleckými výstupy se lze setkat v oblasti hudby, kde se tímto slovem nazývají i některé hudební skladby (např. \"varhanní improvizace\", \"klavírní improvizace\" apod.), avšak improvizace většinou není zapsána do not – je tedy pokaždé jiná. Metody hudební improvizace se používají především v blues, jazzu, ale i ve vážné hudbě.\n\nImprovizátory byli téměř všichni skladatelé až do 19. století. Obor interpretace vznikal totiž pozvolna uváděním hudby barokních mistrů v období romantismu. Např. Bachovy skladby začal ve velkém uvádět až Felix Mendelssohn-Bartholdy v Lipsku.\n\nKlavírním improvizátorem byl například i Jiří Šlitr, významnými varhanními improvizátory jsou Jaroslav Vodrážka, Otto Novák (†2013) a Vladimír Roubal, známí jsou také Jaroslav Tůma, Václav Uhlíř či David Postránecký. Mezi francouzské improvizátory patří Charles Tournemire, Marcel Dupré, Pierre Cochereau nebo Pierre Pincemaille. V minulosti byl za nepřekonatelného improvizátora považován Johann Sebastian Bach. V oblasti moderní populární art-rockové hudby je jím například Marián Varga a mnozí další.\n\nHerecké improvizace předvádějí populární komici, baviči a komediální umělci. Improvizačním uměním vynikali či vynikají například Jan Werich, Jiří Voskovec, Vlasta Burian, Bolek Polívka, Jaroslav Dušek, Jiří Maryško, Lubomír Lipský, Miroslav Horníček, Miroslav Donutil Martin Zbrožek, Ivan Vyskočil, Luděk Sobota a mnozí další. Ze současných divadelních souborů je potřeba zmínit především Divadlo Demago, Divadlo VOSTO5, Láhor soundsystém ad., jejichž tvorba je na improvizaci, ať už přímé nebo fixované, přímo založena. \n\nV letech 1994 – 1998 TV Nova uváděla pořad Ruská Ruleta založeném na improvizačním umění Oldřicha Kaisera a Jiřího Lábuse. Herci získali losováním diváky zvolené téma, které během následujících dvou minut určeném na převléknutí a nástinu kostry příběhu, přetvořili v hranou několika minutovou scénku. \n\nHerecká improvizace je základem samostatných dramatických či terapeutických forem jako jsou improvizační zápasy, dialogické jednání či divadlo fórum.\n\nExistují i výtvarné improvizace, jako jsou rychlokresba či rychlomalba, často předváděné jako druh turistické či pouťové atrakce.\n"}
{"id": "278324", "url": "https://cs.wikipedia.org/wiki?curid=278324", "title": "Přímorožec šavlorohý", "text": "Přímorožec šavlorohý\n\nPřímorožec šavlorohý (\"Oryx dammah\") je druh přímorožce, který dříve obýval velkou část severní Afriky. V současné době se spekuluje o možnosti, že v severním Nigeru a Čadu přežívá malá populace přímorožců šavlorohých, což by vyvracelo současný názor, že je v přírodě již vyhuben.\n\nPřímorožec šavlorohý je v kohoutku vysoký přes jeden metr, na délku měří 1,5-2,4 m a jeho hmotnost se pohybuje kolem dvou set kilogramů. Většina srsti je zbarvena bíle, pouze krk, prsa a část obličeje je zbarvena zrzavo-hnědě. Dlouhé, tenké, hladké rohy připomínající meč, které mají obě pohlaví, mohou být i přes metr dlouhé a samci je využívají při soubojích o samice.\n\nPřímorožec šavlorohý obývá vyprahlé stepi a pouště, kde spásá téměř všechen vegetační porost, který v těchto podmínkách roste - listy, nejrůznější rostliny, pupeny, kořínky, pokud je příležitost, rád sežere i ovoce. K životu v těchto tvrdých podmínkách má několik důležitých adaptací, které mu dovolují v těchto podmínkách přežít. Má velice výkonné ledviny, potí se, až pokud teplota přesáhne zhruba 40 °C, dokáže vydržet několik týdnů bez vody, kterou z velké části přijímá z potravy a velká kopyta mu napomáhají rozložit celou váhu zavalitého těla na měkkém písku.\n\nŽije v kočovných smíšených stádech tvořených až osmdesáti zvířaty. Při migracích, které bývají dlouhé několik stovek kilometrů, se jednotlivá stáda spojují a vytváří až několika tisíci členné skupiny.\n\nV období rozmnožování spolu samci agresivně bojují o samice, přičemž využívají svých ostrých a dlouhých rohů. Dvoření je u tohoto druhu výjimečnou podívanou. Samec a samice se k sobě postaví opačným směrem a začnou kolem sebe kruhovitě běhat, přičemž samec vyčkává na samiččino svolení spářit se s ní. Pokud samice není pohlavně dospělá (pohlavní dospělosti dosahuje ve věku 2 let) a nějaký samec se jí začne dvořit, většinou začne utíkat v opačném směru než je tomu zvykem, čímž dá samcovi jasně najevo, že se pářit nemůže.\n\nSamice se těsně před porodem, což je zhruba v osmém až devátém měsíci březosti, odpojí od stáda a o samotě a v klidu porodí jediné mládě, které po narození váží průměrně 9 až 15 kg. Samice se pár hodin poté vrací ke stádu a mládě odstavuje již ve věku 14 týdnů. V zajetí se může přímorožec šavlorohý dožít i více než 15 let.\n\nPřímorožec šavlorohý byl nejprve loven místními domorodci pro své maso, které jim poskytovalo obživu, následující dlouhá léta pro své rohy, což jej, nebýt záchranářských opatření, dovedlo téměř jistě k zániku. Dříve byl přímorožec šavlorohý hojně rozšířeným savcem v saharských oblastech, v současnosti je v přírodě zřejmě vyhynulý, ačkoli existuje tvrzení, že malá populace ještě žije v Čadu a Nigeru.\n\nZáchranářská opatření byla odstartována v 60. letech 20. století. V roce 1996 bylo v zoologických zahradách a parcích po celém světě chováno více než 1 250 přímorožců šavlorohých, na rančích v Texasu dalších 2 145 jedinců. Celé stádo tohoto turovitého existuje v přírodním parku v Tunisku, kde také plánují následnou reintrodukci zde odchovaných jedinců zpět do přírody.\n\n"}
{"id": "278326", "url": "https://cs.wikipedia.org/wiki?curid=278326", "title": "Sanforizace", "text": "Sanforizace\n\nSanforizace je kontrolované kompresivní srážení textilií z celulozových vláken (bavlna, len, viskóza atd.). Je to mechanický proces, kterým se dosáhne značného snížení sráživosti při praní. Na speciálním stroji se textilie pěchuje podélným a příčným směrem za spolupůsobení horkého vlhkého vzduchu. \n\nTextilie prochází mezi gumovým pásem a ohřívaným měděným válcem. Přítlačný válec tiskne gumový pás na měděný válec, pryž se při tom roztahuje a s ní i textilie. Když tlak povolí, gumový pás a zpracovávaný materiál se zkrátí. Zkrácení je tím větší čím silnější je přítlak válce.\n\nNa tomto principu se dají zušlechťovat textilie všeho druhu. Úpravou se zboží prodraží až o 10 %, zároveň se však podstatně zlepší jeho užitné vlastnosti.\nPrvní zařízení na tento způsob si nechal patentovat Američan \"Sanford Cluett\". Ze zkratky jeho křestního jména je odvozen název licence \"Sanfor®,\" na základě které se od roku 1930 smí provádět tento proces se zárukou snížení sráživosti tkanin pod 1 %.\n\nPozději byly vyvinuty podobné způsoby zušlechťování:\n"}
{"id": "278330", "url": "https://cs.wikipedia.org/wiki?curid=278330", "title": "Producent", "text": "Producent\n\nProducent (obecně objekt nebo subjekt, který něco vytváří, vyrábí, produkuje) může být:\n\n\n\n"}
{"id": "278332", "url": "https://cs.wikipedia.org/wiki?curid=278332", "title": "Nezmar hnědý", "text": "Nezmar hnědý\n\nNezmar hnědý či nezmar podélník (\"Hydra oligactis\") je druh nezmara běžně se vyskytující ve stojatých a líně tekoucích vodách mírného pásu na severní polokouli. Jejich polypy přisedlé na kamenech a vodních rostlinách lze najít od jara do podzimu.\n\nTělo nezmara je paprsčitě souměrné a dvouvrstvé. Jeho velikost je 1 až 1,5 cm, s roztaženými rameny až 3 cm. Na horním konci má ústní otvor, kolem kterého je několik paprsčitě pohyblivých ramen. Na dně se přidržuje nožním terčem.\n\nŽiví se planktonem, svoji potravu omráčí žahavými buňkami na svých ramenech. Má trávicí dutinu, která se nazývá láčka, potravu přijímá i vyvrhuje jedním otvorem. Během roku se rozmnožuje pučením a na podzim pohlavně. Dýchá celým povrchem těla a jeho nervová soustava je rozptýlená. Má také schopnost regenerace.\nNezmar se rozmnožuje buď pučením, nebo se sám oplodní. Je to hermafrodit.\n"}
{"id": "278333", "url": "https://cs.wikipedia.org/wiki?curid=278333", "title": "Paranaiba", "text": "Paranaiba\n\nParanaiba ( ) je řeka ve státech Goiás, Minas Gerais a Mato Grosso do Sul v Brazílii. Je 900 km dlouhá.\n\nPramení v severních výběžcích pohoří Serra da Canastra a protéká střední částí Brazilské vysočiny v hluboké dolině, přičemž vytváří peřeje a vodopády. Přijímá mnoho přítoků. Je pravou zdrojnicí řeky Paraná, kterou vytváří po soutoku s Rio Grande.\n\nV řece je dostatek vody po celý rok. V létě dochází k silným povodním. Průměrný průtok vody u města Itumbiara činí 1505 m³/s.\n"}
{"id": "278334", "url": "https://cs.wikipedia.org/wiki?curid=278334", "title": "Seznam mistrů světa silničních motocyklů", "text": "Seznam mistrů světa silničních motocyklů\n\nSeznam mistrů světa v závodech silničních motocyklů, kteří zvítězili v Mistrovství světa silničních motocyklů v kategorii 50 cm³, 80 cm³, 125 cm³, 250 cm³, 350 cm³, 500 cm³, Moto 3, Moto2 a MotoGP\n\n"}
{"id": "278335", "url": "https://cs.wikipedia.org/wiki?curid=278335", "title": "Poliklinika", "text": "Poliklinika\n\nPoliklinika je ve střední a východní Evropě tradiční název pro obvykle větší ambulantní zdravotnické zařízení s ordinacemi praktických lékařů pro základní péči a ordinacemi specialistů různých lékařských oborů, které bývá zpravidla umístěno ve větším městě či pokrývající větší spádovou oblast. Pojem je odvozenin z řeckého \"polis\": město. Někdy bývá větší poliklinika spojena s menší nemocnicí, může tedy mít i menší hospitalizační oddělení. Pro menší zařízení venkovského typu se používá spíše název zdravotní středisko.\n\nSoučástí polikliniky bývají, krom jiného, i laboratoře, lékárna a prodejna zdravotnických potřeb. V dnešní době mohou být polikliniky označením pro budovu, v níž působí více menších soukromých zdravotnických ambulantních zařízení, přičemž poliklinika jako podnikatelský subjekt je pouze pronajímatelem prostor a případně koordinátorem péče.\n\nV dřívějších dobách existovaly i profesně zaměřené polikliniky, např. železniční poliklinika, poliklinika pro vysokoškoláky apod.\n\nV anglofonním světě se používá název polyklinika, odvozený od toho, že je taková klinika vybavena ordinacemi různých specializací.\n\n\n\n"}
{"id": "278337", "url": "https://cs.wikipedia.org/wiki?curid=278337", "title": "Simpsonovi (2. řada)", "text": "Simpsonovi (2. řada)\n\nDruhá řada amerického animovaného seriálu Simpsonovi je pokračování první řady tohoto seriálu. Byla vysílána na americké televizní stanici Fox od 11. října 1990 do 11. června 1991. V Česku pak tato řada měla premiéru 9. dubna 1993 na prvním kanálu České televize. Řada má celkem 22 dílů.\n\n\n<onlyinclude></onlyinclude>\n"}
{"id": "278339", "url": "https://cs.wikipedia.org/wiki?curid=278339", "title": "Kobyliské náměstí", "text": "Kobyliské náměstí\n\nKobyliské náměstí se nachází v Kobylisích v městské části a obvodě Praha 8, v blízkosti hranic Troji a Libně.\n\nNa náměstí se kříží dvě čtyřproudové komunikace – jedna (Nad Šutkou a Horňátecká) spojuje zhruba v severojižním směru Libeň a Dolní Chabry, druhá (Pod sídlištěm a Čimická) od východu k západu Prosek a Bohnice. Pod náměstím prochází trasa metra C zprovozněná v roce 2004 a je zde západní výstup stanice metra Kobylisy. Na západní straně stojí Salesiánské centrum Praha-Kobylisy, jehož součástí je Salesiánské divadlo, Salesiánské středisko mládeže s hřištěm, sídlo české salesiánské provincie a moderní kostel svaté Terezie od Dítěte Ježíše se zvonkohrou.\n\nKobyliské náměstí bylo v historii významným dopravním uzlem pro dálkovou dopravu z Prahy severním směrem (dnešní silnice II/608). 27. května 1942 tudy naposledy projel zastupující říšský protektor Reinhard Heydrich těsně předtím, než na něj byl spáchán asi o kilometr dále ve Staré Libni atentát. Koncem 20. století byla tranzitní doprava z Kobyliského náměstí Proseckou radiálou odvedena dále k východu, jedná se o nájezd na dálnici D8.\n"}
{"id": "278344", "url": "https://cs.wikipedia.org/wiki?curid=278344", "title": "Tambor (rozcestník)", "text": "Tambor (rozcestník)\n\nSlovo tambor či tambur není jednoznačné a jako takové může označovat :\n\n"}
{"id": "278345", "url": "https://cs.wikipedia.org/wiki?curid=278345", "title": "Dave Weckl", "text": "Dave Weckl\n\nDave Weckl (* 8. ledna 1960 St. Louis) je americký jazzový bubeník, za svou precizní hru si vysloužil přezdívku „král triol”. Svoji hudební kariéru začal na newyorské jazzové scéně na začátku 80. let 20. století. Během své hudební kariéry spolupracoval s celou řadou významných hudebníků, např. Paulem Simonem, Madonnou, Georgem Bensonem, Michelem Camilo nebo Anthonym Jacksonem. Weckl také strávil celých sedm let v ansámblech, které vedl Chick Corea. Nahrál s ním celou řadu alb a vybudoval si tím značný respekt. Také vydal celou řadu instruktážních videokazet a DVD, které jsou oblíbenou školou pro bubeníky různých hudebních žánrů.\n\nPoté, co opustil Chicka Coreu, působí hlavně jako bubeník ansámblů, které vede kytarista Mike Stern. V roce 1998 založil Dave Weckl Band, se kterým nahrál album \"Rhythm of the Soul\". Album je jazzové, ale jsou v něm cítit prvky R&B. Dave Weckl Band nahrál ještě několik alb: v roce 1999 \"Synergy\", o rok později album \"Transition\". Následovala alba \"The Zone\", \"Perpetual Motion\", \"Live (And Very Plugged In)\" a \"Multiplicity\".\n\nDave Weckl:\n\nDave Weckl Band:\n\n\n"}
{"id": "278347", "url": "https://cs.wikipedia.org/wiki?curid=278347", "title": "Proteosyntéza", "text": "Proteosyntéza\n\nProteosyntéza je proces, ve kterém se tvoří bílkoviny. Proteosyntéza se skládá ze dvou kroků. V prvním dochází k přepisu (transkripci) genetického kódu DNA do mRNA. V druhém dochází k překladu (translaci) kódu z mRNA a k tvorbě bílkovin. V lidských buňkách probíhá transkripce v buněčném jádru a translace na ribozomech.\n\nTranslace je zahájena iniciační tRNA, to jest tou, která nese methionin. Ta se naváže na malou ribozomální podjednotku a začne pomalu projíždět molekulu mRNA od 5' konce. Jakmile objeví iniciační sekvenci AUG – naváže se a translace začíná. Na další sekvence (kodóny) nasedají další tRNA podle komplementarity bází (systém kodon na mRNA – antikodon na tRNA). Mezi přinesenými aminokyselinami vznikají peptidové vazby. Za tuto část translace – elongaci – je zodpovědná zejména velká ribozomální podjednotka. Jakmile zbývá již jen kodon beze smyslu (terminační), je proteosyntéza ukončena a vzniklé polypeptidové vlákno může být dále v buňce upravováno na požadovanou bílkovinu zejména pomocí posttranslačních modifikací.\n\nDrsné endoplazmatické retikulum (s ribozomy) je specializováno pro tvorbu mimobuněčných nebo transmembránových proteinů (různé iontové kanály či receptory), které se zabudují do vnitřku membrán (sekreční granula, lysozomy). Naopak volné ribozomy se podílejí především na tvorbě cytosolických proteinů. K proteosyntéze však dochází i v semiautonomních organelách (mitochondrie).\n\n"}
{"id": "278353", "url": "https://cs.wikipedia.org/wiki?curid=278353", "title": "Zdeněk Nešpor", "text": "Zdeněk Nešpor\n\nZdeněk R. Nešpor (* 23. června 1976 Praha) je český vysokoškolský pedagog se zájmem o religionistiku, sociologii náboženství a antropologii. V současné době působí na Fakultě humanitních studií Univerzity Karlovy a v Sociologickém ústavu AV. Je autorem několika monografií a odborných článků, které jsou zaměřeny především na náboženskou problematiku.\n\n"}
{"id": "278358", "url": "https://cs.wikipedia.org/wiki?curid=278358", "title": "Hohe Veitsch", "text": "Hohe Veitsch\n\nHohe Veitsch je nejvyšší hora pohoří Veitsch Alpe nacházející se ve spolkové zemi Steiermark v Rakousku. Pohoří je tvořeno převážně náhorní plošinou a tomu také odpovídá tvar vrcholu. Na jih a sever spadá strmými vápencovými skalami, nad kterými vystupuje již jen v podobě homole výrazně převyšující ostatní vrcholy čnící z plošiny. Na vrcholu je dřevěný kříž.\n\nVýstup na vrchol je možný hned z několika směrů.\n"}
{"id": "278359", "url": "https://cs.wikipedia.org/wiki?curid=278359", "title": "Hydraulická vodivost", "text": "Hydraulická vodivost\n\nHydraulická vodivost K (filtrační koeficient) je koeficient vyskytující se v Darcyho rovnici. Má rozměr rychlosti [m/s]. Používá se především v hydrogeologii k vyjádření schopnosti prostředí vést vodu. Závisí na vlastnostech porézního prostředí, jako je zrnitost, tvar zrn a pórů, pórovitost nebo měrný povrch a na vlastnostech proudící kapaliny, především na její hustotě a viskozitě.\n"}
{"id": "278370", "url": "https://cs.wikipedia.org/wiki?curid=278370", "title": "Lokomotiva 751", "text": "Lokomotiva 751\n\nMotorová lokomotiva řady 751 (do roku 1988 T 478.1) je skříňová čtyřnápravová dieselelektrická lokomotiva s uspořádáním pojezdu Bo´ Bo´. V provozu se jí přezdívá \"Zamračená\" či \"Bardotka\" (podle vzhledu čela lokomotivy). Jedná se o jednu z nejzdařilejších lokomotiv, které opustily brány pražské lokomotivky ČKD. Vyráběla je v letech 1964–1971. Lokomotiva má elektrický stejnosměrný přenos výkonu. Maximální povolená rychlost lokomotivy je 100 km/h, trvalá tažná síla lokomotivy činí 120 kN, maximální pak 220 kN. Hmotnost lokomotivy je 75 tun. U některých lokomotiv této řady bylo v 90. letech parní zařízení pro vytápění vlaků nahrazeno zařízením pro elektrické vytápění vlaků a lokomotivy byly přeznačeny na řadu 749.\n\nNa začátku šedesátých let dvacátého století se v Československu začíná přistupovat k postupnému plnění plánu elektrizace hlavních a motorizace vedlejších tratí. Do tohoto portfolia patřila i traťová motorová lokomotiva o výkonu přibližně 1 100 kW, schopná nahradit parní lokomotivy ve vozbě osobních vlaků a lehkých nákladních vlaků. Při zadávání projektu ještě nebylo rozhodnuto, zda se má použít elektrický nebo hydraulický přenos výkonu. Proto bylo rozhodnuto o výrobě dvou variant nových lokomotiv: \" T 478.1\" s elektrickým přenosem výkonu a \"T 478.2\" s hydraulickým. Základní parametry byly schváleny koncem roku 1962 a poté započaly v ČKD konstrukční práce.\n\nJako první byla vyrobena dieselelektrická verze a první prototyp pod označením T 478.1001 vyjel z továrny v listopadu 1964, druhý pak na jaře 1965. Stejného roku následoval i hydraulický exemplář, označený T 478.2001. Všechny tři stroje byly testovány v osobní i nákladní dopravě a vzájemně srovnávány; dieselelektrické především v LD Brno dolní, hydraulický v Praze-Vršovicích. Druhý jmenovaný však trpěl mnoha závadami a z provozu byl kvůli nim často odstavován. V roce 1966 byla vyrobena pětikusová ověřovací série s elektrickým přenosem a dodána taktéž do Vršovic; spolu se strojem T 478.2001 byla v provozu především na ramenech do Benešova, Tábora a Turnova. Po těchto zkouškách byl definitivně vývoj hydraulické verze zastaven a zahájena výroba řady T 478.1. Stroj T 478.2001 vydržel v provozu u ČSD jako pronajatý do roku 1970 a poté byl prodán do hutí Poldi Kladno, kde po přeznačení na T 478.4001 (a později neoficiálně ještě na T 478.4501) sloužil jako vlečkový; ve druhé polovině sedmdesátých let zde i dojezdil a později byl sešrotován.\n\nPozději byla odvozena verze bez parního generátoru, určená především pro nákladní dopravu; označena byla řadou T 478.2 a vyráběna od roku 1969.\n\nVýroba první série proběhla v roce 1967, následovaná sérií druhou z let 1968–1969: 78 lokomotiv s parním generátorem a 52 bez parního generátoru. Poslední, třetí série byla vyrobena v letech 1970–1971 a čítala 60 lokomotiv s parním generátorem a 30 bez něj. Poté již byla ve výrobě vystřídána novou řadou T 478.3 (753).\n\nCelkem bylo vyrobeno 230 lokomotiv s topením (řada T 478.1) a 82 lokomotiv bez něj (řada T 478.2).\n\nLokomotiva má ve strojovně spolu s trakčním dynamem umístěn řadový stojatý čtyřdobý šestiválec ČKD K 6 S 310 DR, přeplňovaný turbodmychadlem PDH 50 V, jehož turbína je poháněna výfukovými plyny. Za turbodmychadlem je v sacím potrubí umístěn mezichladič plnícího vzduchu. Zdvihový objem agregátu činí 163,21 l, vrtání válců je 310 mm, zdvih pístů 360 mm. Ventilový rozvod je typu OHV, motor má jeden vačkový hřídel. Na každý válec připadá vstřikovač, dva sací a dva výfukové ventily. Vstřikovací čerpadlo je pro každý válec samostatné, s cizím pohonem (poháněna jsou od vačkového hřídele motoru). Vstřik paliva je přímý a každý píst má sedm pístních kroužků. Zajímavé je provedení chlazení pístu. V horní části je v hlavě pístu zalita trubice ve tvaru spirály. Ta je součástí mazacího okruhu motoru. Olej v ní proudí přes otvory v pístním čepu. Chladí tak nejvíce tepelně namáhanou části pístu – dno a oblast pístních kroužků.\n\nRozmezí otáček motoru je od volnoběžných 350 ot./min do maximálních 775 ot./min, při kterých dosahuje svého jmenovitého výkonu 1 103 kW. Startování motoru zajišťuje trakční generátor. Chlazení motoru je vodní, dvouokruhové. Voda je chlazena třemi ventilátory s hydrostatickým pohonem (hydročerpadlo – hydromotor). Bloky chladičů jsou zvenčí kryty sklopnými žaluziemi. Mazání motoru je tlakové, se zubovým olejovým čerpadlem, které je poháněno ozubeným soukolím od klikové hřídele. Některé lokomotivy byly opatřeny tlumiči výfuku za účelem snížení hluku. Někteří fandové však vyhledávají právě stroje bez tlumiče, aby mohli vychutnávat výrazný, jadrný zvuk výfuku nízkootáčkového robustního naftového motoru (jedná se o stejný efekt, jako při tuningu sportovních aut).\n\nLokomotiva má čtyři paralelně zapojené tlapové trakční motory typu TE 005 E, v každém podvozku dva. Jsou to sériové čtyřpólové elektromotory s pomocnými póly a cizí ventilací. Zeslabování buzení je dvoustupňové.\n\nTrakčního generátor je stejnosměrný šestipólový elektrický točivý stroj, dynamo, s cizím buzením a vlastní ventilací – typového označení TD 802 C .\nPomocí sdruženého regulátoru jsou na základě požadavku od jízdního kontroléru nastavovány dílčí otáčkové stupně (0 až 8). Ty jsou pak udržovány na konstantní hodnotě přidáváním paliva nebo odbuzováním generátoru. Řízení cizího buzení trakčního dynama je provedeno pomocí diferenciálního budiče, který kombinuje cizí, derivační a dekompaudní buzení.\n\nNové lokomotivy byly ihned po vyrobení dodávány do mnoha lokomotivních dep napříč celým Československem, většinou po několika kusech do každého, aby byly uspokojeny potřeby ve většině lokalit. Později se rozšířily i do menších služeben, a to především díky dodávkám více než čtyř stovek nových strojů řady T 478.3, které disponovaly vyšším výkonem a tažnými silami. Krátce po dodání byly na 9 lokomotiv řady T 478.2 dosazeny parní generátory uvolněné z lokomotiv řady T 444.1 a tyto tak byly dodatečně přeznačeny na řadu T 478.1 s inventárními čísly 231–239.\n\nVíce než tři desetiletí sloužila většina lokomotiv v osobní i nákladní dopravě prakticky beze změn – první vlna rušení přišla v 90. letech v souvislosti s dodávkami nových motorových vozů (řady 842, 843, rekonstrukce na řadu 854) a omezováním výkonů zejména v nákladní dopravě. Část lokomotiv byla přestavěna na elektrické vytápění a nově označena řadou 749; tyto přestavby byly prováděny pouze v České republice, na Slovensku pro výkony v osobní dopravě postačovaly pouze řady 750 a 754. V Česku bylo rozhodnuto o administrativním zrušení řady 752 a všechny zbývající lokomotivy této řady byly přečíslovány na řadu 751.3. V roce 1995 byl jako 752.001 označen prototyp vzniklý z lokomotivy řady 753 s použitím motoru z řady 770.\n\nPo roce 2000 byly lokomotivy čím dál častěji odstavovány pro špatný technický stav a postupně z výkonů stahovány. Oddělením nákladních dopravců (ČD Cargo, ZSCS) připadla většina přeživších lokomotiv právě jim, České dráhy si ponechaly pouze historické prototypy a dalších několik lokomotiv zejména na náhradní díly. U ČD Cargo byla lokomotiva 751.219 jako jediná opatřena i modrým korporátním nátěrem. \n\nNa Slovensku v současnosti zbývají přibližně tři desítky provozuschopných lokomotiv, zajišťujících nákladní dopravu na mnoha tratích po celé zemi (často společně s řadou 752). ČD Cargo ponechalo v provozním stavu pouze dvě lokomotivy (z toho jednu řady 751.3), deponované v Českých Budějovicích a sporadicky nasazované na vlaky v jihočeském regionu. Jejich budoucnost je však nejistá.\n\n\n"}
{"id": "278377", "url": "https://cs.wikipedia.org/wiki?curid=278377", "title": "Lštěň", "text": "Lštěň\n\nLštěň je malá vesnička spadající pod město Hostomice. V současnosti je velmi řídce obydlena, neboť většina domů je užívána jako rekreační objekty. Je zde evidováno 25 adres a žádná ulice. Nachází se zde rovněž malá kaplička z 19. století.\n\nPrvní písemná zmínka o vesnici pochází z roku 1379.\n"}
{"id": "278384", "url": "https://cs.wikipedia.org/wiki?curid=278384", "title": "Mike Stern", "text": "Mike Stern\n\nMike Stern (* 10. ledna 1953, Boston, Massachusetts) je americký jazzový kytarista. Svoji hudební dráhu odstartoval začátkem 80. let 20. století v ansámblech, které vedl trumpetista Miles Davis. Mike Stern byl spoluhráčem takových jazzových ikon jako byli například: saxofonisté Stan Getz či Joe Henderson, baskytarista Jaco Pastorius, kytaristé Jim Hall nebo Pat Martino, saxofonisté Michael Brecker či David Samborn. Vede také vlastní jazzové ansámbly.\n\nMike Stern je nevlastní bratr herečky Kyry Sedgwick a je ženatý s kytaristkou Leni Stern.\n\nV roce 2012 vystoupil v České republice na Bohemia jazz festivalu spolu s baskytaristou Richardem Bonou, bubeníkem Davem Wecklem a saxofonistou Bobem Franceschinim.\n\nMike Stern také vystoupil několikrát v Ostravě v klubu Fabric - 13.5.2008, 14.4.2011 a 27.10.2013: http://musicserver.cz/clanek/34234/mike-stern-band-fabric-ostrava-14-4-2011-fotogalerie/http://doklubu.tiscali.cz/fabric-247/mike-stern-band-54458\n\n\nOficiální stránky\nČlánek na webu České televize\nRecenze alba \"Who Let the Cats Out?\" na iDNES.cz \n"}
{"id": "278386", "url": "https://cs.wikipedia.org/wiki?curid=278386", "title": "Seznam knih o Star Treku", "text": "Seznam knih o Star Treku\n\nSeznam knih o Star Treku shrnuje vydané sci-fi romány a sbírky novel a povídek na motivy fiktivního universa Star Treku, který je z většiny dějově zasazen do 22.–24. století. Vytvořil jej americký televizní producent a scenárista Gene Roddenberry v roce 1964, ve druhé polovině 60. let 20. století byl natočen první televizní seriál, na který v průběhu následujících desetiletí navázaly další seriály a celovečerní filmy. První startrekovská kniha byla vydána již v roce 1967, jednalo se o sbírku povídkových přepisů několika televizních epizod, první původní román ze světa Star Treku vyšel o rok později. Dnes obsahuje krásná literatura na motivy tohoto universa stovky románů, novel a povídek z několika samostatných sérií.\n\nDvěma největšími americkými vydavatelstvími, která se knižním Star Trekem zabývala, jsou Bantam Books (1967–1981) a Pocket Books (od 1979 dodnes). V Česku je Star Trek vydáván od roku 1991 v různých nakladatelstvích (nejnověji Netopejr a Laser-books). Počet autorů je značný, jedněmi z autorsky nejplodnějších jsou např. Peter David a Michael Jan Friedman.\n\nNejrozsáhlejší (obsahující více jak 200 knih) knižní sérií ve Star Treku je řada na motivy původního seriálu \"Star Trek\", alias TOSky, který byl vysílán mezi lety 1966 a 1969. Samotná knižní série vychází od roku 1967 postupně v několika amerických nakladatelstvích, z nichž nejvýznamnější jsou Bantam Books (1967–1981) a Pocket Books (od 1979 dodnes). V příbězích, jež se odehrávají především od 60. do 90. let 23. století, vystupují členové posádky hvězdné lodi \"Enterprise\" (později \"Enterprise\"-A), které velí kapitán James T. Kirk. Soubory povídek a přes 20 románů vyšlo po roce 1989 též v Česku.\n\nKnižní sérii podle televizního seriálu \"\" (posádka \"Enterprise\"-D a \"Enterprise\"-E pod velením kapitána Jean-Luca Picarda) vydává americké nakladatelství Pocket Books od roku 1987, celkem vyšlo přes 140 románů. Přes 20 z nich vydala také česká nakladatelství X-Egem a Laser-books.\n\nPodle seriálu \"\" vznikla knižní série, která popisuje osudy posádky stanice Deep Space Nine pod velením komandéra a později kapitána Benjamina Siska. Vydává ji nakladatelství Pocket Books a od roku 1993 vyšlo již přes 80 románů. Pět z nich vydalo i české nakladatelství Laser-books.\n\nTaké na námět čtvrtého hraného seriálu \"\" začalo nakladatelství Pocket Books vydávat knižní sérii. Hlavními hrdiny je zde posádka hvězdné lodi USS \"Voyager\", které velí kapitán Kathryn Janewayová. Série začala být vydávána v roce 1995 a do současnosti vyšlo přes 40 románů z toho prostředí. Pět z nich vydalo i české nakladatelství Laser-books.\n\n\"New Frontier\" vydávaná od roku 1997 je první samostatnou sérií ve Star Treku, která vznikla právě pro literární příběhy a nemá předlohu v televizní tvorbě. Vytvořili ji John J. Ordover a Peter David, který je také prakticky výhradním autorem příběhů (vyjma sbírky povídek \"No Limits\"). Série se zaměřuje na posádku lodi USS \"Excalibur\", které velí kapitán Mackenzie Calhoun, dějově je zasazena do období po roce 2373. Česky nevyšel žádný román.\n\nSérie \"Challenger\" byla původně nazvána \"New Earth\" a jako šestidílná minisérie byla pod čísly 89–94 součástí série původního \"Star Treku\". V roce 2001 byla přejmenována podle posledního románu na \"Challenger\" a v rámci minisérie \"Gateways\" byla doplněna o román \"Chainmail\".\n\nV letech 2000–2007 vycházela série ebookových novel \"Star Trek: SCE\", v roce 2006 přejmenovaná na \"Star Trek: Corps of Engineers\". Z celkového počtu 74 novel jich 66 následně vyšlo i knižně ve 13 antologiích. Série vypráví příběhy speciální inženýrské jednotky umístěné na lodi USS \"da Vinci\", které velí kapitán David Gold. Odehrává se především v 70. letech 24. století.\n\nKnižní série od Pocket Books vychází i na motivy posledního startrekovského seriálu \"\". Oproti ostatním seriálovým sériím nemá číslovanou řadu, svým rozsahem se tedy řadí mezi menší série. Od roku 2001 vyšlo více jak 10 románů. V češtině vyšly od roku 2013 tři romány v nakladatelstvích Laser-books a Baronet.\n\nŠestidílná série \"Stargazer\" pojednává o prvním velení pozdějšího kapitána Jean-Luca Picarda na lodi USS \"Stargazer\" ve 30. letech 24. století. Některé informace byly již známy dříve z televizního seriálu \"Nová generace\".\n\nO období mezi poslední filmem s původní posádkou kapitána Kirka (\"\"; 2293) a začátkem televizního seriálu \"Nová generace\" s kapitánem Picardem (2364), o kterém existují z informací v seriálech i filmech pouze kusé informace, vypráví série \"The Lost Era\". Každý román této série je zaměřen do jiného období, na určitou důležitou událost, v níž se vyskytli jak zestárlí Kirkovi hrdinové, tak mladé postavy z ostatních seriálů.\n\nSérie \"Klingon Empire\" popisuje osudy klingonské lodi IKS \"Gorkon\" pod velením kapitána Klaga (viz epizoda „Věc cti“ \"Nové generace\"). Série původně nesla název \"Star Trek: IKS Gorkon\", v roce 2008 (od čtvrté knihy včetně) byla přejmenována.\n\nSérie \"Titan\" je spin-offem seriálu \"Nová generace\" a navazujících filmů. V posledním z nich, \"\" (2379), je komandér William Riker povýšen na kapitána a se svou novomanželkou Deannou Troi se chystá převzít svoji první vlastní loď, USS \"Titan\", jejíž osudy jsou popisovány právě v této sérii. Společně s Rikerem a Troi se zde objeví ze známých postav Tuvok jako bezpečnostní důstojník, sestra Alyssa Ogawa (vedlejší postava v \"Nové generaci\") či Melora Pazlar (viz epizoda „Melora“ \"Stanice Deep Space Nine\"), které jsou doplněny řadou nových charakterů.\n\nČesky vyšly první tři romány série \"Star Trek: Titan\".\n\nV letech 2005–2012 vycházela série \"Vanguard\", která se odehrává v 60. letech 23. století (období kapitána Kirka) na Hvězdné základně 47 známé jako \"Vanguard\", jež byla postavena v oblasti mimo prostor Federace, mezi Klingonskou říší a Tholijským sněmem. Velí jí komodor Diego Reyes.\n\nTzv. zrcadlovým vesmírem, kterému bylo věnováno též několik televizních epizod, se od roku 2007 zabývá knižní série \"Mirror Universe\", jejímž předchůdcem je dvoudílný román \"Dark Passions\" (2001). První dvě knihy série vyšly jako antologie vždy tří novel, další kniha je sbírkou 12 povídek. Následně vydaný román \"The Sorrows of Empire\" je rozšířenou verzí stejnojmenné novely z první antologie.\n\nTématu zrcadlového vesmíru se věnuje rovněž několik románů z ostatních startrekovských knižních sérií: \"Dark Mirror\" (\"Nová generace\"), \"Three\" (\"Stargazer\"), Shatnerova trilogie \"The Mirror Universe\" a čtyři romány z \"Deep Space Nine\".\n\nSérie \"Myriad Universes\" se věnuje příběhům v různých alternativních realitách (vyjma zrcadlového vesmíru a „Abramsovské“ reality), které se oddělily v nejrůznějších časových okamžicích od oficiální startrekovské linie. Dosud vyšly tři antologie vždy tří novel zabývajících se osudy postav Star Treku v alternativních realitách.\n\nJeden vydaný \"The Needs of the Many\" navazuje na počítačovou MMORPG \"Star Trek Online\", která se odehrává na začátku 25. století.\n\nSérie \"Starfleet Academy\" vydávaná v letech 2010–2012 nakladatelstvím Simon Spotlight navazuje na jedenáctý film, tzv. Abramsův „restart“. Popisuje dobrodružství mladého Jamese Kirka a jeho přátel v alternativní časové linii během jejich výcviku na Akademii Hvězdné flotily.\n\nSérie \"Department of Temporal Investigations\" popisuje aktivity federačního Úřadu časového vyšetřování.\n\nSérie \"Second Nature\" navazuje na sérii \"Star Trek: Vanguard\".\n\nOd 90. let 20. století vycházejí též minisérie kombinující prvky, postavy či prostředí z různých startrekovských knižních sérií, které spojuje jeden příběh či námět.\n\nMinisérie \"Destiny\" (v ČR jako \"Volání osudu\") propojuje události, prostředí a postavy na začátku 80. let 24. století ze sérií \"Nová generace\", \"Deep Space Nine\", \"Voyager\" a \"Titan\".\nMinisérie \"Typhon Pact\" pokračuje ve společných událostech sérií \"Nová generace\", \"Deep Space Nine\", \"Voyager\" a \"Titan\" během první poloviny 80. let 24. století.\nCrossoverová minisérie \"The Fall\" navazuje na události předchozí minisérie \"Typhon Pact\" v polovině 80. let 24. století.\n"}
{"id": "278387", "url": "https://cs.wikipedia.org/wiki?curid=278387", "title": "Autokláv", "text": "Autokláv\n\nAutokláv je přístroj-reaktor konstruovaný pro reakce probíhající za vysokého tlaku a teploty.\n\nV laboratořích se autokláv typicky používá ke sterilizaci materiálů v laboratorním skle, zejména médií. Samotný proces sterilizace je prováděn vlhkým teplým vzduchem a zvýšením tlaku. Standardem je použití vodní páry teploty 121 °C po dobu 23 minut při tlaku 101,3 kPa.\n\nPodle sterilizovaného materiálu se pak může sterilizace různě obměňovat. Například jsou nastavovány dvě sterilizace těsně za sebou, nebo je upravována délka a teplota. Tlak se většinou, vzhledem k technickým možnostem autoklávů, příliš nemění. Při sterilizaci tohoto typu dochází k usmrcení všech živých organizmů, ale také ke koagulaci bílkovin, karamelizaci cukrů a k dalším tepelným změnám látek – proto by měla být sterilizace v případě sterilizování např. médií časově vyvážená. V důsledku chemické změny látek dochází též ke změnám pH v médiích.\n\n"}
{"id": "278388", "url": "https://cs.wikipedia.org/wiki?curid=278388", "title": "Nippon Júsen", "text": "Nippon Júsen\n\nNippon Júsen (: 日本郵船株式会社, Nippon Yūsen Kabushiki-gaisha, NYK Line) je jedna z největších světových dopravních společností. Je součástí japonské korporace Mitsubishi.\n\nSpolečnost vznikla v roce 1870 jako Tsukumo Shokai Shipping. V roce 1975, už jako Mitsubishi Shokai, zavedla společnost první japonskou pasažérskou linku z Jokohamy do Šanghaje. V roce 1885 se společnost sloučila s firmou Kyodo Unyu Kaisha. V té době měla společnost 58 parníků a rychle rostla. Rozšiřovala své linky nejen do dalších východních přístavů, ale i do zámoří, jelikož v roce 1899 otevřela linku do Londýna.\n\nNYC se stala státním monopolem. Před a během druhé světové války jí patřila většina japonských obchodních lodí, tankerů a pasažérských lodí. Provozovala pravidelné linky z Kóbe a Jokohamy do Jižní Ameriky, Jakarty, Melbourne a Kapského Města. Další lodě pluly do San Francisca a Seattlu. Vnitrostátní dopravu společnost provozovala na čínském pobřeží a na horním toku řeky Jang-c’-ťiang. Další linky vedly do Vancouveru, na Havaj, do Austrálie a na Nový Zéland. Nejrychlejší linka doplula za 10 dní z Jokohamy do Seattlu a za měsíc do Evropy.\n\nVnitrostátní linky spojovaly 78 japonských přístavů, v 38 z nich probíhal zahraniční obchod. Jokohama, Kóbe a Ósaka byly nejdůležitější přístavy pro zahraniční obchod. V těchto přístavech byla registrována třetí, čtvrtá a osmá největší světová obchodní tonáž.\n\nPlavidla NYC také spojovala samotné Japonsko se zámořskými územími (Korea, Sachalin, Kwantung, Tchaj-wan a Jižním Pacifickým mandátním územím) císařství. Během druhé světové války NYC poskytlo své lodě pro válečné operace. Mnoho lodí bylo za války potopeno a i nálety na přístavy způsobily četné škody. Zbylé lodě si spojenci ponechaly jako součást reparací, anebo je předaly osvobozeným asijským zemím.\n\nPřestože za války byla zničena většina flotily NYC, v polovině 50. let už byly její lodě opět k vidění po celém světě. V 60. letech společnost ustoupila od provozu pasažérských lodí a soustředila se na přepravu nákladu. V roce 1968 vyplula do Kalifornie její kontejnerová loď Hakone, první japonská kontejnerová loď a za pár let společnost provozovala řadu kontejnerových linek do dalších přístavů. V roce 1978 firma začala spolupracovat s leteckým nákladním dopravcem Nippon Cargo Airlines a v roce 1985 s americkou železniční společností Southern Pacific Railroad. V roce 1989 dceřiná společnost NYC, firma Crystal Cruises, obnovila provoz pasažérských lodí. V současnosti je 10 největší dopravní společností na světě.\n\n"}
{"id": "278389", "url": "https://cs.wikipedia.org/wiki?curid=278389", "title": "Václav Říha", "text": "Václav Říha\n\nJméno a příjmení Václav Říha se může vztahovat k následujícím osobnostem:\n\n"}
{"id": "278400", "url": "https://cs.wikipedia.org/wiki?curid=278400", "title": "Simpsonovi (19. řada)", "text": "Simpsonovi (19. řada)\n\nDevatenáctá řada amerického animovaného seriálu Simpsonovi je pokračování osmnácté řady tohoto seriálu. Byla vysílána na americké televizní stanici Fox od 23. září 2007 do 18. května 2008. V Česku pak tato řada měla premiéru 25. ledna 2009 na druhém kanálu České televize. Řada má celkem 20 dílů.\n\n\n<onlyinclude></onlyinclude>\n"}
{"id": "278406", "url": "https://cs.wikipedia.org/wiki?curid=278406", "title": "Ešus", "text": "Ešus\n\nEšus je původně slangové (později téměř neutrální) označení pro kovovou jídelní misku nebo soupravu jídelních misek pro polní stravování, vzniklé zkomolením označení esšálek (z německého Essschale, jídelní miska). Původní použití je pro vojenské polní stravování, dosud se však ešusy hojně používají při trampingu a turistice, na dětských táborech a k podobným účelům. \n\nTypický ešus býval trojdílná hliníková souprava složená ze dvou misek s držáky a z víčka. Jeho výhodou je relativní lehkost, nerozbitnost a snadná omyvatelnost. Ze zdravotních důvodů však hliníkové nádobí není zejména na akce pro děti doporučováno a hliníkové ešusy bývají mnohde nahrazovány buď nerezovými ešusy nebo miskami anebo ústupem od polní přípravy jídel a stravování.\n\nNázev nádobí byl s použitím slovní hříčky využit pro jedno ze slangových označení trojdílné hliníkové železniční elektrické jednotky 471/071/971. \n"}
{"id": "278411", "url": "https://cs.wikipedia.org/wiki?curid=278411", "title": "Monte (Funchal)", "text": "Monte (Funchal)\n\nMonte je městská část Funchalu, hlavního města Madeiry. Zabírá plochu 18,7 km a v roce 2001 zde žilo 7444 obyvatel. Katastr této městské části se rozkládá v nadmořské výšce asi od 300 do 800 m (na mapách bývá udávána střední hodnota 560 m). \n\nMonte je cílem výletů obyvatel ostatních částí Funchalu. Nalézá se zde kostel Nossa Senhora do Monte, konečné stanice obou funchalských lanovek, luxusní hotel. V minulosti si zde svá sídla stavěli bohatí Britové žijící na ostrově (jeden z nich, Blandy, je majitelem největšího madeirského vinařství). Je zde i soukromá botanická zahrada Jardins do Monte Palace.\n\nDopravu na Monte mezi lety 1893 až 1943 zajišťovala ozubnicová parní železnice, která pokračovala ještě do Terreiro da Luta (867 m n. m.). Kvůli častým nehodám byla železnice zrušena. Dnes jezdí na Monte několik autobusových linek a všudypřítomná taxi. Od roku 2000 je Monte spojeno s městem lanovkou. (Druhá kratší lanovka začíná na Monte a končí v blízkosti městské botanické zahrady.) Dolů se lze dostat i na sáních pohybujících se na dřevěných skluznicích. Jde o místní atrakci a jízda může být dobrodružná.\n\nStavba lanovky na Monte byla zahájena v září 1999 a dokončena v listopadu 2000. Vzdálenost mezi koncovými stanicemi činí 3178 metrů s výškovým rozdílem 560 m. Lanovka má 11 nosných sloupů, dolní stanice je v parku Almirante Reis na starém městě. \nKostel Nossa Senhora do Monte byl vybudován roku 1741, krátce nato (roku 1748) byl zničen zemětřesením. Vysvěcen byl až roku 1818. V kostele je pochován poslední český král a rakousko-uherský císař Karel I.\n"}
{"id": "278415", "url": "https://cs.wikipedia.org/wiki?curid=278415", "title": "Graf-Meran-Haus", "text": "Graf-Meran-Haus\n\nGraf-Meran-Haus je horská chata ležící v masivu Veitsch Alpe, horopisně se řadícího k Mürzstegským Alpám v Rakousku. Zděné stavení, jenž je majetkem Rakouského turistického klubu \"(ÖTK)\", se nachází 150 výškových metrů pod vrcholem nejvyššího vrcholu masivu, horou Hohe Veitsch (1892 m). Chata disponuje kapacitou 56 lůžek a dvěma místy v zimním prostoru – winterraum. \n\n\n"}
{"id": "278416", "url": "https://cs.wikipedia.org/wiki?curid=278416", "title": "Milice", "text": "Milice\n\nSlovo milice není jednoznačné a jako takové může vyjadřovat :\n\n"}
{"id": "278423", "url": "https://cs.wikipedia.org/wiki?curid=278423", "title": "Jurij Arťuchin", "text": "Jurij Arťuchin\n\nJurij Petrovič Arťuchin (; 22. července 1930 v Peršutinu u Moskvy – 4. srpna 1998 v Hvězdném městečku) byl sovětský kosmonaut ruské národnosti.\n\nOtce, který sloužil u letectva a krátce po zahájení války byl sestřelen, ztratil v roce 1941. V deváté třídě se rozhodl jít v jeho šlépějích a byl poslán na balašovské učiliště pilotů. Ze zdravotních důvodů k létání nebyl připuštěn a přešel na serpuchovské letecké technické učiliště. Po dvou letech výuky se stal roku 1950 v hodnosti podporučíka starším technikem letky v zabajkalském vojenském okruhu. Po čase začal studovat na Vojenské letecké inženýrské akademii Žukovského v Moskvě. Po úspěšném absolvování získal titul inženýra a ve škole zůstal pracovat v jedné z vědeckých laboratoří. V lednu 1963 byl přijat do oddílu kosmonautů..\n\nMěl letět spolu s Popovičem v dubnu 1973 na vojenskou stanici Almaz 101-1, pro veřejnost označovanou jako Saljut 2. Stanice však předčasně zanikla. Oba v přípravě pokračovali.\n\nV roce 1974 absolvoval let kosmickou lodí Sojuz 14 k orbitální stanici Saljut 3 ve funkci palubního inženýra. Letěl s kosmonautem Pavlem Popovičem a společně na stanici pracovali 14 dní.\n\nPozději absolvoval další vysokou školu, stal se v roce 1980 kandidátem věd a dostával další vyšší vojenské funkce, do kosmu již neletěl. Dosáhl hodnosti plukovníka v roce 1990. Byl ženatý, měl dvě děti. V roce 1992 byl penzionován. Zemřel v důsledku nemoci ve svých 68 letech.\n\n"}
{"id": "278425", "url": "https://cs.wikipedia.org/wiki?curid=278425", "title": "Bismarckova rozhledna", "text": "Bismarckova rozhledna\n\nNázev Bismarckova rozhledna mají v České republice tři rozhledny:\n"}
{"id": "278428", "url": "https://cs.wikipedia.org/wiki?curid=278428", "title": "Nemilkov", "text": "Nemilkov\n\nNázev Nemilkov má více sídel:\n"}
{"id": "278430", "url": "https://cs.wikipedia.org/wiki?curid=278430", "title": "Machu Picchu", "text": "Machu Picchu\n\nMachu Picchu [vyslov: maču pikču] (kečuánsky \"Machu Pikchu\" – \"Starý vrch\") jsou ruiny předkolumbovského inckého kultovního města v peruánských Andách. Nacházejí se na horském sedle 400 metrů nad řekou Urubamba v nadmořské výšce 2430 m n. m., asi 80 km severozápadně od Cuzca. Předpokládá se, že Machu Picchu nechal postavit Pachacútec Yupanqui (1438 až 1472), Inkové začali město stavět okolo roku 1430. Město bylo později opuštěno a zcela zchátralo, i když bylo místním známo, pro zbytek světa upadlo v zapomnění. Ruiny objevil 24. července 1911 americký archeolog z Yaleovy univerzity Hiram Bingham. Ten se domníval, že nalezl pozůstatky bájného města Vilcabamba. Od svého objevení se město stalo významnou turistickou atrakcí Peru i celé Jižní Ameriky. V roce 1983 bylo zařazeno na seznam světového dědictví UNESCO. Jelikož město nebylo nikdy objeveno španělskými conquistadory, nebylo vykradeno a poničeno. Dne 7. července 2007 bylo Machu Picchu zařazeno mezi nových sedm divů světa.\n\nMachu Picchu bylo postaveno v klasickém inckém stylu za použití kvádrového zdiva tvořeného z opracovaných na sebe položených kamenů bez použití malty či jiného pojiva. Hlavními stavbami ve městě jsou \"Chrám větru\", \"Citadela\" a \"Místnost vládců\". Město nemělo administrativní, vojenskou ani obchodní důležitost. Proč Inkové město postavili, nikdo přesvědčivě neprokázal.\n\nNázev města se do dnešních dní nezachoval, a tudíž byl převzat název od blízké hory Machu Picchu, která se nad ruinami tyčí (při typickém pohledu na město se nachází za zády fotografa, hora na fotografii nad městem je Huayna Picchu). Název hory pochází od místních obyvatel, kteří pod horou žili.\n\nCitadela Machu Picchu byla postavena kolem roku 1450 na horském sedle mezi horami na území říše Inků. Přibližně o sto let později v roce 1572, byla náhle opuštěna, tedy v době, kdy Španělé kolonizovali Jižní Ameriku. Je však možné, že většina obyvatel zemřela na neštovice dříve, než do této oblasti přišli španělští dobyvatelé. Zdá se, že Španělé věděli o místě zvaném Piccho, přestože nejsou žádné záznamy, že by Španělé navštívili toto vzdálené město. Dobyvatelé ničili obětní kameny v jiných oblastech, ale na Machu Picchu zůstaly nedotčené, což nasvědčuje, že město Španělé nikdy nenavštívili.\n\nDodnes nikdo přesně neví, k čemu Machu Picchu přesně sloužilo, jelikož z období předkolumbovských výprav neexistují písemné záznamy od místních obyvatel, kteří nepoužívali písmo ve smyslu písma známého na starém kontinentě. Inkové sice byli schopni zaznamenávat informace pomocí kipu, ale v současnosti se vedou spory o to, zda se jím dalo psát, či bylo používáno pouze pro početní operace. Jedna z prvních teorií o významu citadely, od amerického historika a archeologa Hirama Binghama, který na počátku 20. století Machu Picchu náhodou objevil, říká, že se jednalo o posvátné místo zrození posvátných inckých žen zvaných „Sluneční panny“. Výzkum vedený odborníky jako byli John Rowe a Richar Burger přesvědčil většinu archeologů, že Machu Picchu bylo sídlem vládce Inků Pachacutiho. Kromě toho předložil Johan Reinhard důkazy, že místo bylo vybráno pro svou pozici ve vztahu k posvátným prvkům krajiny, jako jsou hory, které jsou údajně v harmonii s klíčovými astronomickými událostmi, které byly pro Inky významné. Další teorie říká, že Machu Picchu bylo „llaqta“ Inků, osada postavená na kontrolu hospodářství těchto podmaněných oblastí. Podle jiné teorie mohlo být Machu Picchu postaveno jako vězení pro ty, kteří spáchali činy protivící se tehdejší společnosti Inků. Další teorie tvrdí, že se jednalo o zkušební zemědělskou stanici, kde se testovaly různé druhy plodin v různých druzích mikroklimat – v různých místech a na různých terasách, protože zde nebyl dostatek prostoru na pěstování plodin ve velkém měřítku, ale dostatek prostoru na určení toho, co by mohlo kde růst.\n\nArcheologové předpokládají, že město vzniklo mezi 13. až 15. století, i když většina indícií naznačuje, že se stavbou bylo započato někdy mezi roky 1440 až 1450 na popud inského vládce Pachacúteca Yupanquiho.. Jiné zdroje ale uvádějí dataci mezi lety 1460 až 1470. Přesné určení zahájení stavby komplexu je však složité, jelikož Inkové nezanechali písemné zdroje, ze kterých by bylo možno čerpat (až na zmiňované kipu v podobě zauzlovaných provázků).\n\nI když se město nacházelo jen 80 km od města Cuzco, hlavního města Inků, nebylo nikdy objeveno Španěly, a tedy následně ani vydrancováno a zničeno, jak se stalo s množstvím jiných měst Inků. Po pádu říše Inků město začala obklopovat džungle, která ho postupně zarůstala a pouze pár lidí vědělo o jeho existenci. 24. července 1911 bylo město znovuobjeveno americkým historikem Hiramem Binghamem v rámci expedice pořádanou Yale University poté, co byl do města doveden jedenáctiletým kečuánským chlapcem Pablitem Alvarezem. Bingham jako první spatřil místo dnes nazývané \"Královská hrobka\". Po archeologickém průzkumu oblasti se Bingham navrátil do vlasti, kde svůj objev zveřejnil. Ohlas, který objevení města vyvolalo, vedlo k spoluúčasti Yale University a National Geographic Society na druhé expedici odehrávající se mezi lety 1912 až 1915.\n\nBingham nazval objevené město „Ztracené město Inků“, pod stejným názvem vyšla i jeho první kniha. Velký ohlas a zájem mezi veřejností o Machu Picchu způsobilo vydání dubnového čísla od National Geographic Society z roku 1913, které se městem zabývalo. Bingham původně hledal město Vilcabamba, poslední útočiště a centrum odporu proti španělským dobyvatelům v Peru. V roce 1911 náhodou narazil na místní obyvatele, kteří mu o městu pověděli a následně ho do něho i zavedli. Během druhé expedice Bingham shromáždil velké množství artefaktů (např. kosti, kovové předměty, keramiku). Ty později odvezl do USA. Tyto předměty jsou předmětem sporů mezi Yale University a peruánskou vládou, která požaduje jejich navrácení.\n\nI když byl Bingham první osobou, která objevila Machu Picchu pro širokou veřejnost, město bylo již před ním navštíveno západními cestovateli. Simone Wasibard, dlouholetá průzkumnice Cuzca, prohlásila, že Enrique Palma, Gabino Sánchez a Agustín Lizárraga zanechali svá jména na jednom z kamenů Machu Picchu již 14. července 1901. V roce 1904 inženýr Franklin zahlédl ruiny města ze vzdálené hory. Své pozorování sdělil anglickému křesťanskému misionáři Thomasi Paynovi, který v oblasti žil. V roce 1906 údajně Payne a další misionář Stuart E. McNairn vyšplhali k ruinám města, jak dokládají výpověďmi potomci Payna. Město bylo možná navštíveno a vykradeno v roce 1867 německým obchodníkem Augustem Bernsem. Existuje však i záznam hovořící o možné návštěvě města německým inženýrem Jorgem von Hasselem, jehož mapa objevená historiky ukazuje pozici města již v roce 1874.\n\nOblast 325,92 km² okolo Machu Picchu byla v roce 1971 vyhlášena za historickou památku Peru. Vyjma samotných ruin města spadá pod ochranu také okolí lokality, bohaté na množství rostlinných a živočišných druhů. V roce 1983 byla památka navržena na seznam světového dědictví jako „absolutní odborné architektonické unikátní svědectví Incké civilizace“. Město se do 20. století zachovalo v dobrém stavu, k čemuž přispělo přibližně 5 století, kdy bylo město zakryto okolní džunglí. Jediné co se nedochovalo, tak byly původní střechy tvořené pravděpodobně z materiálu na bázi sena.\n\n7. července 2007 bylo Machu Picchu v internetovém hlasování prohlášeno za jeden ze sedmi nových divů světa. Hlasování bylo vyvoláno švýcarsko-kanadským dobrodruhem Bernardem Weberem, od akce se ale distancují kritikové i organizace UNESCO. Světový památkový fond zařadil v roce 2008 Machu Picchu na seznam 100 nejvíce ohrožených památek na světě, jelikož v jeho okolí dochází k poškozování prostředí vlivem nárůstu turistů. Dále pak nekontrolovaného rozvoje blízko ležícího města Aguas Calientes, v jehož rámci dochází k výstavbě mostu přes řeku Vilcanota a vlaku pro snazší přísun turistů k památce, a to i přes prohraný soud a protesty vlády.\n\nMachu Picchu leží na jižní polokouli okolo 13 stupně jižně od rovníku. Ruiny leží přibližně 80 km severozápadně od města Cuzco na vrcholku hory Machu Picchu v nadmořské výšce 2450 m. Cuzco leží naproti tomu ještě o 1000 metrů výše. Vlivem nižší nadmořské výšky se v oblasti vyskytuje mírnější klima než v hlavním městě Inků v Cuzco. Město bylo vystavěno na velkém granitovém orogénní struktuře, která začala vznikat přibližně před 250 milióny let. Jedná se o jednu z nejdůležitějších archeologických lokalit v Jižní Americe a nejvíce navštěvovanou památku ze všech míst v Jižní Americe a v Peru.\n\nNa Machu Picchu se střídají dvě roční období v podobě období sucha a dešťů. Většina srážek spadne v oblasti mezi říjnem až dubnem, ale pršet může v jakoukoliv část roku.\n\nMachu Picchu se nachází nad záhybem řeky Urubamba, který obtéká horu ze tří stran s útesy strmě se zvedajícími do výšky 450 metrů od hladiny řeky. Blízkost řeky způsobuje, že se zde po ránu utváří mlha nad vodní hladinou. Přesná pozice města byla vojenským tajemstvím a okolní příkré srázy a hory vytvářely dobrou přírodní obranu. Inkové vystavěli přes řeku Urubamba provazový most v oblasti kaňonu Pongo de Mainique, což umožňovalo tajně do města Machu Picchu přesunout armádu v případě potřeby. Další most se nacházel západně od Machu Picchu, kde se nacházela šestimetrová mezera mezi útesy. Most byl vystavěn ze dvou kmenů stromů, v případě potřeby se dal most snadno odstranit, čímž pro potenciální invazní armádu vyvstala potřeba překonat 570 metrů vysoké útesy.\n\nSamotné město bylo vystavěno v sedle mezi horami Machu Picchu a Huayna Picchu s širokým výhledem dolů do dvojice údolí a s téměř neschůdnými horami v zádech. Město mělo nezávislé zásobování pitnou vodou z pramenů, které se nedaly snadno přehradit a dostatek půdy pro pěstování až čtyřikrát více potravin, než kolik potřebovalo obyvatelstvo města. Na svazích hor byly uměle vybudovány terasy, které zvětšily zemědělsky využivatelnou půdu, ale taktéž fungovaly jako zdi, které by museli případní útočníci překonávat. Terasy taktéž zpomalovaly půdní erozi vlivem dešťů a zamezovaly půdním sesuvům. K městu vedou dvě vysokohorské stezky přes hory do Cuzca. První procházela sluneční bránou a druhá vedla přes provazový most. Obě dvě cesty mohly být snadno zablokovány v případě útoku. Bez ohledu na skutečný význam, město je strategicky umístěno a snadno bránitelné.\n\nRuiny města Machu Picchu se rozkládají na přibližně 5 km² a dají rozdělit na dvě základní skupiny a to na městskou (ležící na cca 10 ha a zemědělskou část ležící v jihovýchodní části Machu Picchu, které jsou od sebe odděleny zdí. Zemědělská část je dále rozdělena na spodní a horní část cestou, kdežto městská část je rozdělena na západní a východní část rozlehlým náměstím. Archeologové naznačují, že městská část byla rozdělena na tři velké části: „Sacred“, „Popular District“ na jihu a „District of the Priests and the Nobility“. Jednotlivé terasy v zemědělské části jsou pospojovány kamennými schodišti, horní část tvoří přibližně 40 teras, spodní pak 80 teras. Výška teras není všude stejná, může dosáhnout až 4 m. Vzhledem k panujícím přírodním podmínkám se předpokládá, že se zde pěstovala kukuřice, brambory a možná i koka. Vyjma množství teras se zde nachází i několik menších staveb, které pravděpodobně sloužili jako skladiště. Vyjma těchto zemědělských staveb se zde nachází i strážní budova a pohřební kámen, kolem kterého se pohřbívalo.\n\nBudovy Machu Picchu byly postaveny v klasickém inckém stylu z kvádrového zdiva, které bylo založeno na skládání opracovaných kamenů na sebe bez použití pojiva, většinou se jedná o žulu. Inkové byli v této technice stavení velice zkušení a u některých jejich zdí není možné mezi dva na sebe položené kvádry vsunout ani ostří nože. Některé další budovy ve městě byly postaveny za použití malty, ale takto postavené budovy byly druhořadé vystavěné ve spěchu. Všechny důležité budovy byly ale postaveny pokládáním opracovaných kamenů na sebe. Důvodem je skutečnost, že oblast Peru je seismicky aktivní a zdi postavené za použití malty jsou více náchylné ke zřícení. Zdi postavené bez použití malty se v případě otřesů mohou částečně rozestoupit a následně opět sesednout a nezřítit se. Otázkou zůstává, jak Inkové transportovali těžké žulové bloky, jelikož neznali kolo.\n\nČást „Popular district“ byla tvořena skladišti a obytnými domy, kde žila nižší třída. Oproti tomu vyšší třída žila v řadách domů pod svahy v části „District of the Priests and Nobility“. V této části města se nacházelo i vězení. Město bylo tvořeno pravděpodobně 200 objekty obsahující chrámy, svatyně, parky a obytné domy se slaměnými střechami. V celé oblasti se taktéž nachází v kamenech vytesaná koryta a četné vodní fontány tvořící rozsáhlý vodovodní systém. Pozorování naznačují, že každá budova ve městě byla napájena tímto systémem vodou z posvátných pramenů. V městské části „Sacred“ se nacházejí nejdůležitější a nejznámější památky Machu Picchu. Jsou jimi \"Intihuatana\", \"Chrám Slunce\" a \"Místnost tří oken\". Tyto objekty byly pravděpodobně zasvěceny bohu Slunce Intimu a předpokládá se, že celá tato část města měla náboženský význam.\n\nVyjma níže uvedených památek se ve městě nachází i další budovy různého významu a účelu. Jsou jimi například Hlavní chrám v severní části „Sacred Plaza“ blízko Místností tří oken. Chrám má jen tři stěny a byl vystaven z obdélníkových bloků. Další památkou je „Komora ornamentů“, což je malá místnost poblíž Hlavního chrámu, o které se předpokládá, že byla doplňková stavba Hlavního chrámu, kde se prováděly oběti. Dále se pak jedná o „Chrám kondorů“, která dle některých výzkumníků mohla být mučírnou.\n\n\"Intihuatana\" (překládáno do angličtiny jako „“, do češtiny \"místo, na kterém je připoutáno Slunce\" či \"opěrný sloup Slunce\") je jedním ze zvláštně tvarovaných rituálních kamenů, které se nacházejí na území Jižní Ameriky. Jedná se o opracovaný skalní blok do podoby zploštělé pyramidy v točitém tvaru. Jelikož Španělé nikdy Machu Picchu neobjevili, nedošlo ke zničení tohoto kamene, jako se tomu stalo v mnoha jiných případech. Španělé totiž tyto kameny systematicky vyhledávali a ničili, jelikož pro Inky byly posvátné. Tyto kameny byly stavěny tak, aby v době zimního slunovratu směřovaly přesně k němu. Během rovnodennosti je Slunce přesně nad hlavním pilířem, který nevrhá stín. Vyjma rovnodenností ukazuje i další astronomické útvary. Výzkumníci věří, že kámen sloužil jako astronomické hodiny či kalendář. Událost, kdy Slunce nevrhalo stín, měla být Inky oslavována.\n\nKámen byl v září 2000 poškozen pádem 450 kg těžkého jeřábu, který byl využíván pro natáčení reklamy na značku piva společností JWT. Pád jeřábu způsobil, že se od Intihuatana odštípl kousek kamene o velikosti kuličkového pera.\n\nChrám Slunce (zvaný též \"Sluneční věž\") bylo obřadní místo ve východní zóně městské části poblíž hranice se zemědělskou částí, které se využívalo pro poctění a oslavy spojené s bohem Slunce Inti, který hrál ústřední roli v Inckém božstvu. V době zimního slunovratu procházel do chrámu hlavním oknem paprsek slunečního světla, který dopadal na velký obřadní kámen umístěný uprostřed místnosti. Okolo postavená budova o tvaru podkovy (jediná budova s kruhovým půdorysem v komplexu Machu Picchu) v podstatě jen ochraňovala tento kámen před okolím. Do chrámu měli pravděpodobně přístup jen kněží, kteří zde prováděli nejspíše zvířecí oběti.\n\nPod chrámem Slunce se nachází Královská hrobka. Předpokládá se, že do ní byly ukládány mumie významných představitelů Inků či vládců Incké říše.\n\nMístnost tří oken (někdy také chrám tří oken) byl postaven s výhledem na hlavní náměstí. Na rozdíl od chrámu Slunce má pravoúhlý půdorys o rozměrech 11 m na délku a 8 m na šířku, na třech stranách se nacházejí stěny, čtvrtá strana je tvořena otevřeným prostorem narušeným pouze sloupy podpírající střechu (ale neexistují žádné důkazy, že stavba střechu skutečně někdy měla). Nejdelší stěna byla původně postavena s pěti okny, ale dvě byla později zabedněna, takže se zde v současnosti nachází pouze tři trapézová okna, která dala místnosti svůj název. Ve vnitřku se nachází trojice vyřezaných kamenů představující tři světy: \"Ukja Pacha\" (podzemní svět), \"Kay Pacha\" (Země) a \"Hanan Pacha\" (nebe) Uprostřed místnosti se nachází vztyčený kámen, který má vztah k uspořádání oken.\n\nZvaná též „Casa Del Vigilante“ je malá budova s okny obehnaná třemi zdmi, která se nachází ještě před hlavní vstupní bránou. Budova je postavena tak, že se z ní dá přehlédnout většina zemědělské i městské části města a tedy i chránit. Strážní budova je často vyhledávána fotografy, jelikož umožňuje pořídit celkové fotografie města.\n\nBingham teoretizoval o významu města podobně jako další. Předpokládal, že město sloužilo jako klášter, kde byly incké ženy školeny pro službu vládci Inků a jeho družině. Tuto teorii mají dokazovat i 150 koster žen z celkového počtu 173 objevených koster v oblasti, které na místě našli američtí archeologové mezi lety 1912 až 1915. Dle tehdejších průzkumů se zdálo, že zastoupení koster žen je 75 % na celkovém počtu, ale modernější výzkumy tento předpoklad vyvrátily, když ukázaly, že zastoupení ostatků mužů a žen je v podstatě stejné. Celkově se nakonec našlo okolo 250 koster v okolí města.\n\nModerní výzkumy vedené Johnem Rowem, Richardem Burgerem a Lucy Salazar-Burgerovou naznačují, že město spíše než jako obranná pevnost bylo vystavěno pro vládce Inků Pachacuti. Burger navrhl vysvětlení, že město bylo postaveno jako místo, kam mohla vládnoucí elita uniknout před hlukem a přelidněním ostatních měst Inků.\n\nBrian Bauer, expert na andské civilizace z Univerzity v Illinois odhadl, že maximální populace, která mohla ve městě žít, dosahovala 500 až 750 lidí (jiný zdroj uvádí 750 až 1000 obyvatel). Město tak bylo na tehdejší poměry malé. Archeologické výzkumy taktéž naznačují, že ve městě nežili pouze Inkové, protože se zde nalezly důkazy přítomnosti lidí z pobřežních oblastí, z hor a taktéž fragmenty keramiky od jezera Titicaca, což naznačuje populaci z různých koutů říše.\n\nNaproti tomu například Dr. Johan Reinhard tvrdí, že město bylo vystavěno jako centrum v posvátné krajině. Inkové uctívali okolo tekoucí řeku a taktéž i hory v okolí, mezi kterými je Machu Picchu vystaveno.\n\nProč a kdy bylo město opuštěno, zůstává nevyřešenou záhadou. Peruánský vědec Dr. Victor Angles Vargas předpokládal, že město muselo být opuštěno již během 15. století před příchody Španělů do Peru, jinak by o jeho existenci musela být zmínka ve španělských kronikách. Existuje řada domněnek, které se snaží odchod Inků vysvětlit. Mezi nejpřijímanější tři teorie patří válka mezi znepřátelenými kmeny s následným vyvražděním celé komunity, epidemie, či znesvěcení posvátného místa. Jelikož ale Inkové nepoužívali psané písmo a ústní legendy o městě se nedochovaly, je možné, že pravý důvod zmizení populace města nebude nikdy vysvětlen.\n\nJako nepravděpodobný se jeví masakr populace Machu Picchu španělskou armádou, jelikož město se zachovalo do dnešních dní v dobrém stavu a neponičené. Současně se předpokládá, že ani okolo žijící kmeny v té době nedisponovaly dostatečnou silou a technikou, aby mohly strategicky umístěné město dobýt. Pravděpodobnější se jeví případná potyčka mezi samotnými Inky s následným vyvražděním poražených. Mezi Inky bývalo časté, že v případě porážky soupeře došlo k pozabíjení všech pozůstalých. V místě ruin se však nenašly žádné známky masového vyvraždění populace.\n\nDruhá hojně rozšířená teorie předpokládá, že populace města vymřela jako následek některé z epidemií, které byly toho času v Jižní Americe četné. Během archeologických průzkumů prováděných Binghamem byla objevena kostra bohaté ženy jevící známky syfilidy. Pokud došlo k rozšíření mezi celou populaci, mohlo město pomalu a postupně vymřít. V případě zasažení morem či malárií, mohlo dojít k vymření města během několika týdnů. Nicméně v okolí města se nenašlo větší množství známek, které by svědčily o smrtící epidemii ve městě jako například stejné známky výskytu nemoci na více kostrách.\n\nTřetí nejvíce přijímaná teorie předpokládá, že Inkové město dobrovolně opustili z nějakého důvodu. V okolí města se našlo pouze okolo 250 lidských ostatků, což za předpokladu populace do tisíce lidí obývající město, je velice nízký počet, jelikož kdyby město bylo obýváno po několik staletí, musel by počet ostatků jít do několika tisíců. Co by ale vedlo Inky k dobrovolnému odchodu je předmětem hypotéz. Mohlo se jednat o náboženský problém, znesvěcení svatého místa či neochoty obyvatelstva setrvávat ve městě například z nedostatku jídla či pomalého vymírání populace stářím.\n\nPanují i názory, že město nebylo nikdy skutečně dostavěno a tedy používáno, o čemž mají svědčit některé nedostavěné budovy či velký kvádr uprostřed města, který zdánlivě nezapadá do koncepce města. Důvod, proč by případně Inkové město nedostavěli, by mohl být náboženského ražení. Inkové mohli nabýt dojmu, že si bohové nepřejí dostavění města a jeho obývání a tak zanechali stavby.\n\nV roce 2002 zveřejnila skupina japonských geologů zprávu, že se podloží pod Machu Picchu dalo do pohybu s reálnou hrozbou sesuvů, které by mohly vést až k samotnému zničení památky. Dle jejich práce by mohlo dojít k sérii sesuvů, jež by vedly k rozdělení města na dvě části a později k celkovému zániku památky. Geologové předpokládají, že by nejdříve mělo dojít ke zhroucení západního svahu, který je příkřejší a následně pak východního. V oblasti ruin se již nacházejí v severojižním směru drobné zlomy způsobené pohyby podloží.\n\nMachu Picchu se stalo jednou z největších turistických atrakcí v Jižní Americe s narůstající tendencí návštěvnosti. Ještě v roce 2003 navštívilo oblast okolo 400 000 turistů, což odpovídá přibližně 1100 lidem denně. V sezóně 2006 až 2007 to již bylo přes 1 800 000 lidí, čímž se navýšila denní návštěvnost na přibližně 5000 lidí denně. Hiram Bingham je uznáván jako člověk, který sídlo objevil pro světovou veřejnost, ačkoli mu pomáhalo mnoho dalších. Cesta od řeky Urubamba k Machu Picchu se na jeho počest nazývá \"Hiram Bingham Highway\". Jediné možné dopravní spojení na Machu Picchu vede (nejčastěji z Cuzca) po železnici do městečka Aguas Calientes, nacházejícím na úpatí hory Machu Picchu. Celé město je možné spatřit z rozhledny na vrcholku blízké hory Intipunku. Moderní vstup do města je skrze moderní budovu, kde staví autobusy, postavenou vedle zemědělského sektoru.\n\nMachu Picchu je na seznamu Unesco již od roku 1983. V roce 1990 peruánská vláda udělila koncese umožňující výstavbu lanovky a luxusního hotelu, včetně turistického komplexu s butiky a restauracemi. Tyto plány se setkaly s protesty vědců, akademiků a peruánské veřejnosti.\n\nV roce 2010 došlo v oblasti k sesuvům půdy způsobeným dlouhodobými lijáky, kvůli kterým v okolí Machu Picchu uvízlo kolem 1300 turistů, kteří byli evakuováni vrtulníky. Celkem bylo v oblasti evakuováno 3900 turistů. K poškození památek na Machu Picchu nedošlo.\n\nDo oblasti Machu Picchu se dá dostat pomocí vlakového spojení, zastávka Puente Ruinas ležící ve výšce 2000 metrů nad mořem. Z této zastávky je autobusové spojení do města Aguas Calientes trvající okolo 3,5 hodiny. Z města pak autobusy pokračují až k Machu Picchu, které leží 8 km dále do svahu. Tuto vzdálenost překoná autobus za přibližně dalších 25 minut. Druhou variantou je pěší pochod přes starou inckou cestu, která zabere několik dní. Její použití je možné jen se zkušeným průvodcem.\n\nPeru se dlouho snažilo o vrácení přibližně 40 000 artefaktů, včetně mumií, keramiky a kostí, které Bingham odvezl z Machu Picchu během první expedice. 14. září 2007 byla uzavřena dohoda mezi Yaleovou univerzitou a peruánskou vládou o návratu těchto předmětů. 12. dubna 2008 však peruánská vláda uvedla, že revidovala své předchozí odhady z 4000 na 40 000 kusů předmětů, což ale univerzita odmítla.\n9. listopadu 2008 uvedl deník El Peruano, že ministr spravedlnosti hodlá pověřit prokuraturu, aby zahájila s Yaleovu univerzitou řízení ohledně navrácení tisíců artefaktů z pevnosti Machu Picchu. Obě strany se sice v roce 2008 dohodly, že univerzita artefakty vrátí, ale jednání ztroskotala na počtu předmětů, jejichž vydání peruánská vláda žádá.\n\n\n\n"}
{"id": "278433", "url": "https://cs.wikipedia.org/wiki?curid=278433", "title": "Josef Vinklář", "text": "Josef Vinklář\n\nJosef Vinklář (10. listopadu 1930 Podůlší – 18. září 2007 Praha) byl český herec, člen činohry Národního divadla.\n\nNarodil se 10. listopadu 1930, ale když mu v roce 1946 farář vystavoval duplikát rodného listu, tak spletl datum narození jeho a jeho bratra a uvedl nesprávné datum narození 14. listopadu.\n\nPo absolvování měšťanské školy nastoupil do jednoročního učebního kursu (1945) a současně začal hrát v Dismanově rozhlasovém dětském souboru. Již v roce 1945 vystoupil jako host v Divadle satiry a hrál zde i v sezóně 1945/1946. V letech 1946 až 1948 byl angažován Janem Werichem do Divadla Voskovce a Wericha, poté působil v pardubickém Východočeském divadle (1948 až 1950).\n\nOd srpna roku 1950 až do července roku 1983 ztvárnil řadu dramatických rolí v pražském Realistickém divadle Zdeňka Nejedlého (s výjimkou let 1951 až 1953, kdy absolvoval základní vojenskou službu). V letech 1981 a 1983 hostoval v pražském Národním divadle a 1. srpna 1983 se stal řádným členem jeho činohry. Poté ještě hostoval v různých divadlech, např. v Divadle na Vinohradech v roce 1996 ve hře Friedricha Dürrenmatta \"Návštěva staré dámy\".\n\nZtvárnil na stovky filmových i divadelních rolí. Jeho nejznámější televizní role byl inspektor Bouše v seriálech \"Hříšní lidé města pražského\" a \"Panoptikum města pražského\" a doktor Cvach v televizním seriálu \"Nemocnice na kraji města\".\n\nByl třikrát ženatý. Poprvé s herečkou Janou Dítětovou (syn Jakub – malíř) a poté dvakrát s herečkou Ivankou Devátou (syn Adam). V roce 2000 získal Cenu Františka Filipovského za celoživotní dílo v oblasti dabingu. Vydal vlastní autobiografii \"Pokus o kus pravdy\".\n\n\n\n\n\n\n"}
{"id": "278434", "url": "https://cs.wikipedia.org/wiki?curid=278434", "title": "Leoben", "text": "Leoben\n\nLeoben (česky \"Lubno\") je rakouské okresní město ve spolkové zemi Štýrsko. Žije zde obyvatel. Je druhým největším městem Štýrska.\n\nLeží na řece Muře, na jižním úpatí Ennstalských Alp, v nadmořské výšce 541 m, 46 km severozápadně od Grazu.\n\nPřední historik Přemyslovské doby prof. Josef Žemlička spojuje ve své práci \"Přemysl Otakar II. král na rozhraní věků\" (str. 170) založení města s tímto velkým českým králem: \" \"Ryzích Otakarových fundací třetí čtvrtiny 13. století není mnoho (myšleno v Rakousku). Mezi nimi Bruck an der Mur... K dalším Otakarovým městům patří Leoben, Marchegg a s otazníkem Radkersburg.\"\"\n\nLeoben je univerzitním městem – sídlí zde \"Montanuniversität Leoben\".\nVe zdejším pivovaru Göss se vyrábí v Rakousku oblíbené pivo Gösser.\n\n\n\n"}
{"id": "278436", "url": "https://cs.wikipedia.org/wiki?curid=278436", "title": "Hernán Crespo", "text": "Hernán Crespo\n\nHernán Jorge Crespo (* 5. červenec 1975 ve Florida Este, Buenos Aires) je bývalý argentinský fotbalový útočník, naposledy hrající za indický tým Barasat Euro Musketeers. V dřívější době hrával také za anglickou Chelsea, italský Inter Milán a argentinskou reprezentaci. Pelé ho roku 2004 zařadil mezi 125 nejlepších žijících fotbalistů.\n\nPo ukončení hráčské kariéry se stal trenérem.\n\nCrespo debutoval v dresu River Plate v sedmnácti letech. Ve své první celé sezóně (1993/94) vstřelil v 25 utkáních 13 gólů a pomohl tak týmu získat argentinský titul. S River Plate se rozloučil vítězstvím Poháru osvoboditelů, když ve finálovém dvojzápase vsítil obě branky argentinského celku.\n\nDo italské Parmy Hernán přestoupil po získání stříbrné medaile na olympiádě v Atlantě, kde se stal se šesti zásahy nejlepším střelcem turnaje. Pod trenérem Ancelottim se mu v Parmě nebývale dařilo. Během čtyř sezón si udržel poměr jeden gól na dva zápasy, v roce 1999 pomohl Parmě vyhrát italský pohár a ve stejném roce skóroval i ve finále Poháru UEFA, které italský celek vyhrál 3:0 nad Olympique de Marseille.\n\nV létě roku 2000 se stal nejdražším fotbalistou světa, když ho za tehdy rekordních 35 milionů eur (16 milionů v hotovosti + Matías Almeyda + Sérgio Conceição) koupilo římské Lazio. Crespo se ihned stal nejlepším střelcem Serie A s 26 zásahy.\n\nO dva roky později se stěhoval do Interu Milán za 20 milionů eur a Bernarda Corradiho jako náhrada za Brazilce Ronalda, jenž odešel do Realu Madrid. Crespo vstřelil 7 branek v 18 zápasech Serie A a 9 gólů v 12 utkáních Ligy mistrů, než se začátkem roku 2003 zranil a vypadl ze hry na 4 měsíce.\n\nV roce 2003 se stal Crespo jednou z prvních posil Chelsea po příchodu Romana Abramoviče do klubu. Londýnský celek ho koupil za téměř 18 milionů liber. V první sezóně vstřelil v 31 zápasech \"jen\" 12 gólů. Po příchodu trenéra José Mourinha na začátku následujícího ročníku se stal Crespo v Chelsea nadbytečným hráčem a putoval na hostování do AC Milán, kam si ho vyžádal jeho bývalý kouč Carlo Ancelotti. V dresu milánského AC nasázel 10 ligových branek a dokonce 2 góly v památném finále Ligy mistrů 2005, které však na výhru jeho celku proti Liverpoolu nestačily.\n\nHernán se do Chelsea vrátil na sezónu 2005/06, jelikož se Mourinhovi nepodařilo zakoupit dostatečně kvalitního útočníka k Didieru Drogbovi. Chelsea získala double za vítězství Community Shield a za ligový titul. Pro tehdy třicetiletého Crespa to byl jeho první získaný v Evropě.\n\nPřestože vstřelil v sezóně 26 gólů, Crespo požádal vedení Chelsea o přestup do AC Milán. Chelsea však jeho požadavek zamítla s tím, že ho uvolní tehdy, až na něj přijde kvalitní nabídka. Ta přišla v srpnu 2006 od milánského konkurenta - Interu, který dlouhovlasého argentince získal na dvouleté hostování. Crespo se v závěru sezóny nechal ostříhat a o 2 dny později pomohl hattrickem sestřelit Lazio Řím a získat pro Inter titul za vítězství Serie A.\n\nHostování se Hernánovi změnilo v přestup v létě 2008, kdy mu vypršel kontrakt s Chelsea. Opět se tak setkal s trenérem Mourinhem, jenž zamířil po stejné trase. Opět však Crespovi nedával mnoho příležitostí, když nastoupil jen do 13 ligových zápasů. Navíc se nevešel na soupisku pro Ligu mistrů.\n\nIhned po skončení smlouvy na San Siru v roce 2009 putoval Crespo jako volný hráč do Janova, kde měl nahradit Diega Milita, který zamířil opačným směrem. V lednu 2010 se však stal součástí výměny mezi Janovem, Atalantou a Parmou a vrátil se tak po deseti letech zpět do týmu FC Parma.\n\nCrespo debutoval za reprezentaci v únoru 1995 v duelu proti Bulharsku ve věku devatenácti let. Na další start v dresu Argentiny si však musel počkat 16 měsíců, a více než 2 roky mu trvalo, než se v reprezentaci prosadil střelecky.\n\nCrespo se třikrát zúčastnil Mistrovství světa (1998, 2002, 2006). V červnu 2005 se v kvalifikaci na MS 2006 dvěma zásahy do sítě rivala z Brazílie stal nejlepším střelcem Argentinské reprezentace v kvalifikačních utkáních. Na Mistrovství světa 2006 v Německu se stal druhým nejlepším střelcem turnaje.\n\nPo ukončení hráčské kariéry se stal trenérem, v červenci 2014 se stal trenérem juniorky Parmy (Parma Primavera).\n\n\n\n\n\n\n"}
{"id": "278442", "url": "https://cs.wikipedia.org/wiki?curid=278442", "title": "Murder Ballads", "text": "Murder Ballads\n\nMurder Ballads je název alba hudební skupiny Nick Cave and the Bad Seeds, které v roce 1996 vydala firma Mute Records. Jak už napovídá samotný název (Vražedné balady), tvoří album 10 tradičních i zcela nových balad, které popisují různé druhy vražd a příhody, které jim předcházely. Celkový počet popisovaných smrtí na tomto albu je pak 65.\n\nNejvětší hit tohoto alba je píseň \"Where the Wild Roses Grow\", duet Nicka Cavea a Kylie Minogue. Další zpěvačkou, která hostuje na tomto albu, je PJ Harvey.\n\nJe to nejprodávanější album této skupiny, čemuž značně dopomohl i klip k písni, \"Where the Wild Roses Grow\", který vysílala hudební televize MTV. Ta také ještě tentýž rok nominovala Nicka Cavea na zpěváka roku. Nominace byla později na Caveovu žádost stažena.\n\nVšechny skladby napsal Nick Cave, pokud není uvedeno jinak.\n\n"}
{"id": "278443", "url": "https://cs.wikipedia.org/wiki?curid=278443", "title": "Debrník", "text": "Debrník\n\nNázev Debrník má více míst:\n\nVodní tok:\n"}
{"id": "278449", "url": "https://cs.wikipedia.org/wiki?curid=278449", "title": "Erich von Falkenhayn", "text": "Erich von Falkenhayn\n\nErich Georg Anton Sebastian von Falkenhayn (11. září, 1861 hrad Białochowo u Grudziądze - 8. dubna 1922 zámek Lindstedt u Postupimi) byl německý, vysoce vyznamenaný generál a náčelník generálního štábu během první světové války. Mezi jeho vyznamenání patří např. pruský řád Pour le Mérite s dubovými ratolestmi nebo bavorský vojenský řád Maxe Josefa.\n\nErich von Falkenhayn se narodil 11. září roku 1861 na hradě Belchau v západním Prusku do aristokratické rodiny jako syn Fedora von Falkenhayna a jeho ženy Franzisky (rozenná von Rosenberg). Jeho starší bratr Eugene byl rovněž armádní důstojník a během první světové války se propracoval až do generálské hodnosti a byl vyznamenán rovněž vysoce ceněným pruským řádem Pour le Mérite s dubovými ratolestmi.\n\nMladý Erich vstoupil do německé císařské armády k 17. dubnu roku 1880 v hodnosti poručík (\"Sekondeleutnant\") a byl přiřazen k 91. oldenburskému pěšímu pluku (\"Oldenburgisches Infanterie-Regiment Nr. 91\").\n\nNa začátek roku 1916 naplánoval bitvu u Verdunu s cílem zničit francouzskou armádu. Po jejím neúspěchu byl nahrazen na pozici náčelníka generálního štábu hrdinou východní fronty generálem Hindenburgem. V lednu 1917 v čele deváté armády porazil za necelé čtyři měsíce Rumunsko a dobyl hlavní město Bukurešť. Méně úspěšně si vedl v Palestině, kde se turecké armádě pod jeho vedením nepodařilo zabránit britskému generálovi Allenbymu v dobytí Jeruzaléma. Po válce napsal svou autobiografii.\n\n\n\n"}
{"id": "278453", "url": "https://cs.wikipedia.org/wiki?curid=278453", "title": "Prevalence", "text": "Prevalence\n\nPrevalence, jeden ze základních ukazatelů v epidemiologii, je podíl počtu jedinců trpících danou nemocí a počtu všech jedinců ve sledované populaci. Je vztažena k určitému časovému okamžiku (momentu) a obvykle se vyjadřuje v procentech.\nPrevalence je údaj používaný u endemií, naopak u epidemií se používá incidence. Pokud udáváme prevalenci, má se za to, že nemoc se vyskytuje na daném území (v populaci) trvale.\n\nEpidemiologové rozlišují několik prevalencí:<br>\nMomentální prevalence testovaná (AP=apparent prevalence). Jedná se o laboratorní výsledek z jediného odběru vzorků populace. Udává nám procento pozitivních z jediného laboratorního testu. Pokud má test nízkou senzitivitu, pak nám odhalí jen zlomek nemocných. Pokud má nízkou specificitu, pak nám označí i zdravou populaci falešně za nemocnou.\n\nMomentální prevalence skutečná (P=prevalence). Jedná se o skutečnost, kterou získáme přepočítáním laboratorního výsledku.\nVypočítá se dle vzorce:<br>\nP=[AP+(Sp-1)]/[Sn+ (Sp-1)]<br>\nkde Sn= senzitivita testu a Sp= specificita testu (validita laboratorního testu).<br>\nPokud epidemiolog hovoří o prevalenci, má vždy na mysli skutečnou prevalenci P.<br>\n\nRoční prevalence (annual prevalence). Je nejčastější časový úsek pro stanovení prevalence. Periodicita určování prevalence bývá delší než měsíc, kratší časové úseky se zpravidla hodnotí pomocí incidence.<br>\nPeriodické prevalence se počítají tak, že se všechny výsledky odlišných testů a zjištění prováděné v daném časovém období sečtou pomocí metaanalýzy.<br>\n\nČastým údajem je roční skutečná prevalence. Rozdílnost v různých typech prevalence je veliká, proto je přesné názvosloví (případně metodika výpočtu) potřebná pro každý zveřejněný údaj.<br>\n\nU infekčních onemocnění se při sérologické diagnostice (imunodiagnostice) často používá termín \"séroprevalence\". V tomto případě se sleduje přítomnost protilátek proti sledovanému patogenu v krvi bez ohledu na počet skutečně klinicky nemocných jedinců. Séroprevalence je tedy poměr jedinců sérologicky pozitivních (tj. jedinců, kteří mají specifické protilátky v krvi = během života se setkali se sledovaným patogenem) k celkovému počtu jedinců ve sledované populaci. Pojem se používá pouze pro testovanou prevalenci, nikoli skutečnou.<br>\n\nVe veterinární epidemiologii se používají tyto pojmy:<br>\nIndividuální prevalence stanovuje procento zamoření ve stádě. Pokud je například nemocné jedno zvíře ze sta, je individuální prevalence 1%.<br>\nStádová prevalence počítá kolik stád v zemí je infikováno. Pokud je každé druhé stádo bez nemocných a zbytek stád má jen jedno nemocné zvíře, je stádová prevalence 50%. (Polovina stád je infikována.)\n\nVýsledky testů z laboratoře jsou pro epidemiologa vždy dichotomózní, to znamená, že test je buď pozitivní nebo negativní, nic mezi tím.\nZ toho vypočítá skutečnou prevalenci nemoci P.<br>\nSenzitivitu a specificitu konkrétního testu musí udat výrobce, je tedy známá.<br>\nJak velké procento pozitivních výsledků testů označí nemocné vyjadřuje pozitivní prognostická hodnota PPV (positive predictive value) a počítá se v tomto případě dle vzorce:<br>\nPPV= Sn*P/((Sn*P)+(1-Sp)*(1-P))<br>\nJak velké procento negativních výsledků testů označí skutečně zdravé vyjadřuje negativní prognostická hodnota NPV (negative predictive value) a počítá se v tomto případě dle vzorce:<br>\nNPV= Sp*(1-P)/((Sp*(1-P)+(1-Sn)*P))<br>\nOba údaje nám stanoví, jakou máme šanci odhalit nemocné pomocí konkrétního testu. Výpočty jsou první krok pro analýzu dat na základě pravděpodobnosti ve velké epidemiologii (testování populace) i subjektivní epidemiologii (testování jedince - bayesian epidemiology).\n\n"}
