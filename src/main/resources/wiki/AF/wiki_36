{"id": "834367", "url": "https://cs.wikipedia.org/wiki?curid=834367", "title": "Josef Kodíček", "text": "Josef Kodíček\n\nJosef Kodíček (24. ledna 1892, Praha – 3. listopadu 1954, Mnichov, Německo) byl český režisér, dramaturg, novinář, divadelní publicista a kritik, překladatel.\n\nPo maturitě pokračoval v Praze ve studiu práv. Již v době studií se stal spoluzakladatelem literární revue \"Scéna\" (1912) a v následujících dvou letech byl jejím redaktorem. V roce 1915 byl nasazen v 1.světové válce na Balkáně. Po návratu se věnoval kulturní publicistice a v letech 1919–1927 byl vedoucím redaktorem divadelní rubriky deníku \"Tribuna\". Publikoval rovněž v dalších periodikách, např. \"Scéna\", \"Přítomnost\", \"Lidové noviny\", \"České slovo\". Používal rovněž pseudonymy \"J. Albert\" a \"E. V. Prokop\" a šifru \"K-ček\". Jako divadelní kritik byl spolu s M. Ruttem a K. H. Hilarem obhájcem směru „civilismus“, oceňující všední záležitosti jedince a jeho vnitřní soukromí. Byl významným představitelem české meziválečné kultury, patřil k blízkým přátelům bratří Čapků, Eduarda Basse a Františka Langera, byl členem kruhu „pátečníků“.\n\nV letech 1927–1930 pracoval jako dramaturg a příležitostně i jako režisér Divadla na Vinohradech. K dramaturgické práci jej přizval Karel Čapek. Ve svých deseti režiích uplatňoval odvozený hilarovský postexpresionismus. V roce 1931 se pokusil i o filmovou režii, avšak ve výsledku nebyl úspěšný. Od roku 1938 žil v exilu u Londýna (v městečku Walton on Thames v domě zařízeném českým architektem a výtvarníkem Antonínem Heythumem). V roce 1939 se stal redaktorem českého vysílání BBC, byl také šéfredaktorem časopisu Central-European Observer a tento vedl i po válce. Po válce se již do vlasti natrvalo nevrátil a od roku 1951 až do své smrti pracoval v Rádiu Svobodná Evropa (RFE), pro jehož rubriku „Hra týdne“ natočil téměř sto dramatických děl.\n\nJeho manželkou byla Rakušanka Illa Knina, majitelka pražské firmy na výrobu dámského prádla. Jeho bratr Arnold Kodíček byl lékařem. Josef Kodíček byl židovského původu. Jeho prapředci v době pobělohorské přijali židovské náboženství, aby nemuseli emigrovat.\n\n\n\n\n\n\n\n"}
{"id": "834368", "url": "https://cs.wikipedia.org/wiki?curid=834368", "title": "Štefan Nižňanský", "text": "Štefan Nižňanský\n\nŠtefan Nižňanský (* 26. srpna 1954 Bratislava) je slovenský novinář, bývalý ředitel Slovenské televize a bývalý politik, po sametové revoluci československý poslanec Sněmovny národů Federálního shromáždění za SDĽ.\n\nVystudoval Pedagogickou fakultu Univerzity Komenského v Trnavě, pak studoval ekonomii, právo a personalistiku. V roce 1977 nastoupil do Československé televize v Bratislavě. Působil v pražské i bratislavské redakci jako moderátor, vedoucí vnitropolitické redakce, komentátor, reportér a zástupce šéfredaktora pořadu Televizní noviny. Hlavní zpravodajskou relaci moderoval i v týdnu po začátku sametové revoluce v listopadu 1989. Před rokem 1989 byl členem Komunistické strany Slovenska.\n\nV roce 1990 se stal redaktorem nezávislého týdeníku \"Slobodný piatok\". V roce 1992 působil jako šéfredaktor obrázkového a modelingového časopisu zaměřeného na dětskou módu \"BABACO\". Po roce 1990 se angažoval i politicky. Ve volbách v roce 1990 byl zvolen jako nestraník na kandidátce KSS, respektive KSČS (později transformována do Strany demokratické levice) za poslance Slovenské národní rady, kde zasedal do roku 1992. Zasedal zde ve výboru pro vědu, kulturu, vzdělání a sport a profiloval se jako expert na mediální tematiku. Byl členem první Rady Slovenské televize. Ve volbách roku 1992 byl za Stranu demokratické levice zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava.\n\nV období let 1993-1996 působil v soukromém sektoru (ředitel vydavatelství a šéfredaktor měsíčníku UNIKREDIT). Do roku 2001 zastával post mluvčího a pak marketingového manažera Slovenského svazu ledního hokeje. V letech 2001-2004 pracoval jako výkonný ředitel marketingové společnosti hokejového svazu. Podílel se na vzniku projektu Síně slávy slovenského hokeje. V letech 2005-2007 se vrátil k novinářské profesi jako šéfredaktor a člen vedení \"Rádia Okey\". V roce 2008 vyhrál výběrové řízení a stal se ředitelem Slovenské televize. Jeho volba čelila kritice opozičních stran, které Nižňanského označily za člověka blízkého vládní straně SMER. Funkci ředitele Slovenské televize zastával do roku 2010.\n\n"}
{"id": "834370", "url": "https://cs.wikipedia.org/wiki?curid=834370", "title": "Halfway to Hell", "text": "Halfway to Hell\n\nHalfway to Hell je druhé mini album české deathmetalové kapely Hypnos.\n\n\n\n"}
{"id": "834377", "url": "https://cs.wikipedia.org/wiki?curid=834377", "title": "Janay DeLoachová", "text": "Janay DeLoachová\n\nCynithia \"Janay\" DeLoach-Soukup (* 12. října 1985 Panama, Florida) je americká atletka, jejíž hlavní disciplínou je skok daleký. Okrajově se věnuje také krátkým překážkovým běhům.\n\nV roce 2007 na Panamerických hrách v brazilském Riu de Janeiru obsadila 10. místo. V halové sezóně roku 2011 získala na americkém šampionátu v Bloomingtonu bronzovou medaili v pětiboji (60 m přek., skok do výšky, vrh koulí, skok daleký, běh na 800 metrů), když získala 4 289 bodů. Na Mistrovství světa v atletice 2011 v jihokorejském Tegu skončila ve finále na 6. místě.\n\nNa halovém MS v tureckém Istanbulu v roce 2012 získala stříbrnou medaili. V poslední, šesté sérii skočila do vzdálenosti 698 cm a dostala se na průběžné první místo, když zaostala za svým osobním rekordem v hale o jediný centimetr. Na její pokus však odpověděla její krajanka Brittney Reeseová skokem dlouhým 723 cm a zajistila si titul halové mistryně světa.\n\nNa Letních olympijských hrách v Londýně se z kvalifikace probojovala druhým nejdelším pokusem (681 cm). Ve finále předvedla nejlepší pokus v páté sérii, když předvedla skok dlouhý 689 cm a posunula se na bronzovou pozici. Na čtvrté místo odsunula Lotyšku Inetu Radevičovou, která v první sérii skočila 688 cm. V posledních pokusech již změna nenastala a DeLoachová vybojovala bronz. Stříbro získala Ruska Jelena Sokolovová (707 cm) a zlato Brittney Reeseová (712 cm).\n\nNa mistrovství světa v atletice 2013 skončila v dálce na 11. místě. Na halovém mistrovství světa v atletice 2014 byla pátá v běhu na 60 metrů překážek. V roce 2015 vyhrála s americkým týmem soutěž DécaNation. Na mistrovství světa v atletice 2015 byla v dálce na 8. místě, na halové mistrovství světa v atletice 2016 na 4. místě a na olympiádě 2016 na 13. místě.\n\n\nJejí otec je voják, vyrůstala na Eielsonově letecké základně. Vystudovala Coloradskou státní univerzitu, žije ve Fort Collins. Jejím manželem je bývalý výškař Patrick Soukup.\n\n"}
{"id": "834378", "url": "https://cs.wikipedia.org/wiki?curid=834378", "title": "Metanolová aféra", "text": "Metanolová aféra\n\nJako metanolová aféra či též methanolová aféra se označuje událost započatá v září roku 2012, kdy v Česku a Polsku došlo k sérii otrav metanolem. Do 29. ledna 2013 na otravu zemřelo 47 občanů České republiky, tři občané Polské republiky a desítky dalších byly hospitalizovány; mnozí lidé utrpěli trvalé poškození zraku. Toto číslo však nebylo konečné kvůli tomu, že množství jedovatého metanolu stále kolovalo mezi lidmi. Proto se i po hlavní vlně otrav stále objevovaly nové oběti.\n\nPolicejní pátrání vyústilo v případ s největším počtem obviněných v dějinách české kriminalistiky. Po 18 dnech od první otravy policie 24. září 2012 oznámila, že kriminalisté objevili zdroj jedovatého metanolu. Metanol podle nich pocházel z ČR, byl řádně zakoupený a dodaný do opavské firmy, odkud putoval na černý trh. Policie také zadržela trojici hlavních podezřelých: obchodníka z Karviné Jiřího Vaculu, slovenského občana Rudolfa Fiana, a tuzemce Tomáše Křepelu, majitele firmy z obce Řitka. Muži údajně dobře věděli, že namíchali „smrtící koktejl“. Fian je obviněn z obecného ohrožení a Křepela je stíhán za pomoc k trestnému činu.\n12. října obvinila policie z obecného ohrožení třetího muže, distributora ze Zlínska, který smrtící směs namíchanou v Opavě dále šířil.\n4. února 2015 potvrdil Vrchní soud v Olomouci doživotní tresty odnětí svobody pro Rudolfa Fiana a Tomáše Křepelu. 30. března 2018 potvrdil Nejvyšší soud doživotní tresty odnětí svobody pro R. Fiana i T. Křepelu.\n\nPrvní případ dvou zemřelých v Havířově oznámila karvinská policie 6. září 2012. Vláda zřídila 12. září krizový štáb a téhož dne Ministerstvo zdravotnictví vyhlásilo mimořádné opatření v podobě plošného zákazu stánkového prodeje alkoholických nápojů s obsahem alkoholu větším než 30 %. V pátek 14. září večer vyhlásilo ministerstvo zdravotnictví mimořádné opatření spočívající v úplném zákazu prodeje, nabízení a distribuce alkoholických nápojů s obsahem alkoholu od 20 %. V té době měly jedovaté nápoje na svědomí už 19 obětí a cca 30 lidí bylo v nemocnicích v různém stádiu otravy metanolem. Ne všichni otrávení metanolem nalitým z koupené lahve se ale otrávili nápojem, který byl v této lahvi prodán.\n\n24. září policie oznámila, že zná zdroj metanolu: \"„Víme, jak se jedovatý metanol dostal na český trh i odkud pochází. Víme, kdo tu směs namíchal, kdo dodal suroviny. Odhadujeme, že v oběhu mezi lidmi je až 15 tisíc litrů tohoto závadného alkoholu,“\" oznámil policejní prezident Martin Červíček.\n\n25. prosince, den po Štědrém večeru, umírají v příhraniční oblasti po požití českého alkoholu tři polští občané.\n\nZavedená prohibice zakazuje veškerý prodej a nabízení na českém území a původně neomezovala export. V reakci na kauzu v neděli 16. září hlavní polský hygienik s okamžitou platností pro celé Polsko na měsíc zakázal obchodování s více než dvacetiprocentním alkoholem vyrobeným v Česku, v úterý 18. září podobně reagovalo také Slovensko. Tentýž den rozhodla Rada pro rozhlasové a televizní vysílání, že vysílání reklamy na zakázané lihoviny je po dobu prohibice nelegální. Dne 20. září 2012 zakázal český ministr zdravotnictví Leoš Heger (TOP 09) distribuci a vývoz lihovin o obsahu větším než 20 procent včetně tuzemáku a konzumního lihu mimo území ČR. Důvodem byla hrozba, že zákaz vývozu uplatní Evropská unie. V takovém případě by zrušení zákazu dle tvrzení Ministerstva zdravotnictví mohlo být složitější. Prohibice byla zmírněna 27. září 2012, kdy byl povolen prodej těch zakázaných lihovin, které byly vyrobeny nejpozději 31. prosince 2011; tvrdý alkohol vyprodukovaný po tomto datu může být prodáván pouze v případě, že pro něj jeho dodavatel zajistil doklad o původu použitého lihu.\n\nOtravy metanolem se běžně léčí užitím etanolu. Norský toxikolog Erik Hovda přivezl do Česka jako dar 30 balení (150 dávek) fomepizolu, který se snáze aplikuje, účinkuje rychleji a s méně vedlejšími účinky. Ministerstvo zdravotnictví poté uvedlo, že plánuje nakoupit další dávky fomepizolu. Hovda, který seznámil české lékaře také s novou metodou rozboru krve, po návratu do Norska podle některých médií prohlásil, že české úřady situaci nezvládají a že vyhlášení prohibice situaci dále komplikuje. Později to však dementoval.\n\nPolicie České republiky do 11. listopadu v souvislosti s kauzou obvinila už 61 osob. Policistům hodně pomohl jeden z dvojice hlavních podezřelých, který se při výslechu nejen přiznal, ale s vyšetřovateli maximálně spolupracuje.\n\nNěkteří z obviněných podle policie obchodovali s pančovaným alkoholem ve větším rozsahu. Mezi obviněnými je dále např. provozovatel obchodu, který prodával alkohol pančovaný jím nebo jeho dodavatelem. Tento muž, který alkohol míchal v garáži nedaleko zlínského sídliště Jižní Svahy, byl obviněn mj. z trestného činu ohrožování zdraví závadnými potravinami z nedbalosti, s horní hranicí trestní sazby 8 let vězení. Řada dalších zadržených je stíhána jen pro nedbalostní trestné činy, což by se však mohlo změnit na zločiny úmyslné, tedy s tvrdší sazbou.\n\nPolicie provádí kontroly prodejen a vzorků, její činnost koordinuje speciální policejní tým nazvaný Metyl pod vedením náměstka policejního prezidenta Václava Kučery. Kontroly zintenzivnila i Státní zemědělská a potravinářská inspekce, hygienická služba, Česká obchodní inspekce a Celní správa České republiky.\n\n21. května 2014 vynesl krajský soud ve Zlíně nepravomocné rozsudky nad deseti obviněnými v hlavní větvi metanolové aféry: dva byli odsouzeni k doživotnímu vězení, zbylých osm k trestům od 8 do 21 let. 4. února 2015 potvrdil Vrchní soud v Olomouci doživotní tresty odnětí svobody pro Rudolfa Fiana a Tomáše Křepelu za namíchání otravné směsi ethanolu a methanolu. Následně 30. března 2018 potvrdil doživotní tresty odnětí svobody pro Fiana i Křepelu i Nejvyšší soud. \n\nV dubnu roku 2018 uvedla Česká televize dvoudílný televizní film \"Metanol\" zachycující průběh aféry.\n\n\n"}
{"id": "834380", "url": "https://cs.wikipedia.org/wiki?curid=834380", "title": "Sainthood (album)", "text": "Sainthood (album)\n\nSainthood je šesté studiové album kanadského indie rockového dua Tegan and Sara, vydané 27. října 2009 společností Sire Records.\n\nAlbum bylo nominováno na hudební ocenění Polaris Music Prize v roce 2010.\n\nToto je první album, na kterém se podílely Tegan a Sara společně, na předchozích albech psaly písně odděleně. Název alba byl inspirován písněmi Leonarda Cohena. Nahrávka obsahuje i skladby, které Tegan napsala společně s basistou Hunterem Burganem (AFI).\n\nToto album je kapelou popsáno jako:\n\nŠesté studiové album Tegan and Sary – \"Sainthood\" – se zabývá světskými tématy oddanosti, bludy a příkladným chováním ve snaze o získání lásky a vztahů. Inspirováno je emoční touhou a klidným prostředím. Doufáme, že si jej povšimnou objekty naší náklonnosti,\"Sainthood\" je o posedlosti romantickými ideály.\n\nV našich vztazích se snažíme být dokonalými. Nacvičujeme si naši svatost v naději, že budeme odměněni s obdivem. Když se snažíme býti dokonalými pro někoho jiného, stávají se z nás občas mučedníci.\n\nLáska, jako víra, nemůže být nikdy vykonávaná individuálně. Ale příběh velké milostné aféry  - zejména té, která je neopětovaná, nebo té, která skončila příliš brzy  - může být utkaný jako bible nebo jako pohádka na dobrou noc. A tak témata alba \"Sainthood\" jsou spolu svázána tímto jednoduchým titulem, půjčeným, s velkou úctou, z textu písně Leonarda Cohena, \"Came So Far for Beauty\":\n\nI practiced all my sainthood /\nI gave to one and all /\nBut the rumours of my virtue /\nThey moved her not at all.\nAlbum \"Sainthood\" vyšlo v Anglii 26. října 2009.\n\nProducentem alba je kytarista skupiny Death Cab for Cutie Chris Walla. Album bylo nahráno ve studiích Sound City Studios v Los Angeles a Two Sticks Audio v Seattlu během léta roku 2009.\n\nTegan a Sara vyvěsily celé album na svém MySpace profilu k digitálnímu stažení dne 20. října 2009.\n\nEE Storey, umělecká ředitelka kapely, navrhla design alba.\n\nVšeobecně bylo album přijato pozitivně. Kritici webu Metacritic ohodnotili album 78 body ze 100.\n\nAlbum startovalo na 21. příčce hitparády \"Billboard\" 200, kdy se prodalo 22 665 kopií v prvním týdnu.\n\n\n"}
{"id": "834381", "url": "https://cs.wikipedia.org/wiki?curid=834381", "title": "Umění na špejli", "text": "Umění na špejli\n\nUmění na špejli (anglicky \"Ice Cream of Margie (with the Light Blue Hair)\") je 7. díl 18. řady amerického animovaného seriálu \"Simpsonovi\". Premiéru v USA měl 26. listopadu 2006. Scénář napsal Carolyn Omine.\n\nHomer a jeho kolegové hrají v práci hru podobnou hokeji, ale na židlích a s košťaty. Pak přijede zmrzlinář a protože Homer běží za ním, tak ho pan Burns vyhodí. Když zmrzlinář vrací Homerovi drobné na $100, tak dostane infarkt. Na jeho pohřbu koupí Homer od vdovy zmrzlinářské auto a Otto mu ho vylepší.\n\nMarge doma sleduje v televizi pořad Opal (parodie na Oprah Winfrey), kde se ženy chlubí se svými úspěchy a splněnými sny. Marge z toho má depresi, protože si myslí, že nic nedokázala. Postaví sochu Maggie ze dřívek od nanuků a Homer dostane nápad, že by mohla takto zvěčnit i další obyvatele Springfieldu. Marge konečně našla smysl svého života, za dva týdny postavila sochu mnoha lidem z města. Mezi ně patří například Drederick Tatum, Abe Simpson, Patty a Selma, celá rodina Flandersů (včetně Maude, která je už několik let po smrti (11. řada, 14. díl Kdo ví, kdo ovdoví?)), Reverend Lovejoy, Apu Nahasapeemapetilon, Profesor Frink, námořní kapitán, Seymour Skinner, Disco Stu, Vočko Szyslak, Šáša Krusty, Luigi Risotto a Komiksák.\n\nSoch si z helikoptéry všimne hlasatel zpráv na Kanálu 6 Kent Brockman a pozve ji do svého pořadu Kentovo kentování se zajímavými lidmi. Sochy zaujmou i Riche Texana, který chce pro Marge uspořádat výstavu. Před začátkem výstavy se Homer ještě rozhodne jet prodávat, i když je Marge proti. On však slíbí, že přijede včas. Chvíli před tím, než výstava začne, Homer zjistí, že nestíhá zahájení. Cestu si zkrátí přes pole, ale nestihne dobrzdit a všechny sochy zničí. Marge je na něj naštvaná, zavře se v ložnici a s Homerem nemluví. Po několika dnech Homer usne u dveří do ložnice a ráno zjistí, že je Marge pryč. Vydá se ji s Bartem a Lízou hledat. Najdou ji ve městě, kde postavila sochu Homera vysokou jako dům. Marge si uvědomila, že bez Homera by nebyla tím, kým je.\n\nNásleduje skok o 200 let dopředu, kde je tato socha v muzeu. Všichni lidé používají jakási vznášedla, takže nemusí chodit. Průvodkyně v muzeu popisuje sochu jako poslední zbylý příklad umění před zhroucením západního světa. V této domě se iPody sjednotily a svhrnuly lidstvo.\n"}
{"id": "834384", "url": "https://cs.wikipedia.org/wiki?curid=834384", "title": "Deranged", "text": "Deranged\n\nNázev Deranged může znamenat:\n\nv kinematografii:\n\nv hudbě:\n"}
{"id": "834387", "url": "https://cs.wikipedia.org/wiki?curid=834387", "title": "Salussola", "text": "Salussola\n\nSalussola je italská obec v provincii Biella v oblasti Piemont.\n\nK 31. prosinci 2010 zde žilo 2 085 obyvatel.\n\nCarisio, Cavaglià, Cerrione, Dorzano, Massazza, Roppolo, Verrone, Villanova Biellese\n"}
{"id": "834392", "url": "https://cs.wikipedia.org/wiki?curid=834392", "title": "František Novák (politik ODS)", "text": "František Novák (politik ODS)\n\nFrantišek Novák (* 8. března 1946) byl český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, v 90. letech poslanec poslanec Poslanecké sněmovny.\n\nV roce 1990 se zmiňuje jako vedoucí pracoviště tkáňových kultur při Výzkumném ústavu bramborářském v Havlíčkově Brodě. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Východočeský kraj). Ve Federálním shromáždění setrval do zániku Československa v prosinci 1992.\n\nPocházel z okresu Havlíčkův Brod. 4. kongres ODS v roce 1993 ho zvolil do kontrolní a revizní komise strany. V roce 1998 zastával funkci předsedy Regionálního sdružení ODS východní Čechy.\n\nVe volbách v roce 1996 byl zvolen do Poslanecké sněmovny Parlamentu České republiky za ODS. Před senátními volbami roku 2000 se účastnil primárek ODS na post kandidáta do horní komory českého parlamentu za senátní obvod č. 44 - Chrudim. Nakonec se ale kandidátem občanských demokratů stal Petr Štěpánek. V roce 2008 se uvádí jako předseda Ústředního bramborářského svazu ČR z Havlíčkova Brodu.\n\nAngažoval se rovněž v komunální politice. V komunálních volbách roku 1994 byl zvolen za ODS do zastupitelstva obce Radostín a opakovaně se do tamního zastupitelstva dostal i v komunálních volbách roku 1998 a komunálních volbách roku 2002. Profesně se uvádí jako zaměstnanec a ředitel firmy.\n\n"}
{"id": "834395", "url": "https://cs.wikipedia.org/wiki?curid=834395", "title": "Santhià", "text": "Santhià\n\nSanthià je italská obec v provincii Vercelli v oblasti Piemont.\n\nK 31. červenci 2011 zde žilo 8 936 obyvatel.\n\nAlice Castello, Carisio, Casanova Elvo, Cavaglià (BI), Crova, Formigliana, San Germano Vercellese, Tronzano Vercellese\n"}
{"id": "834397", "url": "https://cs.wikipedia.org/wiki?curid=834397", "title": "Pivovar Saku", "text": "Pivovar Saku\n\nPivovar Saku (estonsky Saku Õlletehas) je jeden ze dvou největších estonských pivovarů. Nachází se v městečku Saku přibližně 20 km jižně od Tallinnu. Patří mezi nejznámější estonské firmy a jeho pivo patří mezi nejznámější estonské výrobky.\n\nPivovar v Saku byl založen v roce 1820 Karlem Friedrichem Rehbinderem, tehdejším majitelem sackého panství. Roku 1849 převzala panství včetně pivovaru šlechtická rodina Baggů. Její člen Valerian Baggo začal usilovat o rozšíření výroby a distribuce sackého piva. Díky jeho snažení se pivo ze Saku od roku 1871 pravidelně prodávalo v Tallinnu a roku 1875 získalo bronzovou medaili na veletrhu zemědělských výrobků v Kadriorgu. V letech 1876 až 1877 nechal Valerian Baggo přestavět dosavadní malý pivovar na průmyslový pivovar s parním pohonem.\n\nRoku 1899 bylo mezi Saku a Tallinnem otevřeno železniční spojení, což výrazně napomohlo distribuci sackého piva. Rozšiřování trhu, ale zároveň zvyšování konkurence mezi estonskými pivovary vedly ještě téhož dosavadní majitele k rozhodnutí přeměnit firmu na akciovou společnost, která by vstupem na akciový trh mohla rychle získat prostředky na investice do rozšíření a další modernizace výroby. Tento záměr uspěl. Sacký pivovar se již roku 1900 stal většinovým dodavatelem piva pro Tallinn a postupným vytlačováním konkurence roku 1911 po uzavření posledního tallinnského pivovaru Revalia zcela ovládl tallinnský trh.\n\nPrvní světová válka vaření piva v Saku na několik let zastavila, výroba byla obnovena až po skončení estonské osvobozenecké války roku 1921. Již záhy však sacký pivovar pokračoval v předválečném růstu a během 20. let vytlačil z trhu další konkurenci a stal se monopolním výrobcem piva v severním Estonsku.\n\nPo sovětské okupaci Estonska roku 1940 byl sacký pivovar znárodněn. Výroba byla zanedlouho opět zastavena kvůli válečným událostem a obnovena až v poválečných letech. Výroba byla restrukturalizována podle hledisek celosovětského hospodářského plánování a pokud možno bez připomínek dosavadních „buržoazních“ dějin. Pivovar vařil pivo Žiguli a Kuldne Oder („Zlatý Ječmen“).\n\nNový rozmach sackého pivovaru nastal po obnovení estonské samostatnosti a následné privatizaci v roce 1991. V rámci joint venture se švédským pivovarem Pripps a finským pivovarem Hartwall byl pivovar v Saku rekonstruován a kompletně modernizován, a v roce 1993 začal vařit podle nové vlastní receptury založené na předválečných zkušenostech pivo Saku Originaal. Roku 1994 následovalo pivo Rock a pak postupně celé portfolio, které je základem i dnešní produkce.\n\nRoku 1995 se pivovar Saku změnil na akciovou společnost, která následujícího roku vstoupila na tallinnskou burzu. Roku 2008 se stoprocentním vlastníkem sackého pivovaru stal koncern Carlsberg.\n\nPo většinu historie pivovaru bylo jeho jediným produktem pivo, k němuž se teprve po reprivatizaci pivovaru v roce 1991 přidaly další nápoje. Pivo však zůstává hlavní a nejznámější složkou produkce.\n\nV současnosti (roku 2012) nabízí sacký pivovar vlastní piva Saku Kuld, Saku Originaal, Saku Originaal Ehe, Saku Hele, Saku Tume, Saku Pilsner, Saku Porter, Saku 2,8 %, Saku Dublin (Cream of Dublin), Saku Manchester (Taste of Manchester), Saku Stuttgart (Das echte hefeweizen Stuttgart), Saku On Ice, \nKarl Friedrich, Rock, Dlight (s příchutěmi Lemon, Pomegranate, Cool Mint), \nPresidendi 8, Taurus.\n\n\n"}
{"id": "834399", "url": "https://cs.wikipedia.org/wiki?curid=834399", "title": "Brachy", "text": "Brachy\n\nBrachy je francouzská obec v departementu Seine-Maritime v regionu Normandie. Žije zde obyvatel.\n\nObec leží 10 km od pobřeží Lamanšského průlivu.\n\n"}
{"id": "834403", "url": "https://cs.wikipedia.org/wiki?curid=834403", "title": "Hermanville", "text": "Hermanville\n\nHermanville je francouzská obec v departementu Seine-Maritime v regionu Normandie. Žije zde obyvatel.\n\nObec leží 10 km od pobřeží Lamanšského průlivu.\n\n"}
{"id": "834404", "url": "https://cs.wikipedia.org/wiki?curid=834404", "title": "Seznam kulturních památek ve Strašnicích", "text": "Seznam kulturních památek ve Strašnicích\n\nV části Strašnic spadající do městské části a obvodu Praha 3 není evidována žádná kulturní památka.\n\n"}
{"id": "834405", "url": "https://cs.wikipedia.org/wiki?curid=834405", "title": "Seznam kulturních památek v Šeberově", "text": "Seznam kulturních památek v Šeberově\n\n"}
{"id": "834408", "url": "https://cs.wikipedia.org/wiki?curid=834408", "title": "Seznam kulturních památek ve Veleslavíně", "text": "Seznam kulturních památek ve Veleslavíně\n\n"}
{"id": "834409", "url": "https://cs.wikipedia.org/wiki?curid=834409", "title": "Seznam kulturních památek ve Velké Chuchli", "text": "Seznam kulturních památek ve Velké Chuchli\n\n"}
{"id": "834410", "url": "https://cs.wikipedia.org/wiki?curid=834410", "title": "Seznam kulturních památek v Uhříněvsi", "text": "Seznam kulturních památek v Uhříněvsi\n\n"}
{"id": "834411", "url": "https://cs.wikipedia.org/wiki?curid=834411", "title": "Seznam kulturních památek v Třeboradicích", "text": "Seznam kulturních památek v Třeboradicích\n\n"}
{"id": "834412", "url": "https://cs.wikipedia.org/wiki?curid=834412", "title": "Seznam kulturních památek v Třebonicích", "text": "Seznam kulturních památek v Třebonicích\n\n"}
{"id": "834413", "url": "https://cs.wikipedia.org/wiki?curid=834413", "title": "Seznam kulturních památek na Střížkově", "text": "Seznam kulturních památek na Střížkově\n\n"}
{"id": "834414", "url": "https://cs.wikipedia.org/wiki?curid=834414", "title": "Seznam kulturních památek na Proseku", "text": "Seznam kulturních památek na Proseku\n\n"}
{"id": "834416", "url": "https://cs.wikipedia.org/wiki?curid=834416", "title": "Seznam kulturních památek v Přední Kopanině", "text": "Seznam kulturních památek v Přední Kopanině\n\n"}
{"id": "834417", "url": "https://cs.wikipedia.org/wiki?curid=834417", "title": "Seznam kulturních památek v Radlicích", "text": "Seznam kulturních památek v Radlicích\n\n"}
{"id": "834418", "url": "https://cs.wikipedia.org/wiki?curid=834418", "title": "Seznam kulturních památek v Radotíně", "text": "Seznam kulturních památek v Radotíně\n\n"}
{"id": "834419", "url": "https://cs.wikipedia.org/wiki?curid=834419", "title": "Seznam kulturních památek v Řepích", "text": "Seznam kulturních památek v Řepích\n\n"}
{"id": "834420", "url": "https://cs.wikipedia.org/wiki?curid=834420", "title": "Seznam kulturních památek v Řeporyjích", "text": "Seznam kulturních památek v Řeporyjích\n\n"}
{"id": "834421", "url": "https://cs.wikipedia.org/wiki?curid=834421", "title": "Seznam kulturních památek v Satalicích", "text": "Seznam kulturních památek v Satalicích\n\n"}
{"id": "834422", "url": "https://cs.wikipedia.org/wiki?curid=834422", "title": "Seznam kulturních památek v Sedlci (Praha)", "text": "Seznam kulturních památek v Sedlci (Praha)\n\n"}
{"id": "834423", "url": "https://cs.wikipedia.org/wiki?curid=834423", "title": "Seznam kulturních památek ve Slivenci", "text": "Seznam kulturních památek ve Slivenci\n\n"}
{"id": "834424", "url": "https://cs.wikipedia.org/wiki?curid=834424", "title": "Seznam kulturních památek v Sobíně", "text": "Seznam kulturních památek v Sobíně\n\n"}
{"id": "834425", "url": "https://cs.wikipedia.org/wiki?curid=834425", "title": "Seznam kulturních památek v Petrovicích (Praha)", "text": "Seznam kulturních památek v Petrovicích (Praha)\n\n"}
{"id": "834427", "url": "https://cs.wikipedia.org/wiki?curid=834427", "title": "Seznam kulturních památek v Dolních Chabrech", "text": "Seznam kulturních památek v Dolních Chabrech\n\n"}
{"id": "834428", "url": "https://cs.wikipedia.org/wiki?curid=834428", "title": "Seznam kulturních památek v Dolních Počernicích", "text": "Seznam kulturních památek v Dolních Počernicích\n\n"}
{"id": "834429", "url": "https://cs.wikipedia.org/wiki?curid=834429", "title": "Seznam kulturních památek v Dubči", "text": "Seznam kulturních památek v Dubči\n\n"}
{"id": "834430", "url": "https://cs.wikipedia.org/wiki?curid=834430", "title": "Seznam kulturních památek v Hodkovičkách", "text": "Seznam kulturních památek v Hodkovičkách\n\n"}
{"id": "834432", "url": "https://cs.wikipedia.org/wiki?curid=834432", "title": "Seznam kulturních památek v Horních Počernicích", "text": "Seznam kulturních památek v Horních Počernicích\n\n"}
{"id": "834433", "url": "https://cs.wikipedia.org/wiki?curid=834433", "title": "Seznam kulturních památek v Hrdlořezích", "text": "Seznam kulturních památek v Hrdlořezích\n\n"}
{"id": "834434", "url": "https://cs.wikipedia.org/wiki?curid=834434", "title": "Seznam kulturních památek ve Kbelích", "text": "Seznam kulturních památek ve Kbelích\n\n"}
{"id": "834437", "url": "https://cs.wikipedia.org/wiki?curid=834437", "title": "Seznam kulturních památek v Kolodějích", "text": "Seznam kulturních památek v Kolodějích\n\n"}
{"id": "834438", "url": "https://cs.wikipedia.org/wiki?curid=834438", "title": "Seznam kulturních památek v Kolovratech", "text": "Seznam kulturních památek v Kolovratech\n\n"}
{"id": "834441", "url": "https://cs.wikipedia.org/wiki?curid=834441", "title": "Seznam kulturních památek v Královicích (Praha)", "text": "Seznam kulturních památek v Královicích (Praha)\n\nKrálovice jsou od roku 1991 vesnickou památkovou zónou.\n\n"}
{"id": "834444", "url": "https://cs.wikipedia.org/wiki?curid=834444", "title": "Seznam kulturních památek v Kyjích", "text": "Seznam kulturních památek v Kyjích\n\n"}
{"id": "834447", "url": "https://cs.wikipedia.org/wiki?curid=834447", "title": "Seznam kulturních památek v Malé Chuchli", "text": "Seznam kulturních památek v Malé Chuchli\n\n"}
{"id": "834448", "url": "https://cs.wikipedia.org/wiki?curid=834448", "title": "Seznam kulturních památek v Malešicích", "text": "Seznam kulturních památek v Malešicích\n\n"}
{"id": "834449", "url": "https://cs.wikipedia.org/wiki?curid=834449", "title": "Seznam kulturních památek v Modřanech", "text": "Seznam kulturních památek v Modřanech\n\n"}
{"id": "834450", "url": "https://cs.wikipedia.org/wiki?curid=834450", "title": "Seznam kulturních památek v Motole", "text": "Seznam kulturních památek v Motole\n\n"}
{"id": "834453", "url": "https://cs.wikipedia.org/wiki?curid=834453", "title": "Seznam kulturních památek v Ďáblicích", "text": "Seznam kulturních památek v Ďáblicích\n\nStaré Ďáblice jsou od roku 1991 vesnickou památkovou zónou.\n\n"}
{"id": "834459", "url": "https://cs.wikipedia.org/wiki?curid=834459", "title": "Krouský", "text": "Krouský\n\nPříjmení Krouský má více nositelů:\n"}
{"id": "834463", "url": "https://cs.wikipedia.org/wiki?curid=834463", "title": "Seznam kulturních památek v Pitkovicích", "text": "Seznam kulturních památek v Pitkovicích\n\n"}
{"id": "834468", "url": "https://cs.wikipedia.org/wiki?curid=834468", "title": "Lachtan novozélandský", "text": "Lachtan novozélandský\n\nLachtan novozélandský (\"Phocarctos hookeri\") je ploutvonožec který se páří, rodí a vychovává svá mláďata téměř výhradně na území Nového Zélandu. Je jediným druhem monotypického rodu Phocarctos z čeledě lachtanovitých.\n\nRozmnožuje se subantarktických ostrovech jižně od Nového Zélandu, přibližně ze 70 % na Aucklandských ostrovech (hlavně ostrovy Dundas Island, Enderby Island a Figure of Eight Island) a asi ze 30 % na Campbellovych ostrovech. Jen několik kusů se ročně rodí severněji na pobřeží poloostrova Otago na Jižním ostrově Nového Zélandu a jihozápadněji na ostrově Macquarie. Mimo dobu rozmnožování bývají většinou spatřeni okolo svých rodných míst, malé skupinky se občas vyskytnou u břehů Jižního ostrova a jednotlivci až u Severního ostrova Nového Zélandu. Přestože při toulkách za potravou uplavou velké vzdálenosti, nemají pravidelné migrační trasy.\n\nNa prvý pohled patrným poznávacím znamením lachtana novozélandského je tupý čenich a pouze krátké vousy. Dospělí samci jsou tmavohnědí až černí a mají bohatou tmavou hřívu sahající jim až po ramena. Samice jsou obecně světlejší, mají srst krémově šedé barvy, kolem ploutví a tlamy mívají tmavší skvrnky. Pohlavní dimorfismus je dán také velikosti, samci dosahují délky 240 až 350 cm a váhy 250 až 400 kg, samice měří od 160 do 200 cm a váží od 100 do 160 kg. Přední ploutve mají lachtani novozélandští velmi silné a používají je k plavání i k pohybu po souši, dokáží je složit pod sebe a nazvednout se na nich. Zadními ploutvemi ve vodě většinou jen kormidlují. Často jsou samice s mláďaty (i teprve 6 týdnů starými) spatřeny odpočívat na pevnině v travnatém nebo keřovitém porostu až ve vzdálenosti 2 km od pobřeží.\n\nPřevážná část jejich stravy je tvořena bentickými i pelagickými živočichy, hlavonožci, salpami, korýši, rybami a tučňáky. Ze všech lachtanů se potápějí nejhlouběji, běžně do hloubky 300 m a byli zaznamenáni i 600 m hluboko. Průměrná doba potápění činí asi 4 minuty, bylo zaznamenáno i ponoření po dobu 14,5 minut. Samci byli pozorováni při lovu mláďat jiných nebo vlastního druhu lachtanů. Na podporu trávení polykají četné kameny i nepravidelných tvarů, které zase vyvrhují i s chapadly chobotnic a krunýři korýšů.\n\nVrhnutí mláďat i jejich výchova probíhá na písečných nebo travnatých mořských pobřežích. V listopadu, téměř o měsíc dříve než samice, připlují k pevnině samci a započnou, do značné míry rituální, souboje o nejvhodnější místo. Po doplutí samic si samci podle úspěšnosti vytvářejí harémy o počtech 8 až 25 samic. Mladší samci se pohybují po okolí a občas se snaží ze střežených stád některou samici \"zcizit\". Samice zhruba za týden až 10 dnů po příchodu vrhne jediné mládě velké 0,7 až 1 m mající srst světlou nebo čokoládově hnědou se světlejší oblasti okolo hlavy. Jejich průměrná váha činí u samiček 7,2 kg a u samečků 7,9 kg. Samice své potomky pravidelně kojí tučným mlékem, k ostatním samicím a mláďatům se chovají poměrně přátelsky. Samci jsou v této době naopak vůči ostatním dospělým samcům velmi agresivní.\n\nVe stáří 10 až 14 dnů je samice opouštějí na dva až tři dny, odcházejí za potravou do moře. S přibývajícím věkem se jejich pobyt v moři prodlužuje a tím i přestávky v kojení. Osamocená mláďata se shlukují do skupin, matky po návratu svého potomka poznávají podle hlasu a pachu, někdy nakrmí i cizí hladové mládě což je u ploutvonožců neobvyklé chování. Mláďata začínají plavat a sama se učí hledat potravu již ve věku 2 až 3 týdnů, asi za dva měsíce změní svůj mladistvý šat a po přelínání vypadají barevně jako dospělé samice. Jejich matky je však opatrují a příležitostně kojí po dobu 8 až 12 měsíců. Průměrná úmrtnost mláďat do věku 1 roku je asi 35 %, některá zahynou zalehnutím samců při častých územních sporech nebo jejich kanibalismem. Samci po dobu rozmnožování neodcházejí do moře a stravují nashromážděné tělesné zásoby.\n\nSamice přicházejí do říje za šest až sedm dní po vrhu (od půlky prosince do půlky ledna), páření probíhá na pevnině. Koncem ledna samci odcházejí do moře a harémy se rozpadají. Samice pohlavně dospívají za 3 až 4 roky a samci za 5 let, své stádečko jsou však schopni si vytvořit až ve věku nejméně 8 let. Samice porodí jedno mládě za jeden až dva roky. U samic se předpokládá dožití 18 let a u samců 23 let.\n\nLachtan novozélandský je se svým odhadovaným počtem do 12 000 zvířat řazen mezi druhy ploutvonožců s nejmenším počtem jedinců. Navíc se rozmnožují jen na několika málo místech od sebe nepříliš vzdálených, takže případná ekologická katastrofa i menšího rozsahu (tsunami nebo ropná skvrna) by mohla jejich další existenci tragicky ovlivnit.\n\nV minulosti byla tato zvířata hojně lovena pro kůže a tuk na olej, od roku 1894 jsou chráněna zákonem; přesto se jejich počty nezvyšují. V současnosti jsou ohrožována rybolovem v okolních vodách jednak přímo, kdy bývají lapena do vlečných sítí a jednak nepřímo, kdy jsou jejich obvyklá místa vylovena a samice tak nenacházejí dostatek potravy v době kojení potomků. Jedinými přirozenými nepřáteli lachtanů novozélandských jsou žraloci a kosatky. Dále bývají ohrožováni neidentifikovanými nemocemi, např. v roce 1998 uhynula více než polovina narozených mláďat a téměř pětina dospělých zvířat. V létech 2002 a 2003 následoval další hromadný úhyn zvířat zapříčiněný bakterií \"Klebsiella pneumoniae\" způsobující pneumonii.\n\nJsou nejvzácnějšími a nejohroženějšími lachtany na světě. Podle IUCN jsou lachtani novozélandští hodnoceni jako zranitelný druh (VU).\n"}
{"id": "834472", "url": "https://cs.wikipedia.org/wiki?curid=834472", "title": "Vočko veršotepcem", "text": "Vočko veršotepcem\n\nVočko veršotepcem (anglicky \"Moe'N'a Lisa\") je 6. díl 18. řady amerického animovaného seriálu \"Simpsonovi\". Premiéru v USA měl 19. listopadu 2006. Scénář napsal Matt Warburton.\n\nHomer ráno vstává a má na prstu uzel. Pak zjistí, že na břiše má nápis \"„Nezapomeň“\". Ale nemůže si vzpomenout, na co neměl zapomenout, tak zkouší svou paměť probudit tím, že mlátí dveřmi do své hlavy. U snídaně ho stále pronásleduje slovo \"„Nezapomeň“\". Marge mu oznámí, že jedou fandit dědovi na seniorskou olympiádu. Když odjedou, tak mu volá Vočko. Mají spolu jet na narozeninovou rybářskou výpravu. Vočko na něj čeká.\n\nNa stadionu děda vypráví, jak na olympiádě v roce 1936 málem vyhrál zlatou medaili. Házel oštěpem, který těsně minul Hitlera a zasáhl atentátníka, který se ho chystal zabít. V běhu přes překážky je děda na posledním místě a ztratí zuby. Školník Willie, který u trati seká kosou trávu a zrovna si oblékl kápi, se rozhodl dědovi zuby donést. Děda si ale myslí, že ho honí smrtka a se slovy \"„Živýho mě nedostaneš, zubatá!“\" závod vyhraje.\n\nKdyž se navečer rodina vrací domů, Homer si všimne, že tam na něj čeká Vočko a vzpomene si i na svůj slib. V autě se skrčí a projedou na zahradu. Při večeři jim Vočko do okna hodí kámen se vzkazem, jak ho Homer ranil. Líze zalíbí Vočkovo vidění světa a chtěla by o něm udělat referát. U Vočka doma se Líze zalíbí Vočkovy útržky poezie a sestaví z nich báseň. Líza vymyslí i název: \"„Vytí na betonový měsíc“\". Pak pošle Vočkovu báseň do \"„Perspektiv americké poezie“\". Tam se rozhodnou báseň vytisknout. Tom Wolfe pozve Vočka na festival \"„Slovokvas“\". Simpsonovi tam jedou s ním.\n\nNa festivalu je Vočko dotázán, jak vymyslel název pro svou báseň. On ale Lízu zapře a zalže, že si ho vymyslel úplně sám. Líza je zklamaná. Vočko pak Lízu požádá, aby pro něj složila další báseň jeho jménem, ale Líza odmítne. Při večeru na jeho počest má přednést svou báseň, ale přečte návod na používání výtahu. Publikum je rozhořčeno a Vočko na místě složí \"„Ódu na Lízu“\" a oba se usmíří. Festival končí bitkou Michaela Chabona a Jonathana Franzena.\n\nPři závěrečných titulcích dílu Homer ochutnává sirup, jako by to bylo víno.\n"}
{"id": "834473", "url": "https://cs.wikipedia.org/wiki?curid=834473", "title": "Musée du Chocolat", "text": "Musée du Chocolat\n\nMusée du Chocolat (česky \"Muzeum čokolády\") je muzeum v Paříži, které je věnováno čokoládě. Nachází se na \"Boulevardu de Bonne-Nouvelle\" č. 28 v 10. obvodu. Muzeum bylo otevřeno v roce 2010 a jeho výstavní plocha činí 750 m.\n\nMuzeum shromažďuje předměty týkající se původu a vývoje čokolády, způsobů její produkce a konzumace a využívaných ingrediencí.\n\nStálá výstava je rozdělena do tří částí: původ kakaa v předkolumbovské Americe, jeho import do Evropy španělskými kolonisty a její prosazení a užívání v běžné konzumaci do dnešních dob.\n\nMuzeum rovněž pořádá několikrát do roka časově omezené tematické výstavy.\n\n"}
{"id": "834481", "url": "https://cs.wikipedia.org/wiki?curid=834481", "title": "Karel Novák (politik ODS)", "text": "Karel Novák (politik ODS)\n\nKarel Novák (* 14. ledna 1951 Chotíkov) je český lékař, vysokoškolský učitel a politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nProfesí je lékař, chirurg. Působí na Lékařské fakultě Univerzity Karlovy v Plzni, působil i jako asistent ve Fakultní nemocnici v Motole a profesor-konzultant v nemocnicích v Příbrami a Berouně. Přednáší na Fakultě tělesné výchovy a sportu Univerzity Karlovy v Praze. Publikuje odborné studie. Uvádí se také coby člen redakční rady časopisu České chirurgické společnosti a pracovník chirurgického oddělení nemocnice v Berouně. V roce 2010 se stal prezidentem české sekce International College of Surgeons. Uvádí se tehdy, že pracuje na klinice v Německu. Pochází z Rokycan.\n\nPo sametové revoluci se angažoval v politickém životě. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Západočeský kraj). Ve Federálním shromáždění setrval do zániku Československa v prosinci 1992.\n\nV senátních volbách roku 1996 kandidoval do horní komory českého parlamentu za senátní obvod č. 8 - Rokycany jako kandidát ODS. V 1. kole získal 34 % hlasů, ale v 2. kole ho porazil a senátorem se stal František Jirava. V krajských volbách roku 2000 byl za ODS zvolen do zastupitelstva Plzeňského kraje. Opětovně kandidoval i v krajských volbách roku 2004, ale nebyl zvolen. Byl aktivní rovněž v komunální politice. V komunálních volbách roku 1994 byl zvolen za ODS do zastupitelstva města Rokycany. V roce 2003 se uvádí jako předseda oblastního sdružení ODS Rokycany.\n\n"}
{"id": "834482", "url": "https://cs.wikipedia.org/wiki?curid=834482", "title": "Alexandr Petrovič Izvolskij", "text": "Alexandr Petrovič Izvolskij\n\nAlexandr Petrovič Izvolskij (; (18. března 1856, Moskva – 16. srpna 1919, Paříž) byl ruský státník, diplomat, ministr zahraničí carského Ruska v letech 1906–1910. Pocházel ze šlechtické rodiny polského původu.\n\nJeho bratrem byl oberprokurátor Pjotr Petrovič Izvolskij.\n\nVe dnech 15.–16. září 1908 Izvolskij navštívil buchlovický zámek, kde vedl tajná jednání s rakousko-uherským ministrem zahraničí Aloisem Aehrenthalem. Izvolskij se pokoušel získat souhlas Rakousko-Uherska s volnou plavbou ruských lodí \"Úžinami\" (Dardanely a Bospor) výměnou za ruský souhlas s připojením Bosny a Hercegoviny k Rakousko-Uhersku. Jednání vyústila v ústní dohodu (tzv. Buchlovickou dohodu), kterou Izvolskij chápal tak, že Rakousko-Uhersko vyčká s anexí Bosny a Hercegoviny do doby, kdy Rusko získá souhlas velmocí se změněným režimem v \"Úžinách\". To se však nestalo, Rakousko-Uhersko anexi vyhlásilo již 6. října 1908. Náhlá změna mocenských poměrů na Balkáně vyústila v Bosenskou krizi.\n\nDiplomatický neúspěch vyvolal v Rusku vlnu kritiky, k nejdůraznějším odpůrcům patřili Pavel Miljukov a Sergej Sazonov. Již v květnu 1909 byl z funkce odvolán Nikolaj Čarykov, blízký Izvolského spolupracovník, a pověřen diplomatickou misí v Konstantinopoli. Jeho místo na ministerstvu zaujal Sergej Sazonov, Stolypinův vrstevník a člověk jemu blízký. Za půl roku poté byl Izvolskij odeslán na post velvyslance v Paříži a ministrem zahraničních věcí se stal právě Sazonov .\n\n"}
{"id": "834484", "url": "https://cs.wikipedia.org/wiki?curid=834484", "title": "Babka (houba)", "text": "Babka (houba)\n\nBabka je houbařský termín, který se používá jako synonymické označení hřibu žlutomasého (\"Xerocomellus chrysenteron\"), případně k souhrnnému označení blízce příbuzných druhů. Ty původně byly řazené mezi suchohřiby (\"Xerocomus\"), ale na základě bližší příbuznosti s hřibem žlutomasým vyčlenil tento okruh druhů mykolog Josef Šutara jako samostatný rod \"Xerocomellus\". V širším slova smyslu jsou mezi houbaři jako \"babky\" označované obecně méně kvalitní druhy suchohřibů.\n\n\nMykolog Jiří Baier v pořadu Zaostřeno na občana Českého rozhlasu 6 dne 13. října 2011 poukázal na rizika spojená s konzumací babek v důsledku přítomnosti nižší houby (plísně) nedohubu zlatovýtrusého, který se na jejich plodnicích vyskytuje. Přítomnost nedohubu pomocí stěrů identifikoval na všech testovaných plodnicích bez ohledu na stáří. Ačkoli jsou samotné babky jedlé, vytváří nedohub mykotoxiny, které se v houbě hromadí: \"„Aby ten nedohub zachvátil celou plodnici babky, tak ji kolonizuje a nakonec je plodnice jedovatá. On je na všech, u malinkých je nákaza na povrchu, ale není ještě průnik do těla houby. Když tu malou vezmete a nakrájíte s ostatními houbami, tak se nedohub rozšíří i na ostatní houby … Je jich tam [toxinů] několik, končí to rakovinou slinivky a zažívacích cest.“\" Baier podal tuto informaci s určitou porcí nadsázky, kterou umocnil konstatováním, že mykologická společnost tuto skutečnost tají, aby dala vydělat krematoriu.\n\nTéměř o rok později, 29. června 2012, publikoval několik upravených vět z výše uvedeného pořadu bulvární deník Aha v článku s názvem: \"„Houbaři, pozor na babky. Hrozí z nich rakovina“\" a následně i bulvární deník Blesk. Upravená konstatování, ze kterých již nebyla patrná původní nadsázka, vyvolala vlnu nevole mezi některými mykology a reakci České mykologické společnosti. Ta připomněla, že jde o osobní stanovisko Jiřího Baiera, nikoli samotné společnosti. Dále uvedla, že forma nadsázky je v rozporu s názorem a způsobem prezentace společnosti. K samotným zdravotním důsledkům konzumace babek a přítomnosti mykotoxinů v nedohubu se však nevyjádřila.\n\nK tomu se však vyjádřil mykolog Jan Borovička, který některá Baierova tvrzení jako taková zpochybňuje v pořadu Zaostřeno na občana ČR6 dne 12. července 2012. Borovička přesto doporučil:\n\nK tématu se dále vyjádřil profesor toxikologie Jiří Patočka, který potvrdil, že nedohub zlatovýtrusý obsahuje mykotoxin hypotemicin, který je biologicky aktivní, cytotoxický a jedovatý pro savce. Existuje proto důvodné podezření, že příčinou sekundárních otrav jedlými houbami může být právě hypotemicin. Existuje také hypotetická možnost souvislosti s melanomem – formou rakoviny kůže. Patočka nedoporučuje vyhýbat se babkám zcela, ale:\n\nV potravinářství jsou obecně mykotoxiny považované ze velmi nebezpečné. \"„Téměř všechny mykotoxiny poškozují játra a ledviny a negativně působí na imunitní systém, některé jsou potenciálně karcinogenní. Příjem určitých mykotoxinů lidmi a zvířaty může vést k poškození jater, trávicího traktu, k rakovině a odumírání svaloviny.“\"\n\nJiří Baier se k tématu vrátil na žádost Přemka Podlahy v televizním pořadu Receptář odvysílaném 14. října 2012. Uvedl, že jeho konstatování byla upravena bulvárem a nadsázka zůstala některými mykology nepochopena. Připomněl také riziko při sušení babek, kdy se může nedohub přenést na ostatní houby.\n"}
{"id": "834485", "url": "https://cs.wikipedia.org/wiki?curid=834485", "title": "Deranged (film, 1974)", "text": "Deranged (film, 1974)\n\nDeranged (v USA i pod názvem Deranged: The Confessions of a Necrophile, volným překladem \"choromyslný: zpověď nekrofila\") je kanadsko-americký horor z roku 1974 režisérů Alana Ormsbyho a Jeffa Gillena. Vychází z příběhu sériového vraha Eda Geina. \n\n\nNa začátku filmu uvádí diváka do děje novinář Tom Simms, který sdělí, že se jedná o věrnou rekonstrukci příběhu sériového vraha. Poté ještě několikrát vstoupí do děje, aby vysvětlil některé souvislosti či posunul příběh o určitý časový úsek dále.\n\nHlavní postavou je zde venkovský podivínský farmář Ezra Cobb, jenž žije s matkou Amandou Cobbovou na chátrajícím statku. Otec zemřel, když mu bylo 10 let. Matka je velmi dominantní, navíc náboženská fanatička, synovi nedovoluje žádné kontakty se ženami. Varuje ho před nimi, podle ní to jsou jen posluhovačky zla, které jej mají ošálit a svést k hříchu. Poté, co matka prodělá mrtvici a stane se imobilní, Ezra ji přenese z pokoje do přízemí a 12 let se o ni stará. Krmí ji, koupe ji, předčítá jí a utěšuje. V očích sousedů je vzorným a oddaným synem, ale uvnitř něj narůstá psychóza, která naplno propukne po matčině smrti. Ezra byl na ní silně citově závislý a s její smrtí se nedokáže vypořádat. Začíná mít paranoidní představy, že k němu matka promlouvá ze záhrobí. Uplyne rok a Ezra stále udržuje její pokoj precizně uklizený, jakoby se měla každou chvíli vrátit. Nakonec se vydá na hřbitov, vykope rakev a mrtvolu odveze domů. Jelikož je v určitém stupni rozkladu, začne studovat balzamování, v němž se postupně zdokonaluje.\n\nEzra Cobb žije v blízkém vztahu s rodinou svého souseda Harlona Kootze, jemuž pomáhá s všelijakými věcmi. Často se zdržuje u něj doma. Jednou během oběda čte Harlon v novinách nekrolog o paní Johnsonové, jeho bývalé učitelce. Ezra neví, co je nekrolog a Kootz mu to vysvětlí. Když pak Cobb oceňuje význam takového článku, v němž jsou uvedeny mnohé pro něj užitečné detaily, jeho řeči považují ostatní za bláznivé a smějí se mu. On však mluví vážně. Např. o tom, že není třeba exhumovat celé tělo, když stačí vzít pouze jeho část.\n\nJenny a Harlon Kootzovi navrhnou Ezrovi seznámení se se ženou. On - poslušný slov své matky odmítne, ale přizná, že jediná žena, které může věřit je Maureen Selbyová, bývalá matčina přítelkyně. Když jeho matka umírala, řekla mu, že se na ni může případně obrátit, je na ni spoleh. Kootzovi mu navrhnou, aby to zkusil. Cobb Maureen kontaktuje a ta se mu svěří, že rozmlouvá se svým mrtvým manželem, který jí moc chybí. To Ezra chápe, sám doma rozmlouvá s mrtvou matkou a dalšími mumifikovanými mrtvolami, které vyzvedl z hrobů, aby dělaly matce společnost. Ovšem on s nimi rozmlouvá mnohem bezprostředněji, což Maureen netuší. Navrhne mu, aby se zúčastnil vzájemné seance a poté mu naznačí, aby jí poskytl fyzickou lásku. Zavede Cobba do ložnice, ten je vzrušen, ale v poslední chvíli mu na mysl vytanou matčiny hrozby o smilstvu, hříchu a vině a Maureen v posteli zastřelí.\n\nOdteď začne vyhledávat dámskou společnost. V místním baru mu padne do oka číšnice Mary Ransumová. Snaží se k ní chovat galantně a dá jí najevo svůj zájem. Mary o něj nestojí, ale vysloveně jej neodmítne. Ezra ji poté bedlivě sleduje po zavírací době, až se jednou odhodlá k činu. Propíchne jí pneumatiku a pak jí nabídne odvoz. Pod záminkou opravy jejího auta jí zaveze k sobě domů. Mary na něj čeká v autě, ale když Cobb dlouho nejde, odhodlá se vstoupit do domu. Zažehne si petrolejovou lampu a otevře dveře do přízemního pokoje. Čeká na ni šok, v pokoji jsou rozesazeny ženské mrtvoly a v dámském šatu převlečený Cobb. S cáry vypreparované lidské kůže na obličeji hraje na flašinet. Mary s řevem utíká pryč. Cobb ji dostihne u auta a omráčí. \n\nKdyž se Mary probere, Ezra k ní hovoří a omlouvá se, že ji musel svléci do spodního prádla. Vystrojil pro ni hostinu, aby jí dokázal svou náklonnost. Chlubí se věcmi zhotovenými z mrtvol (buben z lidské kůže, kost jako palička), předpokládá, že Mary ocení jeho šikovnost. Ta se snaží udržet si chladnou hlavu a spřádá plán, jak Ezru přelstít. Přiměje ho, aby ji rozvázal a pak jej udeří láhví. Snaží se utéct, ale Cobb ji dostihne a ubije silnou kostí.\n\nUplyne určitá doba, aniž by policie zachytila jakoukoli stopu. Harlon Kootz představí Ezrovi Sally - dívku jeho syna Brada, která prodává v železářství ve městě. Jednoho dne jde Harlon s Bradem nakoupit do obchodu potřebné vybavení pro lov, Cobb s nimi nechce jít lovit. Když otec se synem odchází, ještě se zdrží v obchodě. Vezme do ruky pušku a postřelí Sally do obličeje. Pak ji naloží do svého pick-upu a odváží k sobě domů. Cestou se Sally probere v nákladovém prostoru a uprchne do lesa. Cobb bere pušku a stíhá ji. Sally se daří utíkat do chvíle, kdy se chytí do železné čelisti pasti, kterou ironií osudu nastražil na zvěř její přítel Brad se svým otcem.\n\nOba mezitím přijíždějí do obchodu a naleznou zde krvavé stopy. Společně se šerifem se vydávají na Ezrovu farmu, aby ho vyslechli, on byl tím posledním v obchodě. Harlon Kootz odmítá uvěřit, že by s tím mohl mít Ezra něco společného. \n\nCobb zavěsil nahou (a již mrtvou) Sally hlavou dolů na hák ve stodole. Bere do ruky nůž a vyřízne jí pohlaví. Když na farmu přijíždí Kootzovi s šerifem, pootevřenými vraty zahlédnou zmrzačenou Sally. Šerif běží do domu, v pokoji sedí Cobb v zakrváceném tričku a sípavě se směje.\n\n\n"}
{"id": "834489", "url": "https://cs.wikipedia.org/wiki?curid=834489", "title": "European Trophy 2012", "text": "European Trophy 2012\n\nEuropean Trophy 2012 byl třetí ročník evropského klubového turnaje European Trophy, který se uskutečnil od 31. července do 18. prosince 2012. Základní část v divizích byla sehrána od 31. července do 28. listopadu 2012 a finálový turnaj postoupivších osmi týmů se uskutečnil od 13. do 16. prosince 2012. Finálový turnaj měl název Red Bulls Salute a uskutečnil se v Bratislavě a ve Vídni.\n\nTurnaje se zúčastnilo 32 týmů ze sedmi evropských zemí.\n\nV základní části, která se uskutečnila od 31. července do 28. listopadu 2012, hrálo 32 týmů rozdělených do 4 divizí po osmi týmech. V rámci skupiny hrál každý s každým jeden zápas a navíc ještě jeden zápas s lokálním soupeřem z vlastní divize, se kterým se tedy utkal v rámci divize dvakrát. Každý tým tak sehrál 4 zápasy doma a 4 venku. Do finálové části měly postoupit dva nejlepší týmy z každé divize. Ovšem hostitelské týmy finálového turnaje Vienna Capitals a HC Slovan Bratislava hrající jižní divizi měly právo automatického postupu, čímž nahradily ve finálovém turnaji nejhorší týmy z druhých míst a to týmy Piráti Chomutov a EV Zug.\n\nFinálový turnaj pod názvem Red Bulls Salute se uskutečnil v Bratislavě a ve Vídni od 13. do 16. prosince 2012. Týmy byly nalosovány do čtvrtfinálových dvojic a turnaj se odehrál vyřazovacím systémem. Pro vyřazená mužstva turnaj skončil a o konečné pořadí se na rozdíl od předchozího ročníku nehrálo. Finálový zápas se uskutečnil 16. prosince v Bratislavě.\n\nOficiální stránky turnaje\n"}
{"id": "834496", "url": "https://cs.wikipedia.org/wiki?curid=834496", "title": "Naučná stezka Swamp", "text": "Naučná stezka Swamp\n\nNaučná stezka Swamp byla vytvořena v roce 2010 na březích Máchova jezera poblíž města Doksy a připojených Starých Splavů. Vede souběžně s dalšími naučnými stezkami. Přibližuje návštěvníkům zdejší národní přírodní památku Swamp. V seznamu tras KČT má číslo 8021.\n\nNárodní přírodní památka (NPP) byla vyhlášena při východní (Břehyňské) a severní zátoce Máchova jezera v roce 2009, ovšem zdejší bažinaté úseky (Swamp znamená v angličtině bažina) byly částečně chráněny již od roku 1972. \n\nStezku včetně šesti naučných tabulí a značení stanovišť na trase zajistila obecně prospěšná společnost Máchovo jezero z fondů Libereckého kraje v roce 2010 s cílem seznámit četné návštěvníky s chráněnou faunou i flórou i rybníkářstvím Máchova jezera. Trasa nemá žádné zvláštní značení, je vyznačena na informačních tabulích, je dále využito dostatečné pásové značení KČT (okružní žlutá) i souběžně vedených jiných naučných stezek z Doks. Délka okruhu je 15 km. Mapku i s informacemi je možné získat v informačních střediscích Doks i Starých Splav. \nOkolím Máchova jezera byly v posledních letech vybudovány další naučné stezky, které se trasami s touto z větší části prolínají. \n\n"}
{"id": "834497", "url": "https://cs.wikipedia.org/wiki?curid=834497", "title": "Eduard Kopča", "text": "Eduard Kopča\n\nEduard Kopča (* 30. srpna 1963) je bývalý slovenský fotbalista, obránce.\n\nHrál za Inter Bratislava. V československé lize nastoupil ve 48 utkáních a dal 1 gól. Hrál ze Československo na mistrovství světa do 20 let v roce 1983 v Mexiku.\n\n"}
{"id": "834500", "url": "https://cs.wikipedia.org/wiki?curid=834500", "title": "Libor Koník", "text": "Libor Koník\n\nLibor Koník (* 20. února 1957) je bývalý slovenský fotbalista, záložník.\n\nHrál za Iskru Matador Bratislava a Inter Bratislava. V československé lize nastoupil ve 53 utkáních a dal 5 gólů. Po skončení aktivní kariéry působí jako trenér v nižších soutěžích.\n\n"}
{"id": "834505", "url": "https://cs.wikipedia.org/wiki?curid=834505", "title": "Pavol Šebo", "text": "Pavol Šebo\n\nPavol Šebo (* 29. října 1955) je bývalý československý fotbalista, obránce, otec fotbalisty Filipa Šeba.\n\nHrál za ZŤS Petržalka a Inter Bratislava. V československé lize nastoupil ve 106 utkáních a dal 5 gólů.\n\n"}
{"id": "834506", "url": "https://cs.wikipedia.org/wiki?curid=834506", "title": "Duchové (Hvězdná brána)", "text": "Duchové (Hvězdná brána)\n\nDuchové je 13. epizoda 2. řady sci-fi seriálu Hvězdná brána.\n\nSG-1 je informována o tom, že tým SG-11 nalezl trinium, vzácný a velmi odolný kov na PXY-887. Tým SG-11 byl vyslán vytěžit více trinia, ale mají již 48 hodin zpoždění. SG-1 je má najít. Náhle se začne vytáčet hvězdná brána a je identifikován kód SG-11. Ale místo SG-11, proletí bránou šíp, který prostřelí neprůstřelné sklo a zabodne se do ramene plukovníka Jacka O'Neilla.\n\nO'Neill je na několik dní hospitalizován a velení SG-1 dostává kapitán Samantha Carterová. Na PXY-887 objeví SG-1 těžební tábor, ale tým SG-11 zde není. Náhle se ozve zvláštní zvuk a Teal'ca zasáhne do ramene několik uspávacích šipek, stejně tak i Daniela Jacksona a Carterovou.\n\nSG-1 se probouzí v místnosti. Když přijdou ke vchodu, jsou vráceni zpět stráží. Za chvíli přichází Indián, který se představí jako Tonane, patrně vůdce indiánské osady, kteří tvrdí, že se musí zeptat duchů, kde je SG-11.\n\nTonane vezme SG-1 do lesa, kde ukazuje na vlka a říká, že to je T'akaya, jeden z duchů. Carterová není přesvědčena o tom, že Tonane mluví s vlky. Náhle se objeví havran, který je podle Tonaneho Xe'ls a Daniel Jackson žádá Xe'lse, aby vydal SG-11. Xe'ls zakráká a Daniel s Teal'cem si jsou jistí, že Xe'ls souhlasí. SG-1 se dívají kolem sebe a krátce poté se SG-11 vynoří z mlhy.\n\nPo nalezení SG-11, se všichni setkávají se stařešiny v osadě, doufajíce, že vyjednají těžební smlouvu. Stařešinové posílají Tonaneho s SG-1 a SG-11 na Zemi, kde se Tonane může dozvědět, zda pozemské těžební metody jsou přijatelné. V SGC je Tonanemu promítáno video o průběhu těžby. Ale on těžbu odmítne, protože tyto metody jsou příliš destruktivní. Daniel provádí Tonaneho základnou a generál George Hammond informuje SG-1 a SG-11, že mu bylo nařízeno vyslat těžební expedici, bez ohledu na rozhodnutí Tonaneho.\n\nUkáže se, že tým SG-11 jsou \"Duchové\" a způsobí, že všichni v SGC mizí. O'Neill, Carterová a Teal'c jsou jediní, kteří zůstali. Daniel se ukrývá s Tonanem ve skladu. O'Neillovi, Carterové a Teal'covi se podaří zneškodnit Xe'lse a vzít ho na ošetřovnu. Teal'c a Daniel jdou do řídící místnosti, aby prošli bránou na PXY-887 a promluvili si se stařešiny. V místnosti s bránou se Daniel setká s T'akayou. Snaží se vše vysvětlit a řekne jí, kde je Xe'ls.\n\nPoté co \"Duchové\" Xe'lse vyléčí, jsou všichni okamžitě přeneseni do místnosti s bránou. Xe'ls chce zničit SGC. Ale po rozhovoru s Danielem a O'Neillem se rozhodl vrátit všechen personál SGC a pohřbít bránu na druhé straně. Také se dohodne s Tonanem, že se jim \"Duchové\" budou zjevovat ve skutečné podobě, a ne v podobě zvířat.\n"}
{"id": "834508", "url": "https://cs.wikipedia.org/wiki?curid=834508", "title": "Marián Tomčák", "text": "Marián Tomčák\n\nMarián Tomčák (* 17. července 1956 Kežmarok) je bývalý slovenský fotbalový útočník.\n\nHrál za Inter Bratislava a Tatran Prešov. V československé lize nastoupil ve 233 utkáních, dal 60 gólů a odehrál 18.027 minut.\n\n"}
{"id": "834509", "url": "https://cs.wikipedia.org/wiki?curid=834509", "title": "Jozef Režnák", "text": "Jozef Režnák\n\nJozef Režnák (* 8. března 1957) je bývalý slovenský fotbalista, útočník.\n\nHrál za SH Senica a Inter Bratislava. V československé lize nastoupil ve 38 utkáních a dal 4 góly. V Poháru UEFA dal 3 góly.\n\n"}
{"id": "834517", "url": "https://cs.wikipedia.org/wiki?curid=834517", "title": "Městská autobusová doprava v Kyjově", "text": "Městská autobusová doprava v Kyjově\n\nMěstská autobusová doprava v Kyjově je tvořena třemi autobusovými linkami označených čísly 671–673, které jsou začleněny do Integrovaného dopravního systému Jihomoravského kraje (IDS JMK).\n\nMHD v Kyjově existuje od roku 1959. Původní stanoviště autobusů bývalo na kyjovském náměstí, od 19. července 1976 je v provozu autobusové nádraží na ulici Nerudova. Od 5. ledna 1998 je součástí nádraží odbavovací hala s čekárnou a sociálním zařízením. Vzhledem k vzdálenosti mezi autobusovým a vlakovým nádražím (asi 1,2 km) byl v roce 2010 u vlakového nádraží vybudován přestupní terminál IDS JMK. Do 13. prosince 2008 byla v provozu městská linka, licenční číslo 760001, dopravce ČSAD Kyjov a. s. Od 14. prosince 2008 jsou v rámci IDS JMK provozovány dopravcem ČSAD Kyjov linky 671–673.\n\nV roce 2012 jezdily autobusové linky kyjovské MHD po těchto trasách:\n\nPro účely MHD lze v Kyjově ještě využívat úseků meziměstských linek 106, 642, 660–668 v tarifní zóně 675.\n\nCena i platnost jízdenek se řídí tarifem IDS JMK. V roce 2012 stála základní nepřestupní úseková jízdenka v zóně 675 (město Kyjov) 10 Kč, přestupní na 45 minut platila ve dvou zónách a stála 20 Kč. \n\nMezi nejvytíženější zastávky patří aut. nádraží, žel. stanice, nemocnice a Bohuslavice.\n\n\n"}
{"id": "834520", "url": "https://cs.wikipedia.org/wiki?curid=834520", "title": "Barevná vývojka", "text": "Barevná vývojka\n\nBarevná vývojka je chemická sloučenina (nebo roztok s obsahem této sloučeniny), která reaguje s jednotlivými barvotvornými složkami (žlutou, purpurovou a azurovou) barevného fotografického filmu nebo papíru za vzniku azometínových nebo chinónimínových barviv, které pak vytvářejí barevný obraz.\n\nV roce 1910 si německý chemik Rudolf Fischer při svých experimentech všiml, že některé deriváty p-fenylendiaminu poskytují při vyvolávání reaktivní oxidační produkty, které se sloučeninami s aktivní methylenovou skupinou vytvářejí barevné produkty. Svůj objev si nechal v roce 1912 patentovat a princip, který vyvinul se stal základem většiny barevných fotografických procesů, které se používají dodnes.\n\nDnes se používají především nesymetricky substituované deriváty p-fenylendiaminu, které mají jednu primární aminoskupinu (ta kopuluje za vzniku barviv) a jednu terciární aminoskupinu, substituovanou převážně krátkými nerozvětvenými a / nebo hydrofilními alkyly (ethyl, 2-hydroxyethyl, 2-metansulfonylaminoetyl, butyl atd..). Častá je také substituce methylem v poloze ortho (1,2) k primární aminoskupině, která usnadňuje transfer elektronů a tím redukci stříbra, což se projeví vyšší aktivitou a rychlostí vyvolávání (tato substituce je typická pro proces společnosti Kodak).\n\nPrvní Fischerem použité sloučeniny byly 4-aminofenol a p-fenylendiamin (1,4-diaminobenzen). Barviva, vzniklé ze 4-aminofenolu se ukázaly být příliš nestálé na to, aby se uplatnily v barevné fotografii, proto se Fischer zaměřil hlavně na sloučeniny p-fenylendiaminu.\n\nN,N-dimetyl-p-fenylendiamin byl jeden z prvních derivátů, které se zkoumaly pro možnost potenciálního využití v barevné fotografii, ale v praxi se neujal, protože byl vytlačen N, N-dietylanalogem (viz níže). Dnes se používá v bakteriologii jako redoxní indikátor při oxidázovém testu (test na přítomnost cytochrom-c-oxidázy nebo indofenol-oxidázy).\n\nN,N-dietyl-p-fenylendiamin známý též pod označeními Colour Developing Agent 1, CD1, T-22 nebo TSS byl první derivát p-fenylendiaminu, který se používal hromadně jako baervná vývojka v negativním i pozitivním procesu (zde ho však nahradil jeho méně toxický derivát T-32). Typickým příkladem jeho použití byl barevný fotografický proces vyvinutý společností Agfa, známý také jako\" Agfacolor\", na kterém byly založeny i procesy společností ORWO, FOMA, Forte atd. Jeho velkou nevýhodou je vysoká toxicita a u pracovníků, kteří s ním dlouhodobě pracovali, způsoboval těžké kontaktní alergie.\n"}
{"id": "834521", "url": "https://cs.wikipedia.org/wiki?curid=834521", "title": "Ivan Burcel", "text": "Ivan Burcel\n\nIvan Burcel (* 2. ledna 1963) je bývalý slovenský fotbalista.\n\nHrál za Inter Bratislava. V československé lize nastoupil v 21 utkáních a dal 1 gól. Nastoupil za Inter i v Poháru UEFA.\n\n"}
{"id": "834523", "url": "https://cs.wikipedia.org/wiki?curid=834523", "title": "Radomír Hrotek", "text": "Radomír Hrotek\n\nRadomír Hrotek (* 18. září 1964) je bývalý slovenský fotbalista, obránce.\n\nHrál za Inter Bratislava. V československé lize nastoupil ve 42 utkáních.\n\n"}
{"id": "834527", "url": "https://cs.wikipedia.org/wiki?curid=834527", "title": "Deranged (album)", "text": "Deranged (album)\n\nDeranged je čtvrté studiové album švédské death metalové skupiny Deranged z roku 2001.\n\nBylo natočeno ve studiu Berno v prosinci 2000 a vydáno 11. června 2001.\n\n\n"}
{"id": "834528", "url": "https://cs.wikipedia.org/wiki?curid=834528", "title": "Bahamy na Letních olympijských hrách 2004", "text": "Bahamy na Letních olympijských hrách 2004\n\nBahamy se účastnily Letní olympiády 2004 ve 3 sportech. Zastupovalo je 22 sportovců (13 mužů a 9 žen).\n"}
{"id": "834529", "url": "https://cs.wikipedia.org/wiki?curid=834529", "title": "Peter Poláček", "text": "Peter Poláček\n\nPeter Poláček (* 9. prosince 1956) je bývalý slovenský fotbalista, obránce.\n\nHrál za Inter Bratislava. V československé lize nastoupil v 99 utkáních a dal 2 góly. Hrál za Inter i v Poháru UEFA.\n\n"}
{"id": "834531", "url": "https://cs.wikipedia.org/wiki?curid=834531", "title": "Městská autobusová doprava v Blansku", "text": "Městská autobusová doprava v Blansku\n\nMěstská autobusová doprava v Blansku je tvořena čtyřmi autobusovými linkami označených čísly 221–223 a 226, které jsou začleněny do Integrovaného dopravního systému Jihomoravského kraje (IDS JMK).\n\nMHD Blansko vznikala postupně začátkem osmdesátých let. Nejprve autobusy byly určeny převážně ke svážení dělníků do továren na směny. Také autobusy do okolních obcí zastavovaly na několika zastávkách ve městě, takže se jimi mohli lidi svézt. Po hranice Blanska byl jiný tarif než pro místa mimo město. \n\nOd 1. ledna 2004 byly městské autobusy i meziměstské zajíždějící do Blanska zařazeny do IDS JMK. Do 11. prosince 2010 byly v provozu linky 221–227, dopravce ČAD Blansko. Od 12. prosince 2010 bylo linkové vedení zjednodušeno na čtyři linky 221–223 a 226. Licenční čísla linek jsou z řady 716221 až 716226, do 11. prosince 2010 měla linka 226 licenční číslo 729226.\n\nV roce 2019 jezdily autobusové linky blanenské MHD po těchto trasách:\n\nPro účely MHD lze v Blansku ještě využívat úseků meziměstských linek 230-235 v tarifní zóně 235.\n\nCena i platnost jízdenek se řídí tarifem IDS JMK. V roce 2012 stála základní nepřestupní úseková jízdenka v zóně 235 (město Blansko) 10 Kč, přestupní na 45 minut platila ve dvou zónách a stála 20 Kč.\n\n\n"}
{"id": "834534", "url": "https://cs.wikipedia.org/wiki?curid=834534", "title": "Bahamy na Letních olympijských hrách 2000", "text": "Bahamy na Letních olympijských hrách 2000\n\nBahamy se účastnily Letní olympiády 2000 ve 3 sportech. Zastupovalo je 25 sportovců (16 mužů a 9 žen).\n"}
{"id": "834537", "url": "https://cs.wikipedia.org/wiki?curid=834537", "title": "Bahamy na Letních olympijských hrách 1996", "text": "Bahamy na Letních olympijských hrách 1996\n\nBahamy se účastnily Letní olympiády 1996 ve 4 sportech. Zastupovalo je 26 sportovců (19 mužů a 7 žen).\n"}
{"id": "834538", "url": "https://cs.wikipedia.org/wiki?curid=834538", "title": "Pedro de Paz", "text": "Pedro de Paz\n\nPedro de Paz (* 26. října 1969, Madrid) je španělský spisovatel.\n\nPracoval patnáct let jako programátor a v roce 2002 se rozhodl věnovat psaní literatury. Jeho první román \"El hombre que mató a Durruti\" (2004) vyhrál \"Certamen de Novela corta \"José Saramago\" 2003\" a byl následně přeložen do angličtiny. Píše kriminální romány a horory. Přispívá i kratšími povídkami do antologií a časopisů.\n\nV roce 2010 vyhrál 20. ročník \"Premio Internacional de novela Luis Berenguer\" s dílem La senda \"trazada\".\n\n\n\n"}
{"id": "834539", "url": "https://cs.wikipedia.org/wiki?curid=834539", "title": "Bahamy na Letních olympijských hrách 1992", "text": "Bahamy na Letních olympijských hrách 1992\n\nBahamy se účastnily Letní olympiády 1992 ve 4 sportech. Zastupovalo je 14 sportovců (12 mužů a 2 ženy).\n"}
{"id": "834542", "url": "https://cs.wikipedia.org/wiki?curid=834542", "title": "Dušan Maluniak", "text": "Dušan Maluniak\n\nDušan Maluniak (* 10. května 1961) je bývalý slovenský fotbalista, brankář.\n\nHrál za Inter Bratislava. V československé lize nastoupil ve 45 utkáních. Za Inter nastoupil i v Poháru UEFA.\n\n"}
{"id": "834544", "url": "https://cs.wikipedia.org/wiki?curid=834544", "title": "Bahamy na Letních olympijských hrách 1964", "text": "Bahamy na Letních olympijských hrách 1964\n\nBahamy se účastnily Letní olympiády 1964 ve 2 sportech. Zastupovalo je 11 sportovců (11 mužů a 0 žen).\n"}
{"id": "834545", "url": "https://cs.wikipedia.org/wiki?curid=834545", "title": "Digitalizace televizního a rozhlasového vysílání", "text": "Digitalizace televizního a rozhlasového vysílání\n\nDigitalizace televizního a rozhlasového vysílání je přechod z přenosu analogového televizního nebo rozhlasového signálu na digitální, který proběhl nebo probíhá ve většině zemí světa.\n\nOd 12. května 2000 probíhalo v České republice zkušební vysílání televizního a rozhlasového signálu v digitální podobě (standard DVB-T), na který se postupně přechází místo signálu analogového, zkušební provoz přešel 21. října 2005 na řádné vysílání. Výhodou je především stálá a úplná technická kvalita, tedy výsledný signál bez známého kolísání úrovně šumu podle počasí (v oblasti se slabším signálem vysílače) i bez tzv. „duchů“ (tj. projevu interference např. v místech s výskytem silných a slabých signálů na shodném či blízkých kmitočtech). Další výhodou je zvýšení počtu televizních programů při zachování stejné šířky přenášeného pásma, namísto jednoho analogového kanálu lze přenášet ve stejné kvalitě až 5 kanálů digitálních. Nové televizory se již vyrábějí se zabudovaným zařízením na příjem digitálního signálu, u starších je nutno použít tzv. Set-top box (běžně zkracovaný na STB). Ten se zapojí mezi TV přijímač a zásuvku televizního rozvodu (resp. koaxiální kabel od antény). Přijatý digitální signál převede na signál analogový a po běžném koaxiálním kabelu (zapojeném do anténního konektoru TV) nebo pomocí kompozitního kabelu (zapojeného např. do konektoru SCART) předá do televizoru.\n\nOd května 2018 má v Česku začít přechod digitálního vysílání na standard DVB-T2, nový standard má fungovat se standardem DVB-T souběžně minimálně dva roky, plné nahrazení původního standardu novým by mělo nastat v roce 2020 nebo 2021.<ref name=\"zpravy.aktualne.cz/ekonomika/vetsina-televizoru-nema-budoucnost-na-dalsi-digitalizaci-nej/r~c953fb04055011e6b8aa0025900fea04/\"></ref> Nové vysílání má být v Česku v kódování H.265 HEVC, s čímž souvisí buď potřeba zakoupit nový televizní přijímač nebo aktualizovat software přijímače. V souvislosti s touto plánovanou změnou vznikly obavy zástupců státu a vysílacího průmyslu, jak přechod na nový standard lidem vysvětlit, protože kromě HD rozlišení u některých televizních programů nepřinese nový standard nové kanály ani nové funkce.\n\n"}
{"id": "834546", "url": "https://cs.wikipedia.org/wiki?curid=834546", "title": "Bahamy na Letních olympijských hrách 1956", "text": "Bahamy na Letních olympijských hrách 1956\n\nBahamy se účastnily Letní olympiády 1956 ve 2 sportech. Zastupovalo je 4 sportovci (4 muži a 0 žen).\n"}
{"id": "834547", "url": "https://cs.wikipedia.org/wiki?curid=834547", "title": "Cavaglià", "text": "Cavaglià\n\nCavaglià je italská obec v provincii Biella v oblasti Piemont.\n\nK 31. prosinci 2010 zde žilo 3 623 obyvatel.\n\nAlice Castello, Carisio, Dorzano, Roppolo, Salussola, Santhià\n"}
{"id": "834548", "url": "https://cs.wikipedia.org/wiki?curid=834548", "title": "Eleg Jakubička", "text": "Eleg Jakubička\n\nEleg Jakubička (* 26. července 1959) je bývalý slovenský fotbalista, brankář. Po skončení aktivní kariéry působí jako trenér. Za rok 2000 získal Cenu Jána Popluhára.\n\nV československé lize hrál za Tatran Prešov a Inter Bratislava. Nastoupil ve 24 ligových utkáních. Ve druhé nejvyšší soutěži hrál i za Slavoj Trebišov a Chemlon Humenné.\n\n\n"}
{"id": "834549", "url": "https://cs.wikipedia.org/wiki?curid=834549", "title": "Juraj Žilkay", "text": "Juraj Žilkay\n\nJuraj Žilkay (* 29. září 1963) je bývalý slovenský fotbalista.\n\nHrál za Inter Bratislava. V československé lize nastoupil ve 4 utkáních.\n\n"}
{"id": "834550", "url": "https://cs.wikipedia.org/wiki?curid=834550", "title": "Digitalizace signálu", "text": "Digitalizace signálu\n\nDigitalizace signálu (z angl. \"digital\", číslicový) obecně je převod analogového (spojitého) signálu (např. hlasový projev) do nespojité posloupnosti digitálních (číselných) údajů, obvykle kódovaných v binární soustavě.\n\nDigitalizace se skládá ze dvou kroků. Spojitý signál se nejprve vzorkuje, to jest stanoví jeho velikost v pravidelných časových intervalech. Podobný princip vzorkování využívá také běžný film (kinematografie). Interval musí být v poměru k povaze spojitého signálu (k jeho frekvenčnímu spektru) dostatečně krátký, aby nedošlo k jeho zkreslení. Získaná posloupnost naměřených hodnot se přitom kóduje, obvykle do dvojkové soustavy. Při digitalizaci obrazu se využívá toho, že i analogový obrazový signál je už řádkován a jeho elektronická reprodukce na obrazovce nebo displeji se stejně děje v určitém rastru (hustotě pixelů). Digitální signál pak tvoří posloupnost číselných údajů o jednotlivých vzorcích, u obrazového signálu pixelech. Protože vzorkování je velmi \"husté\", má takový digitální signál velkou redundanci a byl by zbytečně obsáhlý. Proto se digitalizace často doplňuje o nějakou kompresi, například nahrazením posloupnosti za sebou následujících shodných čísel údajem o jejich počtu.\n\nDigitalizací sice vždy dochází ke ztrátě informace, ta však může být téměř libovolně malá. Záleží jen na hustotě vzorkování a na zvoleném počtu bitů pro zobrazení jednotlivých vzorků. Digitalizovaný signál je naproti tomu velmi odolný proti šumu a dalším nežádoucím změnám a dá se dobře přenášet, uchovávat a neomezeně reprodukovat bez ztráty informace. Ve stejném digitálním formátu lze také zobrazovat informace znakové (text), zvuk i obraz a různě je kombinovat. Problémem zůstává trvanlivost datových nosičů a rychlé změny datových formátů.\n\n\n\n"}
{"id": "834551", "url": "https://cs.wikipedia.org/wiki?curid=834551", "title": "Miroslav Gábriš", "text": "Miroslav Gábriš\n\nMiroslav Gábriš (* 26. dubna 1962) je bývalý slovenský fotbalista.\n\nHrál za Inter Bratislava. V československé lize nastoupil ve 20 utkáních a dal 2 góly.\n\n"}
{"id": "834552", "url": "https://cs.wikipedia.org/wiki?curid=834552", "title": "Barbados na Letních olympijských hrách 2000", "text": "Barbados na Letních olympijských hrách 2000\n\nBarbados se účastnil Letní olympiády 2000 v 6 sportech. Zastoupen byl 18 sportovci (12 mužů a 6 žen).\n\n"}
{"id": "834553", "url": "https://cs.wikipedia.org/wiki?curid=834553", "title": "Očkování (rozcestník)", "text": "Očkování (rozcestník)\n\nOčkování může být:\n\n"}
{"id": "834558", "url": "https://cs.wikipedia.org/wiki?curid=834558", "title": "Pavel Novák (politik)", "text": "Pavel Novák (politik)\n\nPavel Novák (26. února 1943 Olomouc – 3. května 1997 Jihlava) byl český předlistopadový disident z Jihlavy, po sametové revoluci politik a 1. místopředseda ČSSD a československý poslanec Sněmovny národů Federálního shromáždění.\n\nV roce 1966 absolvoval Vysokou školu ekonomickou v Praze a nastoupil jako ekonom na podnikové ředitelství Drogerie Jihlava.\n\nBěhem pražského jara v roce 1968 byl předsedou Klubu angažovaných nestraníků v Jihlavě. Za normalizace se zapojil do opozičních aktivit. Původní profesí byl ekonom. V 70. letech se uvádí jako dělník, bytem Jihlava. V dubnu 1973 vyhotovil na psacím stroji letáky proti vládnoucímu režimu a rozšiřoval je. V dubnu 1978 byl spolu se svým spolupracovníkem Josefem Brichtou zadržen policií, obviněn z trestného činu podvracení republiky a vazebně držen v Brně-Bohunicích. O věci informoval Výbor na obranu nespravedlivě stíhaných, který se pozastavil nad faktem, že zadržení nastalo pět let po spáchání údajného trestného činu. Podle jiného zdroje mělo jejich zatčení souvislost s rozšiřováním materiálů Charty 77. Prokurátor jim navrhl 18 měsíců odnětí svobody, Soud je odsoudil na osm měsíců. Po odvolání prokuratury zvýšil krajský soud tresty na 13 měsíců. I pak byl aktivní v disentu. V roce 1986 se podílel na činnosti Diskuzního klubu, který založila Božena Komárková z Brna a který pořádal bytové diskuzní semináře. Překládal zahraniční zakázanou literaturu. V roce 1988 patřil mezi signatáře Hnutí za občanskou svobodu. V červenci 1989 se účastnil protestního pochodu z Havlíčkova Brodu do Borové, který k 133. výročí úmrtí Karla Havlíčka Borovského pořádalo sdružení Havlíčkova mládež. V srpnu 1989 se u něj v bytě konala schůzka zástupců jednotlivých opozičních sdružení v Jihlavě, kde se dohodli na koordinaci svých aktivit. 9. listopadu 1989 pak byly vyjasněny neshody mezi Hnutím za občanskou svobodu a klubem Obroda. Jihlava měla být jediným místem v Československu, kde k takovéto střechové dohodě došlo.\n\nV roce 1989 byl jedním z předáků Občanského fóra na Jihlavsku. Po revoluci se stal přednostou okresního úřadu Jihlava. Tuto funkci zastával od roku 1990 do roku 1993. Podílel se na obnově sociálně demokratické strany v Československu. V rámci ČSSD patřil ke křídlu disidentů s předlistopadovou opoziční zkušeností. Ve volbách roku 1992 byl zvolen za ČSSD do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV letech 1992–1993 představoval v rámci ČSSD centristické křídlo, které mělo podporu exilové ČSSD a které se snažilo vyvažovat pnutí mezi křídlem Miloše Zemana a takzvaným rakovnickým křídlem okolo Jiřího Paroubka. Byl členem předsednictva ČSSD. Na sjezdu ČSSD v Hradci Králové v únoru 1993 Pavel Novák kandidoval na předsedu strany. Postoupil do 2. kola, kde jeho soupeřem byl Miloš Zeman. Rakovnické křídlo a centristé okolo Nováka uzavřeli dohodu o vzájemné podpoře, nakonec se ale předsedou ČSSD stal Miloš Zeman, který získal podporu od Mladých sociálních demokratů. Pavel Novák se stal 1. místopředsedou ČSSD a podílel se na stabilizaci strany. V roce 1995 z vrcholné politiky ze zdravotních důvodů odešel. O dva roky později podlehl nemoci.\n\n"}
{"id": "834559", "url": "https://cs.wikipedia.org/wiki?curid=834559", "title": "Palác Žofín", "text": "Palác Žofín\n\nPalác Žofín je novorenesanční budova stojící na Slovanském ostrově (zvaném \"Žofín\" podle arcivévodkyně Žofie). Je chráněn jako kulturní památka České republiky.\n\nPalác je významným dějištěm současného i minulého kulturního a společenského života Prahy. Odehrává se zde množství koncertů a plesů.\n\nIniciátorem vzniku reprezentativní stavby byl Václav Antonín Novotný, tehdejší majitel pozemku. Palác byl postaven v klasicistním slohu v letech 1836–1837 a byl pojmenován Žofín na počest arcivévodkyně Žofie.\n\nV roce 1848 se zde za účasti tehdejší inteligence konal Slovanský sjezd, kterému předsedal František Palacký.\n\nV roce 1884 ostrov i s palácem zakoupila obec a přebudovala jej do dnešní neorenesanční podoby. Až do doby vzniku Obecního domu byl palác Žofín centrem pražského kulturního a společenského dění. Dodnes se v něm konají koncertní akce, plesy či konference.\n"}
{"id": "834565", "url": "https://cs.wikipedia.org/wiki?curid=834565", "title": "Licí pánev", "text": "Licí pánev\n\nLicí pánev je specializované technické zařízení užívané pro dopravu a odlévání roztaveného kovu do kokil\nv hutnictví, do forem ve slévárenství a při odlévání kovů (kovolijectví). Podle způsobu užití se může jednat o velmi malá zařízení určená pro jednotky až stovky kilogramů roztaveného kovu užívaná při odlévání kovů v malém měřítku až po\nvelká průmyslová slévárenská a hutnická zařízení určená pro metalurgickou velkovýrobu v řádech desítek až stovek tun roztaveného kovu. V praxi jde vždy o žáruvzdornou a žárupevnou nádobu (většinou ocelovou) doplněnou o pomocná technická zařízení umožňující snadnou manipulaci s nádobou (vertikální i horizontální pohyb, u menších pánví i jejich naklápění při horním vylévání taveniny).\n\nV licích pánvích se nejčastěji přepravuje kovová tavenina (nejčastěji litina, ocel, měď, hliník, zinek\nči kovová slitina).\n\nLicí pánev musí být vybavena vhodným zařízením pro vylévání roztaveného kovu (lití) – buďto horními licími hubicemi nebo spodními licími otvory. Pokud není kov z nádoby vypouštěn licími otvory ve dně, pak musí být pánev doplněna vhodným sklopným zařízením umožňující vrchní vylévání, které u menších pánví může být i na ruční pohon, i větších je pak naklápění prováděno hydraulickým nebo elektrickým pohonem. Malé licí pánve mohou být vybaveny i víkem, které omezuje nežádoucí tuhnutí taveniny. Velmi malé licí pánve mohou být přenášeny i ručně (obvykle dvěma lidmi), větší licí pánve musí být transportovány strojně například vysokozdvižnými vozíky, speciálními vozy, automobilovými návěsy apod.\n\nVelké licí pánve bývají obvykle transportovány pomocí jeřábů, pro tento účel bývají proto vybaveny závěsným zařízením. Některé typy menších licí pánví mohou být vybaveny svým vlastním vlastním zdvihacím zařízením umožňující v omezeném měřítku i vertikální\npohyb nádoby.\n\nPrakticky jde o velkou ocelovou nádobu, která je vevnitř opatřena speciální žáruvzdornou izolační vrstvou, na níž je obvykle položena vnitřní šamotová žáruvzdorná vyzdívka. Dno nádoby také bývá vyztuženo žárobetonem, ve které se nachází spodní licí výpust. Na vnějších bocích pánve se nachází velké boční ocelové úchyty pro zavěšení na velký transportní jeřáb.\n\nŽáruvzdorná vyzdívka pánve se během jejího provozu vždy opotřebovává vlivem mechanického namáhání, vysokých teplot, teplotních šoků (zejména prudkého zahřátí na vysokou teplotu) i chemického působení kovové taveniny a strusky. Proto je nutné žáruvzdornou vyzdívku kontrolovat, udržovat a vyměňovat. Vzhledem k tomu, že se vyzdívka snadněji opotřebovává rychlými teplotními šoky, je vhodné pro velké hutnické licí pánve stanovit teplotní režim práce, který zamezí zejména nežádoucím teplotním šokům – pánev je v provozu trvale udržována ve vysoké provozní teplotě.\n"}
{"id": "834568", "url": "https://cs.wikipedia.org/wiki?curid=834568", "title": "Antonín Dvořák (fotbalista)", "text": "Antonín Dvořák (fotbalista)\n\nAntonín Dvořák (* 27. února 1949) je bývalý český fotbalista, útočník a později trenér. Původně byl souběžně československý reprezentant ve stolním tenisu a druholigový fotbalista Spartaku BS Vlašim.\n\nV československé lize hrál za Škodu Plzeň. V československé lize nastoupil v 95 utkáních a dal 17 ligových gólů.\n\n\n"}
{"id": "834570", "url": "https://cs.wikipedia.org/wiki?curid=834570", "title": "Bermudy na Letních olympijských hrách 1976", "text": "Bermudy na Letních olympijských hrách 1976\n\nBermudy se účastnily Letní olympiády 1976.\n\n"}
{"id": "834583", "url": "https://cs.wikipedia.org/wiki?curid=834583", "title": "Arnošt Sádlík", "text": "Arnošt Sádlík\n\nProfesor Arnošt Sádlík (27. května 1927 Brno – 21. srpna 1998) byl český kytarista, loutnista a hudební pedagog.\n\nNarodil se 27. května v roce 1927 v Brně. Ačkoliv jeho otec pracoval celý život v dělnických povoláních, nikdy mu nebylo bráněno v rozvíjení jeho talentu a lásce k hudbě. Od školních let hrál na housle, které v šestnácti vyměnil za kytaru. První odborné znalosti v tomto oboru získal u prof. Vojtěcha Tukače, stále ještě v Brně. Hned po válce, v roce 1946, se přihlásil a složil úspěšně zkoušky ke studiu na Pražské konzervatoři. Zde pod vedením prof. Štěpána Urbana v roce 1951 absolvoval s vyznamenáním a stal se prvním absolventem v oboru hry na klasickou kytaru. Současně s kytarou studoval i dirigování, které absolvoval v roce 1953 u profesora Bohuslava Špidry a Aloise Klímy.\n\nHudbu se též snažil průběžně nasávat všemi možnými způsoby a tak tajně, bez vědomí školy docházel do tehdy vyhlášených hudebních kaváren, kde hrál a jamoval se slavnými muzikanty té doby. Seznámil se například s Karlem Krautgartnerem, Gustavem Bromem, Karlem Vlachem. S posledně jmenovaným i nějaký čas veřejně vystupoval. Avšak láska k vážné hudbě a i politická situace, která „cizáckému“ jazzu příliš nepřála, přinutila Arnošta Sádlíka k návratu ke klasické kytaře.\n\nArnošt Sádlík se nadále věnoval pouze koncertování a prezentaci skladeb renomovaných, převážně zahraničních klasiků (Giuliani, Bach, Albenic, Tarrega...) upravených pro duo a společně s houslistou Karlem Strožem realizoval stovky úspěšných koncertů v Československu i v zahraničí. Úpravy pro kvartet od Händela, Bacha, Leclaira, Stamitze či Paganiniho prezentoval společně s Janem Šircem na violoncello, Karlem Strožem na housle a Karlem Kosem na basklarinet a dosahoval především při sólové interpretaci těchto náročných kusů mimořádné virtuozity, jak na kytaru, tak i na loutnu. Po lehkém politickém uvolnění v šedesátých letech přijal nabídku od Bostonské univerzity a odjel šířit, coby pedagog, dobré jméno právě vznikající „České kytarové školy“ do USA.\n\nPo návratu do vlasti se už věnoval pouze pedagogické činnosti, zpočátku na konzervatoři v Brně a Vídni a částečně i na Vysoké škole múzických umění v Bratislavě, kde se spřátelil i s legendou klasické kytary Štěpánem Rakem. Později v osmdesátých letech přestoupil na Státní konzervatoř Praha, kde zastával post zástupce ředitele a řadu let i vedoucího kytarového oddělení.\n\nAž do své smrti 21. srpna v roce 1998 byl velmi aktivní a pedagogicky činný. Napsal a vydal u nakladatelství Opus úspěšnou a respektovanou „Školu akordů a stupnic pro klasickou kytaru“. Byl pravidelně zván do mnoha porot a podílel se pravidelně na dramaturgii soutěže „Kytara Kutná Hora“. O profesoru Arnoštu Sádlíkovi se hovoří jako o jednom ze zakladatelů „České kytarové školy“, neboť jeho žáci (Martin Mysliveček, Petr Paulů, Pavel Steidl, Vladislav Bláha a další) dosahovali v soutěžích mimořádných úspěchů.\n"}
{"id": "834589", "url": "https://cs.wikipedia.org/wiki?curid=834589", "title": "Pavel Melichar", "text": "Pavel Melichar\n\nPavel Melichar (* 12. října 1949) je bývalý český fotbalista, obránce.\n\nV československé lize hrál za Spartu Praha. Nastoupil ve 112 utkáních a dal 2 góly. Dále hrál v nižších soutěžích za Spartak BS Vlašim a SK Rakovník. V Poháru vítězů pohárů nastoupil ve 2 utkáních a v Poháru UEFA v 6 utkáních. Vítěz Československého a Českého poháru 1975/76, vítěz Českého a finalista Československého poháru 1974/75, finalista Českého poháru 1973/74 a 1976/77. Mistr Evropy do 18 let v roce 1968. Dorostenecký mistr republiky 1967 a 1968.\n\n\n"}
{"id": "834602", "url": "https://cs.wikipedia.org/wiki?curid=834602", "title": "Lesula", "text": "Lesula\n\nLesula (\"Cercopithecus lomamiensis\") je druh opice z čeledi kočkodanovitých žijící ve středním Kongu. Biology byla objevena v roce 2007 a vědecky popsána roku 2012 v odborném časopise \"PLOS ONE\". Opice je vysoká až 65 centimetrů, pohybuje se především po zemi a žije v čtyř- až pětičlenných skupinkách. Samčí srst je neobvykle do modra zbarvená.\n\n"}
{"id": "834612", "url": "https://cs.wikipedia.org/wiki?curid=834612", "title": "Viewegh", "text": "Viewegh\n\nPříjmení Viewegh nosí více významných osobností:\n\n"}
{"id": "834614", "url": "https://cs.wikipedia.org/wiki?curid=834614", "title": "Jindřich Vacek (překladatel)", "text": "Jindřich Vacek (překladatel)\n\nJindřich Vacek (* 3. ledna 1955) je český překladatel, redaktor a bývalý pedagog.\n\nNa Filozofické fakultě Univerzity Karlovy vystudoval obor rumunština-francouzština, v letech 1980-1984 a 1985-1993 působil jako lektor češtiny na univerzitě v Bukurešti, kde vedl také fakultativní kurz hornolužické srbštiny. Rumunsky napsal několik učebnic češtiny, v nichž studenty soustavně připravuje na práci s literárním textem, a učebnici hornolužické srbštiny.\n\nJako překladatel se zaměřuje především na odbornou literaturu z humanitních oborů (z francouzštiny) a na náročnější beletrii (zejména z hebrejštiny), provedl i několik překladů z dalších jazyků (z rumunštiny, italštiny, portugalštiny, katalánštiny, polštiny, lužické srbštiny). V roce 2007 mu byla udělena Jungmannova cena za překlad renesančního díla \"Majsebuch\" z jazyka jidiš.\n\nJako redaktor založil v nakladatelství Argo etnologickou řadu Capricorn, kde vyšla mj. díla Clauda Lévi-Strausse, Mircei Eliada, Ruth Benedictové aj. Redigoval některé české překlady děl autorů, jako je Umberto Eco, Orhan Pamuk, Jorge Luis Borges, Roberto Bolaño, Paulo Coelho, a dalších.\n\n\nZ francouzštiny\n\nZ rumunštiny\nZ italštiny\n\nZ hebrejštiny\n\nZ jidiš\n\n\n\n"}
{"id": "834619", "url": "https://cs.wikipedia.org/wiki?curid=834619", "title": "Christopher Stevens", "text": "Christopher Stevens\n\nChristopher Stevens může být:\n"}
{"id": "834620", "url": "https://cs.wikipedia.org/wiki?curid=834620", "title": "Christopher Stevens (diplomat)", "text": "Christopher Stevens (diplomat)\n\nJohn Christopher Stevens (18. dubna 1960 v Kalifornii – 11. září 2012 v Benghází) byl americký právník a diplomat, od června 2012 až do své smrti v září 2012 velvyslanec Spojených států amerických v Libyi.\n\nChristopher Stevens se narodil v Grass Valley v Kalifornii ve Spojených státech amerických, na základní školu chodil ve městě Davis a na střední v Piedmontu. Jeho otec byl soudcem a také radním v Davisu, jeho matka hrála na violoncello. Po dokončení střední školy Stevens vystudoval dějiny v bakalářském programu Kalifornské univerzity v Berkeley, který ukončil v roce 1982. V letech 1983 až 1985 učil angličtinu jako dobrovolník Mírových sborů v Maroku. Po návratu do Spojených států vystudoval právo na Kalifornské univerzitě, studium ukončil v roce 1989. Pak byl právníkem specializovaným na zahraniční obchod a sídlil ve Washingtonu, D.C. \n\nV roce 1991 vstoupil Stevens do služeb Ministerstva zahraničí Spojených států amerických. Sloužil pak v Jeruzalémě, v Damašku, v Káhiře, v Rijádu i doma ve Washingtonu.\n\nPřed jmenováním velvyslancem v Libyi zde pracoval už dvakrát, v letech 2007 až 2009 jako zástupce a od dubna 2011 až do listopadu 2011 během Občanské války v Libyi jako zvláštní vyslanec k Dočasné národní přechodné radě. Velvyslancem v Libyi se stal od sedmého června 2012. Zahynul v automobilu při pokusu opustit napadený konzulát, když byla budova zasažena reaktivním granátem, během protiamerických demonstrací vyvolaných zveřejněním amatérského filmu \"Innocence of Muslims\" (Nevinnost muslimů).\n"}
{"id": "834625", "url": "https://cs.wikipedia.org/wiki?curid=834625", "title": "Petr Stejskal", "text": "Petr Stejskal\n\nPetr Stejskal (* 5. dubna 1963) je bývalý český fotbalový záložník.\n\nV československé lize nastoupil za Sigmu Olomouc ve 2 utkáních.\n\n"}
{"id": "834632", "url": "https://cs.wikipedia.org/wiki?curid=834632", "title": "Arciděkanství (Kutná Hora)", "text": "Arciděkanství (Kutná Hora)\n\nArciděkanství nebo také Vysokokostelská škola se nachází v ulici Jakubské ve městě Kutná Hora, poblíž kostela sv. Jakuba Staršího a Vlašského dvora. Je chráněno jako kulturní památka České republiky.\n\nBudova byla postavena v letech 1594-1595 s původním využití jako škola, tzv. u Vysokého kostela. \n\nŠkola ve městě existovala již dříve, první  písemně doložená zmínka o ní je z roku 1363, stávala někde v blízkosti  Vysokého (svatojakubského) kostela. V roce 1442 byla postavena škola nová – původní zřejmě zanikla v husitské době, kdy byla Kutná Hora zdevastována dvěma požáry. Tato škola – asi menší dřevěný objekt – byla utrakvistická, stejně jako po náboženské stránce celé město. V roce  1537 byla školní budova prostorově nedostačující a natolik sešlá, že hrozila sesutím. Vyvstávala proto nutnost zřídit novou budovu, městu se však pro finanční náročnost do stavby příliš nechtělo. \n\nKe stavbě se přikročilo z podnětu tehdejšího primátora Zikmunda Kozla z Riesenthalu a královského rychtáře Mikuláše Vodňanského z Čazarova,  ti oba na stavbu finančně přispěli. Finance byly získávány i z veřejných sbírek. Průběh stavebních prací a ceny materiálu (vápno, dříví, prkna, kámen, šindele, písek) konkrétně zachycuje dochovaný „Počet z příjmů  a vydání na vystavení školy u Vysokého kostela“ z roku 1596. Celková suma výdajů činila  1475 kop grošů českých. Stará škola se začala postupně bourat od roku 1594  a zároveň se začalo se stavbou  budovy nové (vyučování se na nutnou dobu přesunulo do Vlašského dvora). \n\nNa jaře 1596 probíhaly poslední dokončovací práce. Nová budova byla jednopatrová a ve své době patřila k největším a nejhonosnějším. V přízemí vynikala klenutá chodba, v patře velký sál s trámovým stropem. Nad hlavní římskou nad průčelími byla ozdobná atika. Budova byla kryta pěti sedlovými  a dvěma pultovými střechami, které byly kladeny od severu k jihu. Interiéry a fasáda byly ozdobeny malbami. Škola měla šest tříd  a po stránce vzdělávání měla vysokou úroveň. Dokumentuje to i skutečnost, že na ní v letech 1600-1603 působil jako „vrchní správce“  přední vzdělanec své doby M. Jan Campanus Vodňanský  (z Kutné Hory byl povolán na pražskou univerzitu).\n\nNad renesanční portál vchodu do budovy byl umístěn latinský citát z Cicerona o ceně vzdělání a kutnohorský městský znak z doby husitské (s kalichem) a hlavním symbolem – dvěma zkříženými havířskými kladívky.\n\nDůležitým mezníkem v historii budovy  je druhá polovina 17. století, kdy byla přestavována  pro účely fary – arciděkanství. V roce 1673 se škola stěhovala do čp. 15 (rovněž v blízkosti Vysokého kostela), kde byla doposud fara, došlo tedy k výměně mezi školou a farou (smlouva o směně je z 1. 10. 1676). Význam školy u Vysokého kostela v této době poklesl, protože jí zdárně konkurovala jezuitská škola u sv. Barbory.\n\nPeníze na přestavbu budovy na faru byly mimo jiné získány  z prodeje  utrakvistických far u Matky Boží a u sv. Bartoloměje. Stav  dosavadní školy byl dost špatný a vyžadoval si, kromě nutných úprav v době předání, i větší stavební zásahy. K nim došlo v letech 1692-1695. Byla odstraněna atika a upravena průčelí, nad západním byly postaveny dva štíty a byly položeny dvě dlouhé sedlové střechy. Budova byla přizpůsobena  pro pohled od západu, od jezuitské koleje. Bylo rozšířeno východní křídlo a na něm vztyčen štít (štíty nad vstupní frontou byly odstraněny).\n\nŠtěstím pro farní budovu  bylo, že jí neublížily dva velké požáry ve městě – v roce 1770 (tehdy shořela např. radnice) a pak v roce 1823. Ten však již budovu přímo ohrožoval a uchránila ji pouze statečnost hasičů, kteří „holýma rukama“ strhli již hořící střechu na kostele sv. Jakuba.\n\nDalšího většího  stavebního zásahu se arciděkanství dočkalo koncem 19. a na přelomu 19. a 20. století v souvislosti s celkovou restaurací významných budov ve městě, která je spojována především se jmény architektů Mockera a Láblera. Tehdy byla vyměněna střešní konstrukce a dána nová střešní krytina a k úpravám došlo i uvnitř budovy, bylo např. instalováno nové schodiště, zřízen byt kněze atd.\n\nPrůběžné opravy a úpravy pokračovaly i nadále – např. v roce 1933 byla pořízena nová fasáda, později byly opraveny terasní a hradební zeď (v ní byla prolomena vrata na dvůr) apod. K drobným, především zajišťovacím, opravám docházelo průběžně i později.\n\nBudova přešla v roce 2007 z vlastnictví Města Kutná Hora do vlastnictví Římskokatolické farnosti – arciděkanství Kutná Hora a stále prochází postupnou rekonstrukcí.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 555 000 Kč.\n"}
{"id": "834633", "url": "https://cs.wikipedia.org/wiki?curid=834633", "title": "Fajsal bin Abd al-Azíz", "text": "Fajsal bin Abd al-Azíz\n\nFajsal bin Abd al-Azíz (14. dubna 1906 – 25. března 1975) byl třetím králem Saúdské Arábie. Vládl zemi v letech 1964 až 1975. Zemřel na následky atentátu.\n\nKolem roku 1958, za vlády krále Saúda, vyvrcholila v zemi finanční a politická krize. Uvnitř královské rodiny tak vznikly dvě opoziční skupiny proti Saúdovi, jedna chtěla nastolit konstituční monarchii, druhá zdůrazňovala nutnost ekonomických reforem. V jejím čele stál princ Fajsal. Na nátlak svých bratrů předal v roce 1958 král Saúd Fajsalovi široké pravomoci a 2. listopadu 1964 Fajsal usedl na trůn.\n\nBěhem své vlády skutečně provedl několik ekonomických reforem, stát se významně modernizoval, investovány byly velké částky do infrastruktury, zdravotnictví a školství. Modernizace byla umožněna prudkým růstem příjmů z ropy. Ekonomický život se významně přiblížil kapitalismu, přesto Fajsal roku 1970 též zavedl plánování na pětiletky typické pro socialistické státy. Roku 1962 oficiálně zrušil otroctví.\n\nPolitický systém se za Fajsala nezměnil, moc krále zůstala takřka absolutní, volání po ústavě Fajsal odmítl známým výrokem „naší ústavou je Korán“. Ideologický důraz byl kladen na panislamismus (jímž chtěl vytlačit z regionu socialismus a arabský nacionalismus), antikomunismus a podporu Palestinským Arabům. Fajsal odmítl navázat jakékoli vztahy se Sovětským svazem a státy východního bloku, jeho základním názorem bylo, že komunismus a islám jsou neslučitelné ideologie. Často zdůrazňoval rovněž podobnost komunismu a sionismu. Za své nepřátele považoval panarabské politiky v regionu, zejména egyptského prezidenta Gamála Násira a libyjského vůdce Muammara Kaddáfího. Sblížil se naopak s Násirovým nástupcem Anvarem Sadatem, na jehož odklon od Sovětského svazu měl zřejmě vliv. V roce 1973 patřil k hlavním strůjcům celosvětové ropné krize, kterou vyvolal na protest proti západní podpoře Izraeli v Jomkipurské válce. Začal poté také masivně financovat palestinské organizace, což velmi zvýšilo jeho prestiž v arabském světě. Velmi rozšířil svůj vliv též v Pákistánu, kde po něm pojmenovali několik měst a mešit.\n\nUvnitř státu vůči němu rostla opozice mezi islámskými duchovními a v armádě. Roku 1969 Fajsal nechal pozatýkat stovky důstojníků, když za jeho vlády pečlivě budovaná tajná služba údajně odhalila přípravy na vojenský státní převrat. Král Fajsal byl 25. března 1975 zavražděn svým synovcem Fajsalem ibn Musájdem. Šlo pravděpodobně o pomstu za smrt ibn Musájdova otce, který byl zastřelen na demonstraci proti zavedení televize v Saúdské Arábii. Fajsal ibn Musájd byl odsouzen k smrti a veřejně popraven. Na trůn pak nastoupil král Chálid.\n\n"}
{"id": "834634", "url": "https://cs.wikipedia.org/wiki?curid=834634", "title": "I'll Take the Blame", "text": "I'll Take the Blame\n\nI'll Take the Blame je druhé EP vydané indie rock/new wave/indie popovou skupinou Tegan and Sara. EP se poprvé začalo prodávat na podzimním turné v roce 2008, které probíhalo ve Spojených státech.\n\nWeb PunkNews.org ohodnotil album 3 hvězdami z 5.\n\n"}
{"id": "834637", "url": "https://cs.wikipedia.org/wiki?curid=834637", "title": "Palác Dunaj", "text": "Palác Dunaj\n\nPalác Dunaj (\"palác Donau\") je konstruktivistická budova na rohu ulic Národní a Voršilská, v části obce Nové Město na Praze 1. Hlavní vstup je z ulice Národní č. 138/10, vedlejší vstup z ulice Voršilská č. 138/14.\n\nNa místě dnešního paláce stál téměř sto let klasicistní Walisův palác, který byl zbořen v roce 1928. Autorem stavby pro někdejší ředitelství rakouské pojišťovny Donau v Praze je německý architekt, žák Jana Kotěry, Adolf Foehr. Palác patří mezi Foehrovy nejlepší a nejpokrokovější díla. Jedná se o nárožní pětipatrový dům. Palác je zvenku obložen žlutým travertinem a dvěma pásy bílého travertinu ve vyšší části.\n\nStavba paláce byla dokončena v roce 1930.\n\nV paláci je dosud funkční původní oběžný výtah, tzv. páternoster, který roku 1936 vyrobila továrna Českomoravská Kolben-Daněk.\n\nV budově sídlí Školicí a vzdělávací centrum ČAK, Odbor výchovy a vzdělávání, Odbor matriky, oddělení kontrolní, oddělení pro věci kárné. Vedení ČAK sídlí v nedalekém Schirdingovském paláci na Národní třídě 118/16., dále společnosti CK Fischer, Taneční škola Plamínek, zubní ordinace, a advokátní kanceláře a další\n\n"}
{"id": "834642", "url": "https://cs.wikipedia.org/wiki?curid=834642", "title": "Gil Gunderson", "text": "Gil Gunderson\n\nGilbert Gunderson (obvykle označován jen jako Gil) je neúspěšný a nešťastný podnikatel žijící ve Springfieldu. Vystupuje v americkém seriálu Simpsnovi\n\nVe věku šesti let byl Gil najat osmiletým bratrem, který si odpoledne provozoval stánek s limonádu. Do konce dne obchod zkrachoval. Od té doby si Gil nedokázal udržet jedno zaměstnání déle než několik dní. Pracoval v kanceláři Red Blazer Realty již více než dvacet let tím, že prodával svůj vlastní dům. Nakonec byl dům zničen a bez dalších prodejních vyhlídek byl Gil propuštěn.\n\nGil je v hlasu a vzhledu založen na představení Johna Lemmona ve filmové verzi Glen Rossové: nervózní muž středního věku s neschopností udržet stálou práci kvůli neštěstí, které ho zasáhne v nejhorších chvílích. V angličtině ho dabuje Dan Castellaneta, v češtině poté Jiří Plachý.\n"}
{"id": "834644", "url": "https://cs.wikipedia.org/wiki?curid=834644", "title": "Morový sloup (Kutná Hora)", "text": "Morový sloup (Kutná Hora)\n\nMorový sloup Panny Marie Neposkvrněné se nachází v Šultysově ulici ve městě Kutná Hora. Je chráněn jako kulturní památka České republiky.\n\nBarokní morový sloup je dílem jezuitského sochaře Františka Bauguta. Vznikal mezi lety 1713–1715 jako připomínka morové epidemie, během níž v roce 1713 zahynulo více než tisíc lidí.\n\nNa vrcholu sloup zdobí socha Panny Marie Immaculaty. V prostřední části jsou sochy Karla Boromejského (s křížem u pravé ruky a kardinálských kloboukem u nohou), svatého Šebestiána probodaného šípy, svatého Rocha se psem u nohou a Františka Xaverského (s menším křížem v levé ruce). Mezi sochami světců jsou na soklu reliéfy Zvěstování Panny Marie, svatého Norberta, svaté Barbory (s kalichem v levé ruce, věží za zády a mečem u nohou) a reliéf kutnohorského městského znaku. V nejnižší části sloupu jsou plastiky havířů se štíty, mezi nimi jsou reliéfy Marie Magdaleny, Jana Nepomuckého a svatého Dominika.\n"}
{"id": "834648", "url": "https://cs.wikipedia.org/wiki?curid=834648", "title": "Palác Purkyňova", "text": "Palác Purkyňova\n\nPalác Purkyňova, kdysi též \"Palác Donau\", je funkcionalistická budova stojící na rohu ulic Spálená a Purkyňova, na Novém Městě, Praha 1.\n\nV místě dnešního paláce Purkyňova stával dvoupatrový klasicistní dům u Pěti růží, kde žil a zemřel přírodovědec a filozof Jan Evangelista Purkyně (1787–1869) a také jeho syn, malíř Karel Purkyně (1834–1868).\n\nSoučasná podoba funkcionalistického paláce pochází z let 1927–1928. Jeho autorem je pražský německý architekt Adolf Foehr, žák Jana Kotěry. Ten jej postavil jako jeden ze dvou pražských paláců vídeňské pojišťovny Donau.\n\nNedaleko odsud, na rohu ulic Národní a Voršilská stojí konstruktivistický palác Dunaj (\"Donau\") od téhož autora, kde sídlilo pražské ústředí rakouské pojišťovny.\n\nDům byl během let vícekrát rekonstruován, naposledy 1992–1994. Tehdy se objekt stal čistě administrativním. Je zde pasáž s obchody, divadlem, kavárnou a restaurací.\n\nV roce 2010 se palác stal majetkem rodu Kolowratů.\n\nV roce 1928 si v paláci pronajalo nakladatelství Aventinum Otakara Štorcha-Mariena (které sídlilo ve vedlejším Zedwitzovském paláci) část suterénu a v roce 1930 v téže budově otevřelo reprezentativní \"Aventinské knihkupectví\".\n\nElegantní funkcionalistický objekt, jehož tvar evokuje parník, má 9 nadzemních a jedno podzemní podlaží. Jednoduchá fasáda s výrazným horizontálním členěním je oživena mušlovitými balkonky. Stavbu paláce provedla firma A. Möse. Interiéry přízemí a prvního patra pro knihkupectví Aventinum, které sem expandovalo z vedlejší Aventinské mansardy v Purkyňově ulici, navrhl spolu s nedochovaným reklamním nápisem na fasádě bývalý člen Devětsilu Bedřich Feuerstein.\n\n"}
{"id": "834650", "url": "https://cs.wikipedia.org/wiki?curid=834650", "title": "Chálid bin Abd al-Azíz", "text": "Chálid bin Abd al-Azíz\n\nChálid bin Abd al-Azíz (13. února 1913 Rijád – 13. června 1982, tamtéž) byl čtvrtým králem Saúdské Arábie. Vládl zemi v letech 1975 až 1982.\n\nNa trůn nastoupil po zavraždění krále Fajsala. Jeho moc mírně oslabila na úkor princů. Soustředil se na rozvoj školství, za jeho vlády vzniklo mnoho nových škol, včetně Univerzity krále Fajsala. Chálidova vláda byla charakteristická uvolněním napětí v zemi, když propustil politické vězně z Fajsalovy éry a přerozdělil část státních peněz chudým. Rostlo však napětí náboženské, zejména kvůli diskriminaci náboženských skupin (hlavně ší'itů ve Východní provincii, kteří pořádali v letech 1979–1980 mohutné demonstrace). V jeho éře začal rovněž růst problém radikálních náboženských skupin. Roku 1979 například čelil obsazení mešity Al-Masdžid al-Harám islámskou sektou, která prohlásila, že jeden z jejích členů je prorokovaný Mahdí a že ho všichni muslimové musí poslouchat. Zajali přitom řadu rukojmích. Chálid použil proti skupině ozbrojenou sílu, 63 rebelů bylo záhy popraveno.\n\nVýrazným mezinárodněpolitickým Chálidovým úspěchem byla dohoda s Ománem o sporných hranicích roku 1975. Posílil rovněž vazby s Bahrajnem, Kuvajtem, Katarem a Spojenými arabskými emiráty. Uvítal íránskou revoluci a pokusil se o porozumění, avšak šíítsko-sunnitská bariéra to znemožnila. Proto podporoval Irák v irácko-íránské válce.\n\nChálida v den jeho smrti na infarkt myokardu 13. června 1982 nahradil král Fahd.\n\n"}
{"id": "834654", "url": "https://cs.wikipedia.org/wiki?curid=834654", "title": "Back in Your Head", "text": "Back in Your Head\n\n\"Back in Your Head\" je skladba kanadské indie rockové skupiny Tegan and Sara z jejich alba z roku 2007 s názvem \"The Con\". Tato skladba byla jako singl vydaná tentýž rok. Autorkou písně je Sara Quin.\n\nTegan a Sara nahrály tento song počátkem roku 2007, v té době také produkovaly zbytek alba. Sara Quin nazpívala pro tento songg vokály a nahrála kytaru a piano. Chris Walla nahrál kytary, klávesy, varhany a šejkr. Ted Gowans také nahrál kytary a klávesy, Jason McGerr nahrál bubny a Matt Sharp nahrál basovou kytaru.\n\nTato skladba byla společně se skladbami \"The Con\", \"Nineteen\" a \"Dark Come Soon\" (všechny z alba \"The Con\") akusticky hrána v podcastu \"The Interface\" v roce 2007.\n\n\n\n"}
{"id": "834656", "url": "https://cs.wikipedia.org/wiki?curid=834656", "title": "Fahd bin Abd al-Azíz", "text": "Fahd bin Abd al-Azíz\n\nFahd bin Abd al-Azíz (* 16. března 1921 – 1. srpna 2005) byl pátý král Saúdské Arábie. Vládl zemi v letech 1982 až 2005.\n\nProslul jako konzervativní politik, který posílil význam islámu v životě Saúdské Arábie a odmítl všechny žádosti o demokratizační reformy. Své domácí kritiky tvrdě pronásledoval. Roku 1986 přijal titul Opatrovník dvou svatých mešit, namísto titulu Jeho Veličenstvo, čímž posílil náboženský význam své funkce oproti světské panovnické funkci. Finančně silně podporoval konzervativní muslimské školství, v zahraničí pak bosenské muslimy, nikaragujské contras a různé protiizraelské organizace. Posílil vazby Saúdské Arábie s USA, proslulým se stal jeho výrok „Po Alláhovi se můžeme spolehnout na Spojené státy“. USA vyšel velmi vstříc i během války v Zálivu v roce 1991. To však zvýšilo nespokojenost radikálních islámských hnutí, z nichž rychle vznikaly teroristické organizace. Asi nejznámější z těchto organizací se stala al-Káida založená v roce 1988. Ta začala provádět sebevražedné atentáty a bombové útoky a v devadesátých letech svou působnost rozšířila i mimo Saúdskou Arábii.\n\nČasopis Fortune Fahda roku 1988 označil za druhého nejbohatšího člověka na světě. Fahd zemřel 1. srpna 2005 a na trůně ho nahradil král Abdalláh, který ve skutečnosti zemi řídil již několik let.\n\n"}
{"id": "834657", "url": "https://cs.wikipedia.org/wiki?curid=834657", "title": "Kamehameha IV.", "text": "Kamehameha IV.\n\nKamehameha IV. (vlastním jménem Alexandr; 9. únor 1834 – 30. listopad 1863) byl v letech 1855 až 1863 čtvrtým havajským králem. Byl vnukem krále Kamehamehy I. ze stejnojmenné dynastie, i když byl synem jeho dcery Elizabeth Kīnaʻu. Jeho předchůdcem a strýcem byl král Kamehameha III., který Alexandra formálně adoptoval a jmenoval dědicem, jelikož žádný z jeho potomků se nedožil 2 let. Král Kamehameha IV. měl společně s královnou Emmou jediného syna Alberta Edvarda (jeho kmotrou byla britská královna Viktorie), který ale zemřel ve věku čtyř let, a na trůn po smrti Kamehamehy IV. nastoupil jeho bratr David jako Kamehameha V.\n"}
{"id": "834659", "url": "https://cs.wikipedia.org/wiki?curid=834659", "title": "Kostel Všech svatých (Rožnov pod Radhoštěm)", "text": "Kostel Všech svatých (Rožnov pod Radhoštěm)\n\nKostel Všech svatých v Rožnově pod Radhoštěm byl vystavěn jako náhrada za dřevěný kostelík ze 16. století v letech 1745–50. Kvůli probíhajícím nepokojům byl však včetně interiérů definitivně dokončen až v roce 1752. Je chráněn jako kulturní památka České republiky.\n\nJednolodní barokní stavba kostela s předsunutou věží a sanktusníkem na hlavním severním průčelí se nachází západně od Masarykova náměstí.\n\nInteriéru dominuje mohutný barokní oltář s oltářním obrazem Všech svatých od vlámského malíře Antonise Schoonjanse. Malby v interiéru s pěti oltáři provedl Gustav Boček ze Šternberka.\n\nOd doby výstavby prošel rožnovský kostel řadou větších i menších oprav a rekonstrukcí. Z historických materiálů lze například vyčíst, že při opravě v roce 1805 byla vyměněna kopule, v roce 1876 pak vyměněna plechová střecha za šindel. Dalších oprav se kostel dočkal po 2. světové válce, za které byla střešní krytina i zvony zrekvírovánany na válečné účely.\n\nPři rekonstrukci horní části věže roku 2007 se našly tři tubusy a měděná schránka s dokumenty a fotografiemi z let 1876–1909. Po rekonstrukci byly historické i současné materiály opět uloženy do tubusů a vloženy do makovice v báni kostela.\n"}
{"id": "834661", "url": "https://cs.wikipedia.org/wiki?curid=834661", "title": "Baťův palác", "text": "Baťův palác\n\nBaťův palác, či Baťův dům obuvi, zvaný též „\"skleněný\"“, kdysi „\"Dům služby\"“, je funkcionalistická obchodní budova na Václavském náměstí.\n\nNa místě dnešního paláce stával dům, v němž byly obchodní místnosti firmy \"Lavecká – Grande parfumerie – Institut de Beautů de Paris\" (Václavské náměstí č. 6), která zastupovala pařížské parfumerie. Projekt stavby pro potřeby prodejny a pražského zastoupení zlínské obuvnické firmy Baťa, navrhlo technické oddělení technickým oddělením Baťových závodů, za účasti architektů Ludvíka Kysely, Františka Lydie Gahury a Josefa Gočára. Projekt realizovala firma K. Skorkovského.\n\nPřípravné práce začaly v červenci 1928, samotná stavba byla zahájena v září téhož roku.\n\nNa stavbu paláce bylo použito 32 vagónů cementu, 140 tun železa, 10 vagónů dříví, 1400 m písku vedle 400 q vápna a 50 000 cihel.\n\nDesetiposchoďová stavba slavnostně byla otevřena 4. prosince 1929. V budově jsou 3 osobní výtahy, z toho jeden moderní rychlostní (první v Československu) a 4 nákladní výtahy v zadní části domu.\n\nV období první republiky měl Baťův \"Dům služby\" též oddělení pedikúry, správkárnu bot, dětský koutek, bufet i oddělení čistění bot.„Americká etáž“ sloužila náročným zákaznicím a konaly se v ní i módní přehlídky.\n\n"}
{"id": "834662", "url": "https://cs.wikipedia.org/wiki?curid=834662", "title": "Klovatina", "text": "Klovatina\n\nKlovatina neboli rostlinná guma je přírodní látka, která se používá k lepení, k apretaci textilu,\nv potravinářství, polygrafii, lékařství a malířství. Jde o pryskyřici pocházející z některých druhů rostlin.\n\nVe vodě rozpustná klovatina se používá jakožto arabská guma. Jde o pryskyřici pocházející z mízy afrického stromu stromu akácie senegalské nebo akácie arabské (\"Acacia senegal\" a \"Acacia seyal\") z podčeledi citlivkovitých. Používá se například jako lepidlo na papír, aromatické vykuřovadlo, malířský a polygrafický stabilizátor či apretační látka na textil. \n\nKlovatina užívaná v potravinářství bývá někdy označována slovem tragant, což je slizová látka pocházejíci z některých asijských druhů rostliny zvané kozinec (zejména jde o druhy Astragalus gummifer, Astragalus adscendens a Astragalus microcephalus). Používá se jako stabilizátor, emulgátor a zahušťovadlo do cukrovinek, omáček a salátových zálivek.\n\nKlovatina se také dá nalézt jakožto výtok u běžně pěstovaných peckovin (třešně, višně, meruňky, broskvoně, švestky, slívy), a to jak na těle stromu, tak i na ovoci (plodech). Zde jde o klej, který tvoří polysacharidy D-galaktosa a L-arabinosa.\n"}
{"id": "834665", "url": "https://cs.wikipedia.org/wiki?curid=834665", "title": "Václav Fišer", "text": "Václav Fišer\n\nJméno a příjmení Václav Fišer nese více známých osobností:\n\n\n\n"}
{"id": "834669", "url": "https://cs.wikipedia.org/wiki?curid=834669", "title": "Těžká dřina", "text": "Těžká dřina\n\nTěžká dřina je televizní dokumentární show vysílaná na stanici Prima Cool a volně inspirovaná pořadem \"Dirty Jobs\".\n\n\"Těžká dřina\" je formát docu-show z prostředí těch nejsložitějších, nejzajímavějších či nejodpudivějších prací, které se dají na území České republiky najít. Moderátor Roman Buťa si v každém dílu vyzkouší pozice zaměstnanců, kteří musí v práci podstupovat značnou fyzickou námahu, nebezpečné chvíle či složitost prací.\n\nShow dosud obsahuje tři série, v prvních dvou diváci zhlédli celkem dvacet čtyři těžkých, špinavých, náročných nebo exkluzivních povolání. První sezóna představovala známá povolání, druhá řada se zaměřila především na fyzickou náročnost. Ve třetí sérii ukáže moderátor nebezpečná povolání a běžným lidem prakticky nedostupná místa, stane se např. horníkem v šachtách na Ostravsku, vyzkouší si výcvik s protiteroristickou jednotkou, nahlédne do výroby typických českých potravinářských produktů a více se zaměří i na „těžké stroje“.\n\nDíky české dokumentární show měli diváci možnost poprvé navštívit neobvyklé provozy a účastnit náročného výcviku speciálních jednotek. Do útrob bioplynové stanice například vstoupila kamera vůbec poprvé za dobu jejího fungování. Diváci nahlédli také do fungování zásahové jednotky Policie České republiky a seznámili se s výcvikem a prací báňských záchranářů.\n\n"}
{"id": "834681", "url": "https://cs.wikipedia.org/wiki?curid=834681", "title": "Generální zastoupení Québecu v Paříži", "text": "Generální zastoupení Québecu v Paříži\n\nGenerální zastoupení Québecu v Paříži ( ) je instituce kanadské vlády v Paříži, která zastupuje zájmy provincie Québec ve Francii a představuje quebeckou kulturu v Evropě. Nachází se na adrese \"Rue Pergolèse\" č. 66 v 16. obvodu.\n\nZastupitelství bylo otevřeno 5. října 1961. Od roku 2010 je ředitelem centra Michel Robitaille, který byl před tím prezidentem Frankofonního centra Ameriky.\n\nPrvním oficiálním zástupcem Québecu ve Francii byl v letech 1882–1910 ještě před vytvořením stálého zastoupení kanadský politik a novinář Hector Fabre (1834–1910).\n\nKanceláře delegace se nacházejí v ulici \"Rue Pergolèse\". Zastoupení má stejné výsady a imunitu přiznávané velvyslanectvím.\n\nZastoupení spravuje knihovnu se 17 000 knihami a 1500 mediálními dokumenty. Pravidelně pořádá kulturní akce na podporu kanadské frankofonní kultury. Úřad podléhá kanadskému Ministerstvu pro mezinárodní vztahy.\n\nNabízí informace o Québecu pro turisty, podnikatele nebo případné vystěhovalce z Francie a naopak pro Quebečany pobývající ve Francii představuje zdroj praktických informací o zdejší zemi.\n"}
{"id": "834684", "url": "https://cs.wikipedia.org/wiki?curid=834684", "title": "Martin Domes", "text": "Martin Domes\n\nMgr. Martin Domes je majitel studia MD webdesign, webdesigner, lektor a autor počítačové literatury. Jako šéfredaktor nakladatelství a vydavatelství Computer Press stál za vznikem více než 500 počítačových knih. Publikoval také interaktivní videolekce na webu JNP.cz. Je autorem online výukového programu SEO akademie a autorem e-knihy Nejlepší obchodník je váš web. Články pravidelně publikuje ve svém blogu.\n\n\n"}
{"id": "834686", "url": "https://cs.wikipedia.org/wiki?curid=834686", "title": "Organobromidy", "text": "Organobromidy\n\nOrganobromidy jsou organické sloučeniny, které v molekule obsahují alespoň jeden atom bromu. Jsou toxické.\n\nNěkteré organobromidy (například brodifakum, bromoxynil nebo deltamethrin) se používají jako pesticidy.\n4-brom-2,5-dimethoxyfenylethylamin (2C-B) je halucinogenní, existují také bromované zpomalovače hoření. \n\n"}
{"id": "834691", "url": "https://cs.wikipedia.org/wiki?curid=834691", "title": "Osudy dobrého vojáka Homera", "text": "Osudy dobrého vojáka Homera\n\nOsudy dobrého vojáka Homera (anglicky \"G.I. (Annoyed Grunt)\") je 5. díl 18. řady amerického animovaného seriálu \"Simpsonovi\". Premiéru v USA měl 12. listopadu 2006. Scénář napsal Daniel Chun. Český překlad názvu je podobný názvu knihy Jaroslava Haška Osudy dobrého vojáka Švejka. V dílu se objeví píseň Communication Breakdown od Led Zeppelin.\n\nBart a Milhouse se procházejí po obchodním domě. Parta místních chuligánů Jimbo, Kearney a Dolph pracují v obchodě s obuví, a protože je kvůli tomu nemůžou zmlátit, tak toho využijí. Pak ale jejich šéf odejde a oni to Bartovi i Milhousovi vrátí. Když všichni tři odchází, tak se je pokusí 2 vojáci přemluvit, aby narukovali. Oni odmítnou. Pak vojáky napadne, že by to mohli zkusit ve škole. Ředitel Skinner kdysi sloužil a tak s tím rád souhlasí. Tam děti uchvátí propagačním filmem a ty jim včetně Barta přihlášky vyplní. Doma Marge přemluví Homera, aby šel za těmi verbíři a tu přihlášku zrušil. Homer se vydá do náborového centra, kde se mu skutečně podaří přihlášku zrušit, ale on sám narukuje.\n\nHomer je odvezen do výcvikového tábora. Tam ho ostříhají dohola. Když od plukovníka dostane přezdívku Sněhulák, tak protestuje a \"za trest\" musí jíst koblihy, zatímco zbytek družstva dělá kliky. Po dokončení základního výcviku jim velitel základny rozdělí úkoly. V místnosti zůstanou ti nejhorší včetně Homera. Při cvičení budou hrát roli nepřítele. V noci na cvičení si Homer vzpomene, že je dnes Čínský nový rok a vystřelí světlice, což oslní nepřítele. Homer a jeho družstvo utečou do města a velitel se rozhodne město obsadit. Schovají se u Vočka ve sklepě, ale Vočko je udá. Všichni kromě Homera se vzdají. Ten se schová u sebe doma, ale najdou ho tam helikoptérou na ovládání. Homer ji zničí a to velitele ještě více naštve.\n\nMarge má v rukávu ale tajnou zbraň. Obvolá celé město, aby všichni přišli k nádrži s vodou a vzali spolu alkohol. Ten nalijí do vody a opijí vojáky. Druhý den ráno je donutí ke kapitulaci. Další podmínkou je, že Homer nepůjde do žádné války. Velitel ho tedy pošle dělat do obchodního domu verbíře.\n"}
{"id": "834693", "url": "https://cs.wikipedia.org/wiki?curid=834693", "title": "Kepkov", "text": "Kepkov\n\nReliéfní zbytky Kepkova, výšinného hrádku pravděpodobně typu motte, leží 2,5 km od vesnice Rašovice v okrese Vyškov.\n\nJe tvořen tzv. akropolí o oválné ploše na kuželu obkrouženém dvěma příkopy, předhradí je obehnáno dalším příkopem. Jádro hrádku převyšuje terén konůveckého údolí o 48m. Při archeologickém výzkumu uskutečněném v letech 1975 a 1976 a vedeném archeoložkou Dagmar Šaurovou byly odkryty řady kamenů a zbytky mazanice, zřejmě podložení a omaz srubové stavby, zahloubený objekt - zřejmě zbyek suterénu při hraně kuželu kam ústilo dřevěné přemostění příkopu. Dále zde byly nalezeny železné předměty z velké části vojenské povahy a soubor středověké keramiky.\n\nJedná se o objekt, o jehož historii není nic známo, poprvé se uvádí až roku 1497 jako „Kepkův pustý kopeček“. Později v letech 1531 a 1543 se uvádí jako „hrad pustý Kunůvský“. Hrádek měl pravděpodobně úzký vztah ke dvěma sousedním středověkým vesnicím, dnes zaniklým Konůvkám a Bohuškám, čemuž napovídá jeho poloha téměř přesně mezi nimi a to, že hrádek i obě vesnice měly po určitou dobu společného vlastníka. Ani období zániku tohoto sídla není vyjasněno, hovoří se době česko-uherských válek nebo o době válek husitských.\n\n\n"}
{"id": "834700", "url": "https://cs.wikipedia.org/wiki?curid=834700", "title": "Klášter premonstrátů (Žatec)", "text": "Klášter premonstrátů (Žatec)\n\nPremonstrátský klášter existoval v Žatci v letech 1807-1873.\n\nV Žatci bývala stará latinská škola, kterou od roku 1335 obsazovala městská rada. Tato škola patřila k nejlepším v zemi (v 16. století na ní působil například M. Mikuláš Černobýl, Václav z Vodňan atd.). Po Bílé hoře převzali kolem roku 1640 strahovští premonstráti tuto latinskou školu, ale po celé 17. a 18. století nezískala zpět svou bývalou vysokou úroveň. Zvlášť velkým konkurentem jí bylo jezuitské gymnázium v Chomutově. V 18. století byli na škole jen dva premonstráti, mladí duchovní, kteří byli pak zpravidla jmenováni za kaplany při žateckém děkanství. Roku 1767 při velkém požáru shořela i latinská škola. Až od roku 1777 to bylo komunální gymnázium. \n\nObrat nastal teprve po známých školských reformách a 3. listopadu 1807 vzniká žatecké gymnázium jako veřejný ústav, na němž dále působí strahovští premonstráti. Bylo to pětitřídní gymnázium, které roku 1817 dostalo jako ostatní i šestou třídu. Gymnázium bylo umístěno v bývalém pivovaru čp. 127 a roku 1817 bylo rozšířeno přístavbou. Gymnázium udržovali strahovští premonstráti a právovárečné měšťanstvo v Žatci. Od roku 1807 nabýval tento ústav dobrého zvuku a premonstrátští profesoři v čele s prefektem získali tehdy značné úspěchy (roku 1807 prefekt P. Fr. Th. Singer OPraem). Po roce 1848 bylo i žatecké gymnázium postupně rozšířeno na osmitřídní. \"Právovárečné měšťanstvo\" koupilo roku 1851 proto dům čp. 125 v Dlouhé ulici a zřídilo tam byty pro premonstrátské profesory. Nová dvouposchoďová budova byla vysvěcena 28. června 1854 strahovským opatem J. Zeidlerem. Ve správě premonstrátů zůstalo gymnázium až do 31. července 1873. Tehdy byl ústav postátněn a premonstráti tak ze žateckého gymnázia, o které se bezesporu zasloužili, definitivně odešli.\n\n\n\n"}
{"id": "834701", "url": "https://cs.wikipedia.org/wiki?curid=834701", "title": "Americký X Factor", "text": "Americký X Factor\n\nAmerický X Factor (v anglickém originále The X Factor) je americká hudební soutěž vytvořená Simonem Cowellem a produkována FremantleMedia North America a SYCOtv. Je založená na principu původní anglické verze. Show hledá nové pěvecké talenty (sólo umělce, skupiny, od 12 let a starší), kteří spolu bojují o hlasy. Vítěz získá nahrávací smlouvu s nahrávací společností Simona Cowella Syco Music v ceně 5 milionů dolarů v první a druhé sérii a 1 milion dolarů v sezoně třetí. Amerika zvolila následující vítěze: Melanie Amaro, Tate Stevense a Alexe & Sierru.\n\nShow se začala vysílat 21. září 2011 a od té doby se pravidelně vysílala od září do prosince. Každý soutěžící je rozdělen do jedné ze čtyř kategorií. Skupiny jsou jednou z kategorií a další kategorie jsou rozdělené podle věku nebo pohlaví. Například ve třetí sérii kategorie byly následující: dívky, chlapci, skupiny a starší 25 let. Každý porotce má na starosti jednu kategorii, kterou mentoruje, pomáhá s výběrem písniček, zatímco porotcuje soutěžící z jiných kategorií každé živé vystoupení.\n\nOriginální panel porotců se skládal ze Simona Cowella, Pauly Abdul, Cheryl Cole a L.A. Reada s Nicole Scherzinger a Stevem Jonesem jako moderátory. Nicole později nahradila Cheryl. Demi Lovato a Britney Spears se připojili k porotcům do druhé série a nahradili tak Nicole Scherzinger a Paulu Abdul, zatímco Khloé Kardashian a Mario Lopez nahradili moderátora Steveho Jonese. Ve třetí sérii nahradily Britney Spears a L. A. Reada Kelly Rowland a Paulina Rubio, zatímco Mario Lopez se vrátil jako moderátor bez Khloé.\n\n7. února 2014 stanice FOX oznámila, že čtvrtá řada show již nebude objednána, o den později se Simon Cowell rozhodl vrátit do anglické verze soutěže.\n\nV Česku byl pořad vysílán v roce 2012 na stanici Prima Love.\n\nSimon Cowell byl prvním potvrzeným porotcem. Později řekl, že výběr porotců bere velmi vážně a že hledá někoho, kdo udělal to samé co on pro svůj život. Později držitel ceny Grammy, producent L.A. Reid, bývalá porotkyně X Factoru ve Velké Británii Cheryl Cole a bývalá porotkyně Amerika hledá superstar Paula Abdul byli oznámeni jako porotci. Do pozice moderátora se zvažovala několik možností, například bývalá hvězda Muzikálu ze střední Corbin Bleu nebo Dermon O'Leary, moderátor anglické verze soutěže. 8. května 2011 Nicole Scherzinger a Welsh oznámili, že show bude moderovat Steve Jones, ale 26. května 2011 byla oznámeno, že Cheryl Cole nahradí Nicole Scherzinger. Paula Abudul později prozradila, že Cheryl odešla poté, co jí byla nabídnuta pozice porotce v anglické verzi soutěže.\n\n9. ledna 2012 stanice FOX potvrdila, že pro druhou sérii nastanou změny. 30. ledna bylo potvrzeno, že moderátor Steve Jones a porotkyně Nicole Scherzinger a Paula Abdul se nevrátí do 2. sérii. 6. ledna byli jedinými potvrzenými porotci Simon Cowell a L.A. Reid. 9. května 2012 Britney Spears oficiálně podepsala smlouvu a stala se porotkyní. 13. května byla potvrzena další porotkyně, Demi Lovato. 26. června 2012 Simon potvrdil, že má pět kandidátů na moderátora: Stacy Keiber, Maria Lopeze, Khloe Kardashian, Kelly Osbourne, Terrence J. Erin Andrewse a Mika Cathlerwooda. Mluvilo se také o Kevinovi McHalovi ze seriálu GLEE. V nejnovějších zprávách se mluvilo o Khloe Kardashian, Kevinovi McHalovi a Nickovi Jonasovi. 15. října bylo potvrzeno, že moderátory se stanou Khloe Kardashian a Mario Lopez.\n\n22. října 2012 bylo oznámeno, že pořad získal třetí sérii a Simon Cowell byl potvrzen jako porotce. 14. prosince 2014 bylo oznámeno, že L.A. Reid se jako porotce nevrátí. 11. ledna 2013 bylo oznámeno, že Britney Spears se nevrátí jako porotce, aby se mohla věnovat své kariéře. 28. března 2013 byl potvrzen návrat Demi Lovato. 22. dubna 2013 bylo potvrzeno, že Mario Lopez bude opět moderátorem, tentokrát však bez Khloe Kardashian. 20. května bylo potvrzeno, že bývalá porotkyně anglické verze Kelly Rowlen a mexická zpěvačka Paulina Rubio se staly porotkyněmi pro 3. sérii.\n\nKlíč:\n\nKlíč:\nKlíč:\n\n"}
{"id": "834702", "url": "https://cs.wikipedia.org/wiki?curid=834702", "title": "Alicia Warrington", "text": "Alicia Warrington\n\nAlicia Warrington (narozena 30. srpna 1980 v Saginaw, Michigan) je americká bubenice působící na volné noze. Ve své kariéře již spolupracovala s Kelly Osbourne (2002–2005, 2009), Lillix (2005–2006), Hannah Montana (2006–2007), Uh Huh Her (2006–2007) a Gore Gore Girls (2008). Momentálně působí v kapele s názvem The All-Girl Boys Choir, po boku Marlene Hammerle, ve které také zpívá a hraje na kytaru. Krátce bubnovala ve skupině The Dollyrots, kde zastupovala Chrise Blacka.\n\n"}
{"id": "834703", "url": "https://cs.wikipedia.org/wiki?curid=834703", "title": "Kostel svaté Anny (Telč)", "text": "Kostel svaté Anny (Telč)\n\nKostel svaté Anny je římskokatolický chrám ve městě Telč v okrese Jihlava. Nachází se východně od Vnitřního Města u Štěpnického rybníka, v areálu nového hřbitova. Je chráněn jako kulturní památka České republiky.\n\nJe filiálním kostelem telčské farnosti.\n\nO vybudování nového hřbitova bylo rozhodnuto v roce 1672, kdy došlo k uzavření starého hřbitova, jenž se nacházel u farního kostela svatého Jakuba Staršího. K postavení kostela svaté Anny pak došlo v letech 1695–1698 a finančně se na stavbě podíleli místní jezuité. Realizaci provedli stavitel Antonio Scotti a zednický mistr Lorenc za pomoci dalších devíti osob.\n\nV průčelí kostela se ve výklencích nachází sochy svatého Valentina a svatého Mikuláše, jejichž autorem byl David Lipart. Před vchod na hřbitov pak byla umístěna socha svatého Donáta.\n\nCo se týká vnitřního vybavení kostela, tak na hlavním oltáři se nachází obraz s vyobrazením Panny Marie a svaté Anny, jehož doplňuje sloupoví a figury světců a světic. Předlohou byl pravděpodobně obraz od Antona Rondeze z roku 1720. Dále jsou zde oltáře svaté Barbory a svatého Jana Nepomuckého, které byly vytvořeny někdy na přelomu 17. a 18. století. Na nich sloupoví a postavy svatých doplňují rostlinné motivy. Dále se zde nachází boční oltář Panny Marie Bolestné, na němž se podílel řezbář Štěpán Pagan z Třebíče. Také je zde umístěna jediná dochovaná ukázka řezbářství ve středověku na území Telče, kterou je socha svatého Jana Evangelisty z roku 1420, vytvořená pravděpodobně v tzv. krásném slohu. Kazatelna byla do kaple přenesena roku 1892 z kostela sv. Jakuba.\n\n\n"}
{"id": "834706", "url": "https://cs.wikipedia.org/wiki?curid=834706", "title": "Klášter anglických benediktinek", "text": "Klášter anglických benediktinek\n\nKlášter anglických benediktinek (francouzsky \"Couvent des Bénédictines anglaises\", též \"Couvent des Filles-Anglaises\", tj. Klášter anglických sester nebo zkráceně \"Couvent des Anglaises\", Klášter Angličanek) byl ženský benediktinský klášter v Paříži. Nacházel se v ulici \"Rue du Champ-de-l'Alouette\" ve 13. obvodu.\n\nKlášter byl založen v roce 1664 na pařížském předměstí Saint-Marcel pro benediktinky, které přišly do Paříže z protestantské Anglie. První abatyší se stala Brigitte More, vnučka anglického kancléře Thomase Mora.\n\nBěhem Velké francouzské revoluce v období Teroru byl klášter změněn na vězení a jeptišky byly v říjnu 1793 uvězněny ve vlastním klášteře. Dekretem bylo dále nařízeno zatknout všechny Angličany přítomné na území Francie. V klášteře bylo vězněno množství osob jako Jacques Duval Espremenil, rada Pařížského parlamentu (gilotinován), herečka Marie Babin de Grandmaison (gilotinována), Marie-Louise O'Murphy, milenka Ludvíka XV., Marie-Genevière de Vassan, matka Honoré de Mirabeau, a mnoho kněží různých řádů a kongregací.\n\nDne 16. července 1794 byly sestry převezeny do vězení na zámek Vincennes. Dne 7. listopadu byly přemístěny do jiného kláštera a po Thermidorském převratu byly dne 15. března 1795 propuštěny. Pařížský generální vikář usoudil, že je rozumné, aby odjely. Dne 3. července přistály v Doveru a už nikdy neopustily Anglii.\n\nBudovy kláštera byly jako národní majetek v roce 1799 prodány, částečně zbořeny a na počátku 20. století částečně přestavěny na obytné budovy.\n\n"}
{"id": "834707", "url": "https://cs.wikipedia.org/wiki?curid=834707", "title": "Algologie", "text": "Algologie\n\nAlgologie (jinak také fykologie, odvozeno od \"algae\" = řasy) je obor biologie, zabývající se studiem řas a sinic.\n\nAlgologie jako vědní obor má široký rozptyl. Zabývá se systematikou, fylogenezí a ekologií již zmíněných organismů. Zahrnuje však také: fyziologii, biochemii, genetiku aj.\nVe výzkumu se např. řeší, jak by se mohly řasy a sinice využít v biotechnologiích, či k úpravě vody.\n\n"}
{"id": "834710", "url": "https://cs.wikipedia.org/wiki?curid=834710", "title": "Synagoga Ohel Abraham", "text": "Synagoga Ohel Abraham\n\nSynagoga Ohel Abraham, dřívější název synagoga v ulici Montevideo (fr. \"Synagogue de la rue de Montevideo\") je synagoga v Paříži. Nachází se na adrese \"Rue de Montevideo\" č. 31 v 16. obvodu. Ortodoxní synagoga je nezávislá na centrální konzistoři.\n\nZdejší židovská obec byla založena v roce 1893 pod názvem \"Société du culte traditionnel israélite\" (Společenství tradičního izraelitského kultu).\n\nDlouholetým rabínem byl Jean Schwarz, kterého v roce 1972 vystřídal rabín Daniel Gottlieb (1939-2010), který vedl obec do prosince 2002.\n\n"}
{"id": "834712", "url": "https://cs.wikipedia.org/wiki?curid=834712", "title": "Inverze (jazykověda)", "text": "Inverze (jazykověda)\n\nInverze je obrácení slovosledu. Používá se v mnoha jazycích, ale ne vždy má použití stejný důvod a význam.\n\nInverze v základní skladební dvojici se používá jak v češtině a slovanských jazycích obecně, tak i v germánských a románských jazycích.\n\nPřívlastková inverze se v různých mírách používá v češtině a slovanských jazycích obecně: Například v polštině je relativně běžná.\n\nJde o přehození slovosledu pojmu a jeho přívlastku, zejména v odborných textech.\n\nV češtině není inverze používána v hovorovém jazyce, nýbrž v poezii a (obvykle) starší literatuře. Autoři díla takto obrací pořádek slov, protože to působí vznešeněji a dramatičtěji. Básníkům se to hodí i kvůli rytmu a rýmu.\n\nV angličtině se používá inverze v otázkách se slovesem „být“, u modálních sloves a slovesa „mít“. Prohodí se podmět a sloveso.\n\nPokud chcete v angličtině vyjádřit, že někdo udělal to samé, co někdo jiný, využijete opět inverzi. Opět prohazujeme podmět a přísudek.\n\nI ve francouzštině se využívá inverze jako jednoho z možných způsobů k vytvoření otázky. Opět prohazujeme podmět s přísudkem. Tato verze použití otázky je spíše formální.\n\n"}
{"id": "834725", "url": "https://cs.wikipedia.org/wiki?curid=834725", "title": "Liz Feldman", "text": "Liz Feldman\n\nLiz Feldman (* 21. května 1977) je americká komička, herečka, televizní producentka a scenáristka.\n\nFeldman je pravděpodobně nejvíce známá díky videoblogu, který byl pravidelně vyvěšován na internetových stránkách Afterellen.com, nazvaným This Just Out, který se vysílal od května 2008 do července 2009; 3 extra epizody vyšly na přelomu října a listopadu 2010. Je součástí týmu scenáristů, který vyhrál cenu Emmy za scénář k show \"Ellen DeGeneres\". \n\n\"This Just Out\" byl videoblog moderovaný Liz Feldman, ke kterému psala scénář spolu s Jasonem Allenem a ko-produkovala ho spolu s Raimy Rosenduft. Tato show se natáčela u Feldman v kuchyni, ve které usedali hosté jako je Kate Moennig, Clea DuVall a Rachael Cantu. Všichni hosté nějakým způsobem souviseli s lesbickou komunitou. Feldman například zpovídala herečky ze seriálu \"Láska je Láska\", a nebo LGBT hudebníky, například skupiny Uh Huh Her a Tegan and Sara. Každá epizoda této show obsahovala část, kdy Feldman spolu se svou kamarádkou a producentkou Raimy Rosenduft hovořily o hudbě. Jako oslavu LGBT komunity a jejich přátel, končila každá show tím, že Liz Feldman zamířila na kameru duhovým mečem a prohlásila frázi:,I´m Liz Feldman and you´re so gay\" (Já jsem Liz Feldman a ty jsi tak moc gay). Poslední díl 2. série pořadu \"This Just Out\" se vysílal v červenci roku 2009.\n\nFeldman pracovala na seriálu \"Shack Talk\", což byl seriál na webových stránkách Funny or Die. Vydala krátkometrážní snímek pojmenovaný \"My First Time Driving\", který režírovala její sestra Rebecca Feldman. \n\nLiz Feldman si zahrála v \"The Jay Leno Show\", kde ztvárnila jednoho z Lenových komediálních korespondentů. \n\nJe scenáristkou a producentkou filmu \"Hot in Cleveland\", který měl premiéru 16. června 2010.\n\nLiz je také scenáristkou a producentkou televizního seriálu \"2 Broke Girls\".\n\nFeldman se narodila ve čtvrti Brooklyn v New Yorku. Momentálně žije v Hollywoodu, Kalifornie. V květnu roku 2012 se zasnoubila se zpěvačkou-skladatelkou Rachael Cantu. Jejich svatba se uskutečnila 5. května 2013. \n"}
{"id": "834735", "url": "https://cs.wikipedia.org/wiki?curid=834735", "title": "Specialisté na vraždy - paměti zabijáka", "text": "Specialisté na vraždy - paměti zabijáka\n\nPaměti zabijáka je pilotní film německého televizního kriminálního seriálu \"Specialisté na vraždy\" (něm. titul: Die Cleveren). Film režíroval Thomas Jauch v roce 1998.\n\nNa odlehlém místě nedaleko Hamburgu drží ozbrojený Tomi Jungheinrich malého chlapce v domě obklíčeném policií. Aby policie psychopata dostala, vyšle do domu jako rokojmího psychologa Dominika Borna jako výměnu za chlapce. Ten Jungheinricha přesvědčí o způsobu jak utéct a zároveň tím postupuje podle plánu policie, které se díky Bornovi podaří Jungheinricha dostat. Avšak není zdaleka konec. Náhle dojde k několikanásobné vraždě v domě jednoho psychiatra a Born má podezření, že tyto dvě události spolu souvisí. Během pátrání Borna a jeho kolegyně Evou Glaserovou si však Born neuvědomuje, že v této nebezpečné situaci riskuje i život svého syna.\n\n\n"}
{"id": "834751", "url": "https://cs.wikipedia.org/wiki?curid=834751", "title": "Loving Hut", "text": "Loving Hut\n\nLoving Hut je největší mezinárodní řetězec veganských restaurací, který má po celém světě přes 200 poboček. Jedná se o restaurační zařízení typu fast food. Je možno si buď objednat jídlo z menu, nebo (v době oběda) se stravovat formou bufetu - platí se podle gramů. Veškeré zde podávané pokrmy jsou připravovány bez použití masa a také čehokoliv živočišného původu - vegansky. Nepodávají se zde alkoholické nápoje a je zákaz kouření.\n\nV roce 2010 byl vyhlášen nejlepší veganskou restaurací roku podle časopisu VegNews.\n\nV Evropě má pobočky v deseti zemích – Británii, České republice, Francii, Maďarsku, Německu, Norsku, Polsku, Rakousku, Slovinsku a Španělsku.\n\nExistuje aplikace pro iOS a Android, která vyhledává pobočky Loving hut v okolí.\n\nV České republice je otevřeno 8 poboček.\n\n\n"}
{"id": "834753", "url": "https://cs.wikipedia.org/wiki?curid=834753", "title": "Jakub Brabec", "text": "Jakub Brabec\n\nJakub Brabec (* 6. srpen 1992, Praha) je český fotbalista a reprezentant, v současné době působí v českém týmu FC Viktoria Plzeň. Hraje na pozici obránce. Seniorskou fotbalovou kariéru zahájil v dresu FK Viktoria Žižkov a posléze pokračoval v pražské Spartě.\n\nZískal ocenění „Hráč měsíce Gambrinus ligy“ za září 2013. Mezi jeho úspěchy patří zisk stříbrné medaile z mistrovství Evropy 2011 hráčů do 19 let v Rumunsku, kde byl kapitánem výběru vedeného trenérem Jaroslavem Hřebíkem.\n\nV dřívější části kariéry hrál tento odchovanec letenského klubu v FK Viktoria Žižkov, se kterou vybojoval v sezoně 2010/11 postup do Gambrinus ligy. Ve Spartě je od roku 2011, ale téměř celou sezonu 2012/13 strávil na hostování v FC Zbrojovka Brno.\n\nPrvní ligový gól vstřelil 16. září 2013 (v dresu Sparty) v Brně proti 1. SC Znojmo, Sparta vyhrála 2:0. V dalším ligovém kole 20. září přidal druhou trefu a podílel se tak na vítězství 4:1 proti Slovácku. 2. listopadu 2013 vstřelil vítězný gól v ligovém šlágru proti FK Teplice, Sparta zvítězila 2:0. V sezóně 2013/14 slavil se Spartou Praha zisk ligového titulu již ve 27. kole 4. května 2014.\n\n22. července 2014 se představil na postu stopera vedle Radoslava Kováče v odvetě 2. předkola Ligy mistrů UEFA proti estonskému klubu FC Levadia Tallinn (remíza 1:1). Sparta s celkovým skóre 8:1 pohodlně postoupila do 3. předkola, kde vypadla se švédským klubem Malmö FF a šla do 4. předkola Evropské ligy. V odvetném zápase 4. předkola Evropské ligy 2014/15 28. srpna přispěl gólem k výhře 3:1 a postupu do základní skupiny přes nizozemský klub PEC Zwolle (domácí výhra 3:1). 1. října 2015 se jedním gólem podílel na výhře Sparty 2:0 nad kyperským týmem APOEL FC v základní skupině Evropské ligy 2015/16. Experti UEFA jej zařadili do nejlepší jedenáctky kola.\n\nDne 31. srpna 2016, v posledním dni letního přestupového období v západní Evropě, přestoupil do belgického klubu KRC Genk, kde podepsal tříletou smlouvu.\n\nBrabec je mládežnickým reprezentantem ČR, nastupoval za výběry U18, U19, U20 a U21.\n\nS reprezentací do 19 let získal stříbrné medaile na mistrovství Evropy 2011 hráčů do 19 let v Rumunsku po finálové porážce 2:3 po prodloužení se Španělskem.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\n29. 3. 2016 debutoval pod trenérem Pavlem Vrbou v A-mužstvu ČR v přátelském utkání v Solně proti reprezentaci Švédska (remíza 1:1).. První reprezentační gól vstřelil 11.10 2019 proti Anglii v kvalifikaci na EURO 2020, kdy srovnával na 1:1. Češi v tomto utkání zvítězili 2:1.\n\n"}
{"id": "834755", "url": "https://cs.wikipedia.org/wiki?curid=834755", "title": "Metanolové otravy v Pärnu", "text": "Metanolové otravy v Pärnu\n\nOtravy metanolem v Pärnu () začaly v Pernovském kraji v Estonsku 9. září 2001 a v následujících dnech vedly k úmrtí 68 lidí, 40 lidí bylo postiženo slepotou či poškozením mozku, jiná vážná postižení utrpěli tři lidé.\n\nV noci 6. září 2001 ukradli sedmnáctiletý Denis Pleškin, bývalý zaměstnanec společnosti, a o rok starší Robert Petrov, zaměstnanec, deset dvousetlitrových barelů metanolu, celkem 1,6 tun, ze skladů společnosti Baltfet (společnosti zpracovávající tuky, estery a vyrábějící krmivo pro zvířata). Krádež proběhla na objednávku Sergeje Majstrišina. Aby krádež zakryl, Petrov později nahradil ukradené kanystry prázdnými. Majstrišin prodal ukradený metanol známému podloudníkovi Aleksandrovi Sobolevovi za 76 000 korun a prohlásil, že jde o technický líh. Sobolev smíchal kapalinu s vodou a citrónovou příchutí ve zhruba 30% poměru, výsledným produktem naplnil láhve, přidal falešné etikety známých výrobců a prostřednictvím nelegální sítě prodejců produkt distribuoval. Stovky lidí si v domnění, že pijí vodku, přivodily otravu metanolem.\n\nMajstrišin byl odsouzen k pětiletému trestu, Sobolev dostal dva a půl roku, dalších šest spolupachatelů dostalo krátké tresty, asi tucet lidí dostal trest v délce vazby.\n\nNeočekávaně mírné tresty vedly k vážné diskusi v estonské společnosti a způsobily pokles nelegálního prodeje alkoholu.\n\n"}
{"id": "834756", "url": "https://cs.wikipedia.org/wiki?curid=834756", "title": "Bekim Balaj", "text": "Bekim Balaj\n\nBekim Balaj (* 11. leden 1991, Skadar) je albánský fotbalový útočník a reprezentant, který v současnosti působí v ruském fotbalovém klubu Terek Groznyj. Mimo Albánie a Česko působil na klubové úrovni v Turecku, Polsku, Chorvatsku a Rusku.\n\nSvoji fotbalovou kariéru začal ve Vllaznii, kde se v roce 2009 propracoval přes všechny mládežnické kategorie do prvního týmu. V roce 2010 zamířil na své první zahraniční angažmá do tureckého Gençlerbirliği. Po skončení ročníku se vrátil do Albánie, kde se domluvil na kontraktu s SK Tirana.\n\nPřed sezonou 2012/2013 zamířil do Sparty, kde podepsal tříletý kontrakt.\n\nPrvní ligový gól v dresu Sparty vstřelil 12. srpna 2012 během 3. kola ve 13. minutě utkání proti 1. FC Slovácko, Sparta vyhrála venku 4:1. Druhý přidal 2. září 2012 v ligovém utkání 6. kola proti Hradci Králové, byl to zároveň vítězný gól (Sparta vyhrála doma 1:0). Potřetí se trefil v domácím ligovém duelu (15. kolo) 17. listopadu 2012 proti Teplicím, v 84. minutě zařídil výhru 1:0 dorážkou odraženého míče od břevna, který skočil za brankovou čáru po střele Jiřího Jarošíka. Rozhodčí nechali pokračovat ve hře a Balaj se dostal ke své dorážce hlavou. Předtím v zápase spálil několik slibných šancí. Sparta si tak s 30 body v lize udržela jednobodovou ztrátu na vedoucí Plzeň.\n\nV základní skupině I Evropské ligy 2012/13 (kam se probojovala z předkol) byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu střídal Balaj na hřišti v 84. minutě Josefa Hušbauera, pražský klub podlehl soupeři 1:2. 4. října 2012 vstřelil v Evropské lize 2012/13 druhý gól Sparty (ve 40. minutě) proti španělskému klubu z Baskicka Athletic Bilbao, finalistovi soutěže z minulého ročníku 2011/12. Po přetaženém centru z pravé strany hlavičkoval do jednoho z bránících hráčů soupeře, od něhož se míč odrazil za záda brankáře Iraizoze. Domácí Sparta Praha zvítězila 3:1 a připsala si první 3 body do tabulky základní skupiny I. 25. října 2012 hrál v zápase s izraelským týmem Ironi Kirjat Šmona od 62. minuty, střídal na hřišti Léonarda Kweukeho. Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v 79. minutě na hřiště (opět za Kweukeho) a byl u konečné remízy 1:1. V posledním zápase základní skupiny I proti Bilbau 6. prosince 2012 naskočil do závěru utkání, díky remíze 0:0 pražský celek získal ve skupině celkem 9 bodů (postup z druhého místa si zajistil již v předchozím kole díky domácí remíze 1:1 s Lyonem).\n\nPražský klub v zimní přestávce 2012/13 posílili útočníci David Lafata a Roman Bednář, Bekim Balaj se tak přesunul do rezervního týmu.\n\nPřed sezonou 2013/14 odešel na roční hostování s případnou opcí na přestup do polského klubu Jagiellonia Białystok, kde se mu vydařil vstup do sezóny, ve 4 ligových zápasech vstřelil 3 branky. Po sezoně 2013/14 se vrátil do AC Sparta Praha, Jagiellonia nevyužila výkupní opci. Celkem vstřelil v Ekstraklase (polské nejvyšší lize) sedm branek.\n\nDo kádru Sparty se po návratu neprosadil a v červenci 2014 přestoupil do týmu SK Slavia Praha, kde podepsal dvouletou smlouvu s následnou opcí na její prodloužení. Za Slavii debutoval v soutěžním zápase 26. července 2014 v prvním ligovém kole na hřišti 1. FC Slovácko (výhra 2:1), v 77. minutě vstřelil vítězný gól.\n\nV lednu 2015 přestoupil do chorvatského týmu HNK Rijeka, kde měl nahradit útočníka Andreje Kramariće odcházejícího do Leicester City FC.\n\nV létě 2016 přestoupil do ruského klubu Terek Groznyj.\n\nV národním A-mužstvu Albánie debutoval v přátelském utkání 14. listopadu 2012 proti Kamerunu (hrálo se ve švýcarské Ženevě). Nastoupil na hřiště v 77. minutě, Albánie remizovala s Kamerunem 0:0. Svůj první gól za národní tým vstřelil 7. září 2014 při svém pátém reprezentačním startu domácímu Portugalsku v úvodním utkání kvalifikace na EURO 2016. Tímto vítězným gólem zařídil Albánii výhru 1:0.\n\nV zápase Srbsko - Albánie 14. 10. 2014 v kvalifikaci na EURO 2016 v Bělehradu byl jedním z protagonistů vzniklé šarvátky. Zápas se nedohrál, byl předčasně ukončen před koncem prvního poločasu za stavu 0:0. Nad hřištěm se objevila dálkově řízená minikvadrokoptéra (dron) se zavěšenou vlajkou s mapou tzv. Velké Albánie. Poté, co ji srbský fotbalista Stefan Mitrović stáhl dolů, se albánští hráči na něj vrhli a strhla se šarvátka. Na hřiště pronikli i diváci a zápas byl po 30 minutách čekání předčasně ukončen.\nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "834757", "url": "https://cs.wikipedia.org/wiki?curid=834757", "title": "Jozefína Obšitníková", "text": "Jozefína Obšitníková\n\nJozefína Obšitníková (* 16. června 1952 Prakovce) je slovenská politička za HZDS, po sametové revoluci československá poslankyně Sněmovny národů Federálního shromáždění, v 90. letech poslankyně Národní rady SR.\n\nVe volbách roku 1992 byla za HZDS zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992. Uvádí se bytem Snina. Povoláním byla učitelkou. K roku 1994 uváděna jako zaměstnankyně soukromé firmy v Snině.\n\nV slovenských parlamentních volbách roku 1994 kandidovala do Národní rady SR za HZDS. Mandát ovšem nabyla až s mírným zpožděním v prosinci 1994 jako náhradnice za neuplatňovaný mandát poslance a nového ministra Jozefa Zlochy. V slovenských parlamentních volbách roku 1998 kandidovala opět do Národní rady SR za HZDS na 70. místě její kandidátní listiny, ale nebyla zvolena. Opětovně se o zvolení snažila v slovenských parlamentních volbách roku 2002, nyní na 93. pozici kandidátky, ale ani nyní nebyla zvolena. Profesně je zmiňována jako právnička nadace. V roce 2011 se uvádí jako zřizovatelka humanitární nadace Pro Futura ze Sniny, která se zaměřuje na poskytování sociální pomoci chudým rodinám.\n\n"}
{"id": "834759", "url": "https://cs.wikipedia.org/wiki?curid=834759", "title": "Feel It in My Bones", "text": "Feel It in My Bones\n\n\"Feel It In My Bones\" je skladba nahraná nizozemským trance umělcem Tiëstem a kanadskou skupinou Tegan and Sara. Píseň byla vydaná jako v pořadí třetí singl ze čtvrtého studiového alba s názvem \"Kaleidoscope\" dne 7. září 2009. 4. června byl singl vydaný podruhé.\n\nHudební videoklip k písni \"Feel It In My Bones\" měl premiéru na oficiálním YouTube kanálu Tiësta 13. ledna 2010.\n\n\n\n"}
{"id": "834761", "url": "https://cs.wikipedia.org/wiki?curid=834761", "title": "Bání Suvajf", "text": "Bání Suvajf\n\nBání Suvajf (\"arabsky\" بنى سويف) je egyptské město ležící v Dolním Egyptě v guvernorátu Bání Suvajf. Město je důležité zemědělské centrum nacházející se 115 km jižně od Káhiry. Ve středověku bylo slavné pro svoji výrobu plátna, v pozdější době pro spřádání bavlny a výrobu koberců. V nedalekých kopcích se těží alabastr. Nachází se zde univerzita Bání Suvajf a soukromá univerzita Al Nahda.\n"}
{"id": "834763", "url": "https://cs.wikipedia.org/wiki?curid=834763", "title": "Ladislav Orosz", "text": "Ladislav Orosz\n\nLadislav Orosz (* 15. dubna 1959 Rožňava) je slovenský právník, vysokoškolský pedagog a soudce Ústavního soudu Slovenské republiky, bývalý politik za SDĽ, po sametové revoluci československý poslanec Sněmovny národů Federálního shromáždění, na přelomu století poslanec Národní rady SR.\n\nV roce 1982 absolvoval Právnickou fakultu Univerzity Pavla Jozefa Šafárika v Košicích.Do roku 1994 působil jako pedagog na Katedře státního a správního práva této školy. V období let 1986–1990 byl externím aspirantem na Ústavu státu a práva Slovenské akademie věd.\n\nAngažoval se i politicky. Ve volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. V slovenských parlamentních volbách roku 1998 byl zvolen do Národní rady SR za SDĽ. V parlamentu setrval do roku 2002. Zastával zde post předsedy ústavněprávního výboru.\n\nV letech 1993–1998 byl zástupcem ředitele legislativního odboru Kanceláře prezidenta Slovenské republiky a od roku 1994 vedoucím detašovaného pracoviště této kanceláře v Košicích. V roce 1999 se habilitoval na Právnické fakultě Univerzity Pavla Jozefa Šafárika. Do roku 2002 učil na Katedře politologie Filozofické fakulty Prešovské univerzity a od roku 2004 na Právnické fakultě Univerzity Pavla Jozefa Šafárika na Institutu politologie Prešovské univerzity. V letech 2003–2004 byl poradcem Ústavního soudu SR. 16. února 2007 byl jmenován soudcem Ústavního soudu Slovenské republiky.\n\n"}
{"id": "834765", "url": "https://cs.wikipedia.org/wiki?curid=834765", "title": "Speciální čarodějnický díl XVII", "text": "Speciální čarodějnický díl XVII\n\nSpeciální čarodějnický díl (neoficiálně \"Speciální čarodějnický díl XVII\") (anglicky \"Treehouse of Horror XVII\") je 4. díl 18. řady amerického animovaného seriálu \"Simpsonovi\". Premiéru v USA měl 5. listopadu 2006. Scénář napsal Peter Gaffney.\n\nDíl je rozdělen na tři část: Manželství s blobem (\"Married to the Blob\"), Jak je důležité míti golema (\"You Gotta Know When to Golem\") a Den, kdy Země vypadala hloupě (\"The Day the Earth Looked Stupid\").\n\nHomer a Marge se líbají na zahradě za domem. Pak na zahradu dopadne malý meteorit. Ten pukne a objeví se jakýsi zelený sliz. Homer ho chce sníst, ale sliz se brání. Nakonec ale Homer vyhraje. V noci se probudí a jde jíst. Sní vše z ledničky a pokusí se sníst i Barta, ale Marge ho zastaví. Snědl i jejich kočku. Pak se vydá do města a začne jíst obyvatele. Ztloustne tak, že je veliký jako dům. Ve městě jsou i 15metrový Lenny a neviditelný Carl, ale všichni ze zajímají jen o Homera. Když Homer chytne Neda, tak mu pouze ukousne hlavu. Na pomoc Homerovi přijde Dr. Phil a snaží se Homera přemluvit, že musí přestat jíst. Marge vymyslí, jak Homerův problém využít pro dobro společnosti. Schovají Homera za stěnu, ten čeká se svými ústy za dveřmi a jí bezdomovce, které do pasti nalákal starosta.\n\nBart si jde za Krustym stěžovat, že jeho budík stříká kyselinu. V zákulisí najde Krustyho rekvizitárnu a uvnitř pražského golema. Krusty mu řekne, že golem splní každý úkol napsaný na svitek papíru a vhozený do jeho úst. Bart mu dá vzkaz, ať přijde o půlnoci k nim domů.\n\nGolem o půlnoci opravdu přijde. Bart vezme druhý den golema do školy, ten ho tam brání proti místním chuligánům. Líza vhodí do golema vzkaz, aby začal mluvit. Golem vypráví, jak musel v minulosti mrzačit a zabíjet lidi. Marge dostane nápad, jak ho zbavit starostí – postaví mu ženu. Na jejich svatbu vtrhne šerif a chce zavřít golema za vraždu ředitele Skinnera. Nechá se ale uplatit jídlem.\n\nJe 30. října 1938 a ve světě panuje Velká hospodářská krize, jak naznačuje Carl. Lenny si pochvaluje sépiové zabarvení obrazu. Děda Simpson se zmíní o tom jak bojoval v 1. světové válce a ostatní se ho ptají, proč jí říká první. Homer a Marge spolu tancují u radia, když je hudba přerušena a hlasatel říká, že Zemi napadly obrovské cylindry. Hlasatel dále popisuje situaci, jak mimozemšťané paprskem vraždí lidi. Obyvatelé Springfieldu začnou rabovat a ničit město. Homer zastřelí Lennyho a Disco Stua. Pak Marge napadne, že mimozemšťané zabíjí pouze lidi, takže se začnou chovat jako zvířata. Všichni se svléknou a vyválejí se v blátě. Ráno za nimi přijde Líza a řekne jim, že to vysílání byl podvod. Byla to rozhlasová hra Orsona Wellese \"Válka světů\". Pak jim řekne, že lid Springfieldu jako jediný naletěl.\n\nSituace se rozhodnou využít Kang a Kodos, protože si budou lidé myslet, že jde znovu o podfuk. A skutečně lidé tomu nevěří. Po 3 letech začnou Kang a Kodos pochybovat o okupaci Země, protože se jim nedaří.\n"}
{"id": "834767", "url": "https://cs.wikipedia.org/wiki?curid=834767", "title": "Dub celokrajný", "text": "Dub celokrajný\n\nDub celokrajný (\"Quercus imbricaria\") je opadavý strom s celokrajnými listy bez laloků, dorůstající výšky okolo 20 metrů. Pochází z jihovýchodních a středních USA a v Česku je občas pěstován jako parkový strom.\n\nDub celokrajný je opadavý strom dorůstající výšky okolo 20 metrů. Koruna je mohutná, rozložitá. Borka je šedohnědá, s mělkými puklinami. Letorosty jsou zelenavě hnědé až hnědé, lysé nebo řídce pýřité. Zimní pupeny jsou hnědé až červenohnědé, 3 až 6 mm dlouhé, vejcovité, v řezu zřetelně pětihranné. Listy jsou vejčité, podlouhle kopinaté nebo eliptické až obvejčité, obvykle nejširší přibližně v polovině, 8 až 20 cm dlouhé a 1,5 až 7,5 cm široké, na bázi nejčastěji tupé až klínovité, na vrcholu špičaté až tupé, s celokrajným nebo jen mělce vykrajovaným okrajem. Listy jsou na líci tmavě zelené, lysé a lesklé, na rubu pýřité. Řapíky jsou 10 až 20 mm dlouhé. Na podzim se listy zbarvují do tmavě žlutých až hnědých odstínů. Žaludy dozrávají druhým rokem, jsou jednotlivé nebo po dvou, vejcovité až téměř kulovité, 9 až 18 mm dlouhé, do 1/3 až 1/2 kryté miskovitou až pohárkovitou číškou s pýřitými šupinami.\n\nDub celokrajný je rozšířen ve středních a jihovýchodních oblastech USA. Roste v nadmořských výškách 100 až 700 metrů. Preferuje vlhké hlubší půdy bez vápníku, je však schopen růst i na zásaditých a sušších půdách. Je to spíše pomalu rostoucí dřevina. V oblastech společného výskytu se dub celokrajný kříží s jinými duby, např. s dubem červeným (\"Quercus rubra\"), dubem cesmínolistým (\"Q. ilicifolia\"), dubem bahenním (\"Q. palustris\"), dubem vrbolistým (\"Q. phellos\"), dubem srpovitým (\"Q. falcata\") aj.\n\nDřevo dubu celokrajného bylo v minulosti využíváno na výrobu došků. Čerokíové využívali tento dub při ošetřování různých neduhů, jako je úplavice, afty, horečka, nachlazení a podobně. Je to jeden z mála v Česku pěstovaných dubů s celokrajnými listy. Je mrazuvzdorný, je však pěstován poměrně zřídka. Je vysazen v Průhonickém parku na břehu Podzámeckého rybníka, v Pražské botanické zahradě v Tróji, a v Arboretu Kostelec nad Černými lesy. Do Evropy byl zaveden v roce 1786.\n\n"}
{"id": "834769", "url": "https://cs.wikipedia.org/wiki?curid=834769", "title": "Michal Padevět", "text": "Michal Padevět\n\nMichal Padevět (* 12. února 1951) byl český politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Středočeský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1998 neúspěšně kandidoval do zastupitelstva městské části Praha 13, nyní již za Unii svobody. Profesně se uvádí jako referent.\n\nV živnostenském rejstříku se uvádí bytem Praha.\n\n"}
{"id": "834770", "url": "https://cs.wikipedia.org/wiki?curid=834770", "title": "Jozef Pauko", "text": "Jozef Pauko\n\nJozef Pauko (15. února 1955 – 6. listopadu 2013 Rajec) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrvala do zániku Československa v prosinci 1992. Uvádí se bytem Rajec.\n\nPo krajských volbách roku 2001 se Jozef Pauko uvádí jako poslanec za HZDS v zastupitelstvu Žilinského kraje. V krajských volbách roku 2005 kandidoval opětovně, ale nebyl zvolen.\n\nJozef Pauko je později uváděn jako přednosta městského úřadu v Rajci. Ve funkci setrval do své smrti roku 2013. Byl pohřben v domovském Rajci.\n\n"}
{"id": "834771", "url": "https://cs.wikipedia.org/wiki?curid=834771", "title": "ROMEA", "text": "ROMEA\n\nROMEA je česká nezisková organizace, jejímž primárním cílem je podpora boje proti rasismu, rozvíjení dodržování lidských práv, napomáhání k rozvoji demokracie a tolerance ve společnosti. Je to obecně prospěšná společnost, která vznikla 1. února 2014 změnou právní formy ze sdružení. Sdružení ROMEA bylo založeno 31. prosince 2002 Jarmilou Balážovou a Zdeňkem Ryšavým, který je ředitelem organizace. Cílem organizace ROMEA je přispět k rehabilitaci romství a romské menšiny.\n\nSvoji činnost od počátku existence rozděluje do čtyř základních oblastí:\n\n\nROMEA, o. p. s. za své aktivity získalo v roce 2010 ocenění Gypsy Spirit 2010 a v roce 2012 Cenu Alice Garrigue Masarykové, kterou uděluje Velvyslanectví USA v ČR. V roce 2013 postoupil zpravodajský server Romea.cz do finálového hlasování v anketě Křišťálová Lupa – Cena českého Internetu, který oceňuje nejoblíbenější a nejzajímavější projekty a služby českého Internetu.\n\n9. února 2012 uveřejnily \"Parlamentní listy\" článek o založení „Evropské romské strany“, kterou ihned okradl její vlastní pokladník. Tuto zprávu převzala většina hlavních médií. Díky práci serveru Romea.cz ale později vyšlo najevo, že celá zpráva byla smyšlená. \"Parlamentní listy\" se následně za chybu omluvily a s autorem textu Václavem Prokůpkem ukončily spolupráci.\n\nROMEA byla zpočátku jedinou organizací, která se hlouběji věnovala popisu událostí okolo incidentu v Žatci.\n\n"}
{"id": "834772", "url": "https://cs.wikipedia.org/wiki?curid=834772", "title": "Štefan Paulov", "text": "Štefan Paulov\n\nŠtefan Paulov (* 29. března 1951) je slovenský lékař a politik za Slovenskou národní stranu, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Nitra. V roce 1995 se zmiňuje jako předseda okresní organizace SNS v Nitře. V roce 2001 je zmiňován jako předseda politologického odboru Matice slovenské. V slovenských parlamentních volbách roku 2002 kandidoval do Národní rady SR za SNS na 83. místě kandidátní listiny. Nebyl zvolen. Profesně je zmiňován jako lékař. V roce 2011 se kardiolog Štefan Paulov zmiňuje jako pracovník polikliniky v Nitře.\n\nDlouhodobě se angažoval i v místní politice. Po komunálních volbách roku 1990 zasedl dodatečně roku 1991 jako náhradník do zastupitelstva města Nitra. Opětovně kandidoval v komunálních volbách roku 1994 a mandát zastupitele získal znovu jako náhradník roku 1996. Zvolen byl i v komunálních volbách roku 1998.\n"}
{"id": "834773", "url": "https://cs.wikipedia.org/wiki?curid=834773", "title": "Evangelický kostel (Rožnov pod Radhoštěm)", "text": "Evangelický kostel (Rožnov pod Radhoštěm)\n\nEvangelický kostel v Rožnově pod Radhoštěm představuje jednu z mála církevních staveb v České republice zbudovaných v době tvrdé komunistické represe vůči církvím - v 50. letech 20. století. Kostel, který vznikl podle návrhu architekta Bohumila Bareše s citem pro charakter a tradice Valašska, byl v roce 1994 prohlášen za nemovitou kulturní památku České republiky.\n\nO vybudování kostela nebo modlitebny pro kazatelskou stanici v Rožnově se uvažovalo od roku 1928, kdy byl pro budoucí stavbu zakoupen pozemek. V následujících letech vznikla řada návrhů, jak by měl kostel vypadat. Nakonec synodní rada ČCE v Praze roku 1941 schválila návrh architekta Miloslava Tejce z Brna. Ke stavbě však nedošlo, protože mezitím byl vydán zákaz všech církevních staveb na území tehdejšího protektorátu Čechy a Morava.\n\nV roce 1949 vytvořil nové plány stavby pražský architekt Bohumil Bareš. Téhož roku však byly vydány tzv. církevní zákony, které podstatně ztížily rozhodování o stavbě. Kromě souhlasu církevních představitelů bylo ke stavbě zapotřebí souhlasu městského i okresního národního výboru, městské organizace Komunistické strany Československa a Akčního výboru Národní fronty. Po mnoha úpravách původních plánů byla nakonec v dubnu 1952 stavba dřevěného roubeného kostela povolena. Kostel byl posvěcen synodním seniorem Viktorem Hájkem 5. července 1953.\n\nKostel je roubenou stavbou obdélníkového půdorysu vybudovanou na podezdívce z pískovcových kvádrů. Sedlová střecha se štíhlým jehlanem na hřebeni je krytá šindelem. Předsíň je oddělena od kostelní lodi prosklenou stěnou, v níž jsou čtyřkřídlé vstupní dveře.\n\nVnitřní prostor kostela má dřevěný strop s přiznanou konstrukcí vazníků. Je osvětlen trojdílnými bočními okny a pásem vikýřových oken ve střeše. Presbytář je zdobený malovaným textem apoštolského vyznání víry a bratrským symbolem beránka. Autorem výzdoby je Jiří Zejfart.\n"}
{"id": "834774", "url": "https://cs.wikipedia.org/wiki?curid=834774", "title": "Viera Pavlechová", "text": "Viera Pavlechová\n\nViera Pavlechová (* 2. června 1953) byla slovenská politička za Stranu demokratické levice, po sametové revoluci československá poslankyně Sněmovny národů Federálního shromáždění.\n\nVe volbách roku 1992 byla za SDĽ zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992. Ve krajských volbách roku 2001 kandidovala neúspěšně za SDĽ do zastupitelstva Žilinského kraje. V roce 2009 se jistá Ing. Viera Pavlechová uvádí jako přednostka Krajského pozemkového úřadu v Žilině.\n\n"}
{"id": "834775", "url": "https://cs.wikipedia.org/wiki?curid=834775", "title": "Navistar International", "text": "Navistar International\n\nAmerická firma Navistar International se zabývá výrobou užitkových vozidel, dieselových motorů, školních a komerčních autobusů. Dále nabízí vozidla pick-up, SUV, podvozky pro karavany a další produkty.\n\nFirma vznikla v roce 1902 jako International Harvester Company sloučením McCormick Harvesting Machine Company a Deering Harvester Company. Dnes působí ve více než 90 zemích světa. Sídlí v městečku Lislie v Illinois poblíž Chicaga v USA, kde zaměstnává kolem 4 000 zaměstnanců.\n\nMezi hlavní značky patří International vyrábějící užitková vozidla od pick-upů až po velké trucky, výrobci autobusů IC Bus a AmTran a Navistar zabývající se např. výrobou motorů či vojenských automobilů. Holding také spolupracuje s některými dalšími automobilkami – mezi nejdůležitější patří americký Ford (model Ford F-650 a F-750), indická Mahindra&Mahindra (vojenské aplikace na terénních vozidlech Mahindra) a česká Tatra (těžká armádní vozidla ve spolupráci s Navistar).\n\nMezi nejdůležitější zákazníky patří americká armáda, která dala podnět k vývoji např. vozidel International MaxxPro MRAP, která jsou odolná proti minám. Tato vozidla by měla postupně částečně nahrazovat legendární terénní vozy HMMWV, známá jako Humvee. Americká armáda těchto vozidel objednala 2900 kusů v roce 2005. Dalších 7000 pak přiobjednala o tři roky později. Dostaly se však i k dalším armádám – např. Maďarsko, Polsko, Rumunsko a další.\n\n"}
{"id": "834777", "url": "https://cs.wikipedia.org/wiki?curid=834777", "title": "International", "text": "International\n\nInternational může znamenat:\n\n"}
{"id": "834778", "url": "https://cs.wikipedia.org/wiki?curid=834778", "title": "Václav Peřich", "text": "Václav Peřich\n\nVáclav Peřich (* 3. února 1945 Praha) je bývalý český politik za KDS, později za Občanskou demokratickou stranu, po sametové revoluci československý poslanec Sněmovny národů Federálního shromáždění .\n\nVe volbách roku 1992 byl zvolen za KDS, respektive za koalici ODS-KDS, do české části Sněmovny národů (volební obvod Západočeský kraj). Ve Federálním shromáždění setrval do zániku Československa v prosinci 1992. V roce 1992 se uvádí jako asistent na Pedagogické fakultě Univerzity Karlovy. Je ženatý a má tři děti. Později po sloučení KDS z ODS přešel k občanským demokratům. Profiloval se jako antikomunista katolické orientace.\n\nV komunálních volbách roku 2010 neúspěšně kandidoval do zastupitelstva městské části Praha 6 za ODS. Je uváděn jako důchodce.\nV březnu 2012 se o něm mluvilo jako o jednom z kandidátů na nového prezidenta Nejvyššího kontrolního úřadu, funkci však nakonec nezískal. V tomto úřadu ale už pracoval, a to v letech 1993-2002 na postu viceprezidenta. Angažuje se v křesťanských sdruženích. Je členem české rady hnutí Iustitia et Pax.\n\n"}
{"id": "834780", "url": "https://cs.wikipedia.org/wiki?curid=834780", "title": "Ján Petrík", "text": "Ján Petrík\n\nJán Petrík (* 28. února 1944 Zvolen) je bývalý slovenský politik za KDH, po sametové revoluci československý poslanec Sněmovny národů Federálního shromáždění, v 90. letech slovenský velvyslanec v Chorvatsku a Bosně a Hercegovině.\n\nJeho rodina se musela z politických důvodů přestěhovat do Šah. Později vystudoval v Brně strojírenskou vysokou školu a získal titul inženýra. Zde si našel i manželku. Usídlili se v Bratislavě a měli tři děti. Pracoval jako vývojář zemědělských strojů. Pracoval také v BAZ Bratislava na vývoji výfukových systémů. Angažoval se v katolickém disentu a distribuoval samizdatovou literaturu.\n\nPo sametové revoluci se zapojil do zakládání Křesťanskodemokratického hnutí (KDH). Spolu s Jánem Čarnogurským byli statutárními zakladateli této nové politické formace. V roce 1990 byl zvolen výkonným tajemníkem KDH. Na sjezdu KDH roku 1991 se stal místopředsedou. Ve volbách roku 1992 byl za KDH zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nPoté, co se slovenským prezidentem stal Michal Kováč, nastoupil jako šéf protokolu prezidentské kanceláře. V roce 1999 se stal velvyslancem Slovenska v Chorvatsku a Bosně a Hercegovině. Po návratu z diplomatických služeb pracoval jako expert na Balkán na slovenském ministerstvu zahraničních věcí.\n"}
{"id": "834781", "url": "https://cs.wikipedia.org/wiki?curid=834781", "title": "Peter Popesko", "text": "Peter Popesko\n\nPeter Popesko (6. dubna 1925 Praha – 29. července 1993) byl slovenský veterinář, vysokoškolský pedagog, po sametové revoluci politik za Stranu demokratické levice a československý poslanec Sněmovny národů Federálního shromáždění.\n\nRoku 1946 vystudoval státní gymnázium v Bardejově.\nPůsobil jako pedagog a vědecký pracovník na Veterinární vysoké škole v Košicích, kam nastoupil roku 1951 jako odborný asistent na Ústav anatomie. Později byl přednostou tohoto ústavu a v letech 1959-1986 vedoucím Katedry anatomie, histologie a embryologie. V roce 1955 se stal docentem, roku 1964 zástupcem profesora, roku 1968 obhájil doktorandskou dizertaci a roku 1974 se stal profesorem. Byl členem vědecké rady časopisu \"Folia veterinaria\" a publikoval odborné práce z oboru veterinární anatomie. V roce 1987 ukončil vědeckou činnost a odešel do penze.\nVe volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\n"}
{"id": "834782", "url": "https://cs.wikipedia.org/wiki?curid=834782", "title": "Maja Milošová", "text": "Maja Milošová\n\nMaja Milošová ( , , * 16. května 1983, Bělehrad) je srbská režisérka a herečka. Proslavila se natočením radikálního celovečerního filmu Klip, který byl jejím režisérským debutem a získal několik ocenění. Mezi ně patří hlavní cena MFF Rotterdam, kde měl film premiéru.\n\nV roce 2008 vystudovala katedru filmové a televizní režie na Fakultě dramatických umění v Bělehradě, k tomu navštěvovala v roce 2006 přednášky na Dokumentární filmové škole filmové fakulty La Fémis v Paříži. Během svého studia natočila 11 krátkých filmů.\n"}
{"id": "834784", "url": "https://cs.wikipedia.org/wiki?curid=834784", "title": "Dálkové ovládání", "text": "Dálkové ovládání\n\nDálkové ovládání je nástroj, který umožňuje řídit některé činnosti nějakého zařízení z místa různě vzdáleného od něj (podle použité technologie přenosu informací). Většinou se jako dálkové ovládání označuje jeho vysílací část – dálkový ovladač. Přijímací část je většinou součástí ovládaného přístroje, je v něm zabudována. \n\nPoužívá se například u spotřební elektroniky, signalizačních a zabezpečovacích zařízení, kamer, zbraní, vozidel (autíčka – hračky, sekaček a jiných strojů pro práci v rizikovém terénu), letadel (dron) atd. Formou dálkového ovládání je i například tlačítko přivolávače výtahu, otevírače dveří nebo mechanické ovládání výhybek, jeřábů, signalizačních zařízení atd. pomocí táhel, drátovodu apod. \n\nV historii se používalo ovládání po elektrickém kabelu, viditelným světlem, ultrazvukem a nyní se používá infračervené záření. Také může být použit mechanický přenos (např. bowden) nebo rádiové vlny. V případě elektronického dálkového ovládání musí mít obě části ovládání zdroj elektrické energie. U vysílače se používají elektrické baterie, přijímač je uvnitř přístroje napájen z elektrické sítě přes hlavní zdroj, nebo samostatným transformátorem. K tomu, aby bylo možné přístroj zapnout dálkovým ovladačem, musí být v takzvaném \"pohotovostním režimu\" (standby), při tom ale spotřebovává energii (napájení procesoru, svítící dioda nebo displej, ztráty v měniči napětí).\n"}
{"id": "834789", "url": "https://cs.wikipedia.org/wiki?curid=834789", "title": "František Křišťál", "text": "František Křišťál\n\nFrantišek Křišťál byl český fotbalista, útočník. Jeho bratrem byl fotbalista Antonín Křišťál.\n\nV československé lize hrál za Viktorii Žižkov a za SK Židenice. V nejvyšší soutěži nastoupil v 92 utkáních a dal 28 gólů.\n\n"}
{"id": "834790", "url": "https://cs.wikipedia.org/wiki?curid=834790", "title": "Jan Bušek", "text": "Jan Bušek\n\nJan Bušek (10. října 1954 – 11. září 1995 ) byl český fotbalista, záložník.\n\nV československé lize hrál za Spartu Praha. Dále hrál za Spartak BS Vlašim a Viktorii Žižkov. Nastoupil ve 47 ligových utkáních a dal 5 ligových gólů. Hrál za Spartu ve 2 utkáních Poháru vítězů pohárů proti MTK Budapešť. Jeho ligovou kariéru ukončilo zranění.\n\n\n"}
{"id": "834791", "url": "https://cs.wikipedia.org/wiki?curid=834791", "title": "Se Čtyřlístkem okolo Blaťáku", "text": "Se Čtyřlístkem okolo Blaťáku\n\nSe Čtyřlístkem okolo Blaťáku je název jedné z naučných stezek vybudované kolem Máchova jezera na Českolipsku. Tato je obsahově zaměřená na děti.\n\nV Doksech u Máchova jezera bylo otevřeno v podkroví budovy městské knihovny Muzeum Čtyřlístek a v dubnu 2012 i naučná stezka, která zde začíná i končí. Inspirace autorů vychází z komiksového dětského seriálu Čtyřlístek. \n\nStezka byla vybudována v rámci projektu \"Zlepšení infrastruktury ČR v oblasti Máchova jezera\". Potřebné finanční prostředky byly získány v fondů Evropské unie prostřednictvím \"ROP NUTS II Severovýchod\". Vedena je po žluté (a zčásti i červené) turistické trase Klubu českých turistů, která byla dávno předtím vytyčena kolem Máchova jezera. Menší odbočky jsou doplněny značením Čtyřlístkové trasy. \nDěti s doprovodem jsou k výletu kolem Blaťáku, tj. Máchova jezera motivovány komiksovými postavičkami Fifinky, Bobíka, Myšpulína a Pinďy, které vytvořil tak jako celý komiksový seriál příběhů Jaroslav Němeček. Průvodní materiál děti dostanou na startu. Na téměř 15 km dlouhé trase byly instalovány tři informační tabule, v Doksech, pod kopcem Borný a ve Starých Splavech. Na tabulích jsou napsány přiměřeným způsobem přírodní zajímavosti u Máchova jezera a navíc jsou zde napsány úkoly pro děti. Ty po splnění zadaných úkolů mohou v cíli získat odměnu. \n\nOkolím Máchova jezera byly v posledních letech vybudovány další naučné stezky, které se trasami s touto z větší části prolínají. \n\n"}
{"id": "834793", "url": "https://cs.wikipedia.org/wiki?curid=834793", "title": "Jan Pavlíček (fotbalista)", "text": "Jan Pavlíček (fotbalista)\n\nJan Pavlíček (* 27. června 1951) je bývalý český fotbalista, brankář.\n\nV československé lize hrál za Spartu Praha. Nastoupil v 6 ligových utkáních. Dále hrál v nižších soutěžích za Spartak BS Vlašim a RH Cheb.\n\n\n"}
{"id": "834794", "url": "https://cs.wikipedia.org/wiki?curid=834794", "title": "Štefan Ivančík", "text": "Štefan Ivančík\n\nŠtefan Ivančík (22. května 1945, Dražovce – 26. dubna 2018) byl československý fotbalista, útočník, rychlé pravé křídlo. Jeho bratr Jozef Ivančík hrál fotbalovou ligu za Nitru.\n\nV československé lize hrál za Bohemians Praha. Nastoupil ve 148 ligových utkáních a dal 28 gólů. V nižších soutěžích hrál i za AC Nitra a Spartak BS Vlašim.\n\n\n"}
{"id": "834796", "url": "https://cs.wikipedia.org/wiki?curid=834796", "title": "Jozef Ivančík", "text": "Jozef Ivančík\n\nJozef Ivančík (* 3. srpna 1951, Dražovce) je bývalý slovenský fotbalista, záložník. Jeho bratr Štefan Ivančík hrál fotbalovou ligu za Bohemians.\n\nV československé lize hrál za AC Nitra, Bohemians Praha a Plastiku Nitra. V československé lize nastoupil v 112 utkáních a dal 4 góly. Dále hrál za Slovan Agro Levice.\n\n\n"}
{"id": "834798", "url": "https://cs.wikipedia.org/wiki?curid=834798", "title": "Hirschberg", "text": "Hirschberg\n\nPojem Hirschberg označuje více věcí:\n\nZastaralé synonymum:\n\nMěsto:\n\nLidé:\n"}
{"id": "834800", "url": "https://cs.wikipedia.org/wiki?curid=834800", "title": "Miroslav Kašpar", "text": "Miroslav Kašpar\n\nMiroslav Kašpar (* 31. prosince 1950) je bývalý český fotbalista.\n\nV československé lize hrál za Škodu Plzeň a RH Cheb. Nastoupil v 76 ligových utkáních a dal 1 ligový gól.\n\n\n"}
{"id": "834819", "url": "https://cs.wikipedia.org/wiki?curid=834819", "title": "Gabriela Pradová", "text": "Gabriela Pradová\n\nGabriela Pradová, rozená \"Gabriela Pivarníková\" (* 4. července 1951 Ložín), je slovenská lékařka a politička za KDH, po sametové revoluci československá poslankyně Sněmovny národů Federálního shromáždění.\n\nV dětství dočasně žila ve Snině. Základní školu vychodila v obci Bracovce, gymnázium v Michalovcích. V roce 1969 začala studovat na Lékařské fakultě Univerzity Pavla Jozefa Šafárika v Košicích. V roce 1976 absolvovala toto studium a začala pracovat jako sekundářka na kožním oddělení nemocnice v Michalovcích, od roku 1981 jako samostatná lékařka na kožní ambulanci na poliklinice. V roce 1996 si založila soukromou zdravotní praxi v oboru dermatovenerologie. Vyučuje na středních odborných školách. V současnosti je uváděna jako členka správní rady nemocnice v Michalovcích.\nPo sametové revoluci se angažuje i politicky. Od roku 1991 je členkou Křesťanskodemokratického hnutí (KDH) a členkou předsednictva této strany v Michalovcích. Po čtyři volební období od roku 1991 zasedala v městském zastupitelstvu v Michalovcích. Ve volbách roku 1992 byla za KDH zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992. V krajských volbách roku 2005 kandidovala na poslankyni za Košický kraj a byla zvolena. V krajské samosprávě zasedala do roku 2009.\n"}
{"id": "834820", "url": "https://cs.wikipedia.org/wiki?curid=834820", "title": "Ladislav Topercer", "text": "Ladislav Topercer\n\nLadislav Topercer (* 26. října 1956) je bývalý slovenský fotbalista, obránce.\n\nV československé lize hrál za Spartak Trnava, Tatran Prešov a na vojně za Duklu Banská Bystrica.\n\n"}
{"id": "834821", "url": "https://cs.wikipedia.org/wiki?curid=834821", "title": "Solus Christus", "text": "Solus Christus\n\nSolus Christus (latinsky \"pouze Kristus\", někdy také \"solo Christo\" - \"pouze skrze Krista\") je jedna z pěti tezí Martina Luthera (sola scriptura, sola fide, sola gratia, solus Christus, soli Deo gloria), které tvoří myšlenkový základ protestantismu. Podle této nauky je Ježíš Kristus jediným původcem spásy, jediným prostředníkem mezi Bohem a člověkem.\n\nDoktrína míří především proti katolickému a pravoslavnému chápání Panny Marie jako Prostřednice (\"Mediatrix\") milosti a svatých jako přímluvců, jejichž zásluhy tvoří poklad církve - jediným původcem ospravedlnění je Kristus, který podal jedinou a definitivní oběť, zásluhy a přímluvy jakýchkoli jiných lidí, žijících i zemřelých, jsou proto z hlediska ospravedlnění zbytečné. \n\nDalší význam této teze je v tom, že protestantismus považuje za jedinou skutečnou hlavu církve Krista a odmítá, že by mohl být zastupován papežem, knězem nebo jinou osobou. \n\n"}
{"id": "834822", "url": "https://cs.wikipedia.org/wiki?curid=834822", "title": "Miloslav Rajčan", "text": "Miloslav Rajčan\n\nMiloslav Rajčan (* 6. listopadu 1949) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Topoľčianky. V 90. letech působil jako přednosta okresního úřadu v Nitře. Na tomto postu setrval do prosince 1995, kdy byl odvolán a nahradil ho jiný člen HZDS Ján Kovarčík. Důvodem pro odvolání z přednostenské funkce mělo být to, že přijal prezidenta Michala Kováče, s nímž tehdy vláda HZDS vedla spory. Rajčan byl pak vyloučen z HZDS.\n\n"}
{"id": "834823", "url": "https://cs.wikipedia.org/wiki?curid=834823", "title": "Oleška (vojenský újezd Hradiště)", "text": "Oleška (vojenský újezd Hradiště)\n\nOleška () je zaniklá obec v okrese Karlovy Vary. Stávala v Doupovských horách na březích Dolinského potoka, na úpatí Husně v nadmořské výšce 520 m, asi tři kilometry na severozápad od Doupova ve vojenském újezdu Hradiště.\n\nNázev vesnice je odvozen ze slova olše a jeho nejstarší tvar byl Olšová, ale už první písemné zprávy jej obsahují v poněmčené podobě. Pozdější tvary vycházejí z tvaru Oleška nebo Olešek, které odkazují na vodní tok mezi olšemi. Název se v historických pramenech objevuje ve tvarech: Elscowe (1196), Olesku (1386), Olessek (1388), w Wolesskach (1518), Wolesskach (1528), w Wolesscze (1544), Olitschau (1563), Ollischau (1573), Olischau (1631), Ollessaw a Ollyssaw (1654), Olleschau (1785, 1847) a Oleška nebo Olleschau (1854).\n\nPrvní písemná zmínka o vesnici, tehdy uváděné jako \"Elsclowe,\" pochází z roku 1196, kdy ji vladyka Milhost z Mašťova daroval klášteru ve Waldsassenu. Po sporech s Milhostem se však obec brzy dostala do rukou kláštera v Oseku, kam se mniši přesunuli. Roku 1401 je zmiňován Mikuláš z Olešky, jenž měl své sídlo na zdejší tvrzi. Roku 1518 pak vesnici, tvrz a poplužní dvůr prodal Jetřich Žďárský ze Žďáru svému příbuznému Žibřidovi Žďárskému ze Žďáru, který ji připojil ke žďárskému panství. Na konci 15. století došlo k dělení majetku mezi potomky Johany ze Žďáru. Oleška byla v této době rozdělena na dvě části – první s tvrzí zůstala u Žďáru, druhá byla připojena k Doupovu. V roce 1544 byl ke žďárské části Olešky připojen Kozlov. Roku 1546 se majitelem této části stal hrabě z Leisneku. V době třicetileté války byla vesnice silně poškozena, řada domů zbořena a někdy v této době beze zbytku zanikla také tvrz.\n\nV roce 1625 zasáhl obec mor, kterému padlo za oběť čtyřicet obyvatel. Rozdělení obce je vidět i v topografii od Johanna Gottfrieda Sommera z roku 1847. Tehdy pod Žďár patřilo 32 domů, zbytek (26 domů) pak pod Doupov. Dne 2. srpna 1830 zničil čtvrtinu Olešky požár, ovšem díky existenci čtyř cihelen došlo k rychlé obnově obce. Součástí obce byly také mlýny a \n\nK Olešce patřila také zaniklá samota která stávala na severovýchodním úbočí vrchu Složiště () v nadmořské výšce 690 metrů. Po většinu své existence spadala pod Kozlov, ale v roce 1868 byla připojena k Olešce. Roku 1930 je v stál jeden dům a žilo osm obyvatel. Krátce po začlenění do vojenského újezdu byla zbořena.\n\n\n"}
{"id": "834829", "url": "https://cs.wikipedia.org/wiki?curid=834829", "title": "Štefan Kapráľ", "text": "Štefan Kapráľ\n\nŠtefan Kapráľ (* 6. listopadu 1959) je bývalý slovenský fotbalista.\n\nV československé lize hrál za Tatran Prešov. V československé lize nastoupil ve 24 utkáních. Po skončení aktivní kariéry působí jako trenér v nižších soutěžích.\n\n"}
{"id": "834832", "url": "https://cs.wikipedia.org/wiki?curid=834832", "title": "Kane County", "text": "Kane County\n\nKane County je název dvou okresů ve Spojených státech amerických:\n"}
{"id": "834833", "url": "https://cs.wikipedia.org/wiki?curid=834833", "title": "Effingham County", "text": "Effingham County\n\nEffingham County je název dvou okresů ve Spojených státech amerických:\n"}
{"id": "834834", "url": "https://cs.wikipedia.org/wiki?curid=834834", "title": "Alojz Rakús", "text": "Alojz Rakús\n\nAlojz Rakús (* 14. května 1947) je slovenský psychiatr a politik za KDH, později za Konzervativní demokraty Slovenska, po sametové revoluci ministr zdravotnictví SR a československý poslanec Sněmovny národů Federálního shromáždění, na přelomu století poslanec Národní rady SR.\n\nV roce 1962 absolvoval základní školu v Trnavě, v roce 1965 střední školu tamtéž. V roce 1971 dokončil studia na Lékařské fakultě Univerzity Komenského v Bratislavě. Následovalo postgraduální a odborné vzdělávání v oborech biomedicínská kybernetika, psychiatrie, psychoterapie a neuropsychiatrie. V roce 1999 získal titul docenta. V letech 1971-1982 působil na katedře psychiatrie Lékařské fakulty Univerzity Komenského v Bratislavě. Od roku 1982 do současnosti je pedagogem na Slovenské zdravotnické univerzitě v Bratislavě (SZU).\n\nPo sametové revoluci se politicky angažuje. V letech 1990-1992 byl ministrem zdravotnictví Slovenské republiky (v rámci federace) v první vládě V. Mečiara a vládě J. Čarnogurského. Ve volbách roku 1992 byl za KDH zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. V parlamentních volbách na Slovensku roku 1998 byl zvolen poslancem Národní rady Slovenské republiky za KDH (respektive za platformu Slovenská demokratická koalícia). Členem KDH byl v letech 1990-2008. Od roku 2008 přešel do formace Konzervatívni demokrati Slovenska. Za ni neúspěšně kandidoval do Národní rady v parlamentních volbách na Slovensku roku 2012 na kandidátní listině strany Obyčejní lidé a nezávislé osobnosti.\n\nBydlí v Bratislavě, profesně působí jako lékař a psychiatr. Je přednostou Psychiatrické kliniky Slovenské zdravotnické univerzity a FNsP v Bratislavě a vedoucím katedry psychiatrie na SZU Bratislava, zástupce přednosty Ústavu neuropsychiatrie, od roku 2006 i proděkan pro vědu a výzkum Fakulty zdravotnických specializačních studií SZU v Bratislavě. Je členem četných odborných a profesních sdružení. V letech 1990-2000 vedl jako předseda \"Svaz křesťanských lékařů a zdravotníků\". V letech 1994-2002 byl předsedou \"Slovenské psychiatrické společnosti\". Publikuje v odborných periodikách. V rámci lékařské komunity patří k zastáncům konzervativních hodnot a nevylučuje možnost léčby homosexuality.\n\n"}
{"id": "834838", "url": "https://cs.wikipedia.org/wiki?curid=834838", "title": "Ahmed Ben Bella", "text": "Ahmed Ben Bella\n\nAhmed Ben Bella (25. prosince 1916 v Marnii – 11. dubna 2012 v Alžíru) byl alžírský politik, voják a revolucionář. Byl prvním prezidentem nezávislého Alžírska, a to v letech 1963–1965.\n\nRoku 1936 vstoupil do francouzské armády. V letech 1939–1940 byl fotbalistou klubu Olympique de Marseille. Za druhé světové války získal ve francouzské armádě válečný kříž, byl demobilizován po pádu Francie, ale vstoupil do marocké pěchotní divize, která se zapojila do bojů v Itálii. Bojoval v bitvě o Monte Casino, za niž získal od Charlese de Gaulla Médaille militaire. Po roce 1945 se v Alžírsku zapojil do polovojenské organizace Organisation spéciale, která zahájila boj proti francouzskému koloniálnímu panství a za nezávislost Alžíru. Z ní záhy vznikla Fronta národního osvobození (\"Front de Liberation Nationale\" – FNL), která posléze zahájila ozbrojené povstání (roku 1954). Roku 1951 byl Ben Bella za svou činnost uvězněn a odsouzen k osmi letům žaláře, brzy se mu však podařilo uprchnout a odjet do exilu v Egyptě a Tunisku. Jakmile vypuklo povstání, Ben Bella se stal jedním z členů Revolučního výboru jednoty a akce, který řídil FNL i průběh bojů. Byl Francouzi zatčen roku 1956, když bylo uneseno jeho letadlo. Po této kontroverzní akci vznikly rozpory uvnitř francouzské Socialistické strany, která byla v té době u moci (kabinet Guy Molleta, po zatčení rezignoval sekretář pro zahraniční věci Alain Savarin). Ještě ve vězení byl zvolen místopředsedou Alžírské prozatímní vlády. Dosáhl též velké podpory egyptského prezidenta Gamála Násira, sám se v té době označoval za násiristu. Silně ho podporoval rovněž Pákistán, který mu udělil pas, na nějž po propuštění cestoval po světě. Roku 1962 revoluce zvítězila a Alžírsko získalo nezávislost. Ben Bella se stal rychle nejpopulárnější osobností FNL a stal se premiérem země. Roku 1963 získal i funkci prezidenta. Úspěšně odrazil marockou invazi a zahájil rozsáhlou pozemkovou reformu, kdy velké množství půdy bylo rozdáno bezzemkům. Jeho socialistická rétorika mu získala přízeň Sovětského svazu. Díky svým autokratickým tendencím si však rychle znepřátelil řadu lidí uvnitř FNL. Roku 1965 byl proto Ben Bella svržen svým blízkým spolupracovníkem Houari Boumedienem, který ho umístil do domácího vězení, v němž byl až do roku 1980.\n\n"}
{"id": "834841", "url": "https://cs.wikipedia.org/wiki?curid=834841", "title": "Konvikt svatých Andělů", "text": "Konvikt svatých Andělů\n\nKonvikt svatých Andělů se nachází na Kyptově náměstí v Telči, v těsné blízkosti jezuitské koleje a kostela sv. Jakuba Staršího.\n\nVe 14. a 15. století stával na místě konviktu hradební parkán s hranolovitou baštou a právě zde vznikala nejstarší zástavba města, jejíž zbytky jsou dnes k vidění ve východní části domu – jedná se o gotické ostění branky zasazené do hradeb. Ve 2. polovině 16. století pak v těchto místech stávala sladovna, kterou s okolními objekty roku 1654 hraběnka Františka Slavatová darovala jezuitům a v roce 1688 zde nechala postavit konvikt. Jezuité jej využívali jako hudební a pěveckou školu a to až do roku 1773, kdy došlo ke zrušení řádu. Novým majitelem se stala vrchnost a prostory se využívali k ubytování panských úředníků. Ve 2. polovině 19. století prošel klasicistní přestavbou, při níž přišel o věžičku. Posledním majitelem byl hrabě Podstatský, jemuž byl majetek po roce 1945 zestátněn.\n\nPo zestátnění sloužil dům bytovým účelům. Jeho devastaci zabránila rozsáhlá památková obnova v letech 1994 - 2001. V jejím průběhu došlo ke změně vlastníka. Vlastnické právo přešlo v roce 2000 z města na stát. V současné době slouží jako vzdělávací zařízení.\n\nSoučástí konviktu byla (a je) také zahrada, do které se vstupovalo po mostě přes Ulický rybník.\n\n"}
{"id": "834852", "url": "https://cs.wikipedia.org/wiki?curid=834852", "title": "Kamehameha V.", "text": "Kamehameha V.\n\nKamehameha V. (vlastním jménem Lot Kapuāiwa; 11. prosinec 1830 – 11. prosinec 1872) byl v letech 1863 až 1872 pátým havajským králem a posledním z dynastie Kamehameha. Byl vnukem krále Kamehamehy I. ze stejnojmenné dynastie, i když byl synem jeho dcery Elizabeth Kīnaʻu. Jeho předchůdcem a mladším bratrem byl král Kamehameha IV.\n\nPo nástupu na trůn odmítl Kamehameha V. potvrdit ústavu z roku 1852 a požadoval sepsání nové ústavy. A tak byl svolán ústavní konvent a vypracování nová ústava, která byla méně liberální než ústava předchozí. Tato ústava byla nakonec králem potvrzena a platila až do roku 1887. Jelikož neměl Kamehameha V. vlastního dědice, stala se následníkem trůnu jeho sestra Viktorie, která ale zemřela v roce 1866. Jelikož poté Kamehameha V. nejmenoval dalšího dědice trůnu, zůstalo království bez následníka.\n\nKrál Kamehameha V. zemřel 11. prosinec 1872 v den svých 42. narozenin. Jelikož nejmenoval dědice, byl nový panovník volen. Hlavními kandidáty byli jeho bratranci Charles Lunalilo a David Kalākaua. Králem byl nakonec zvolen liberálnější Lunalilo, který vládl ale pouze jeden rok a stejně jako Kamehameha V. nejmenoval, ani nezanechal dědice. Králem byl poté zvolen Kalākaua.\n"}
{"id": "834853", "url": "https://cs.wikipedia.org/wiki?curid=834853", "title": "Palác Platýz", "text": "Palác Platýz\n\nPalác Platýz je rozsáhlý palác městského typu s nádvořím, na adrese Národní 416/37 s průchodem do Uhelného trhu, kde bylo původně hlavní průčelí paláce. Byl postupně vystavěn v několika architektonických obdobích, přes prvky renesanční architektury po empír. Objekt je chráněn jako kulturní památka České republiky.\n\nNa místě dnešního paláce stávaly do roku 1347 tři domy, kde kníže Friedrich Burgundský, člen dvora Karla IV., vybudoval palác „\"podobný hradu s vysokou věží\"“, jak jej popisuje Václav Hájek z Libočan ve své kronice.\n\nRoku 1405 přešel palác na pražského podnikatele Jana Bradatého ze Stříbra, za kterého se zde roku 1408 konala disputace o správnosti výkladu Wiklefových spisů.\n\nPoté palác roku 1586 zakoupil císařský rada a sekretář Rudolfa II., Jan Platais (Platejs) z Plattenštejna, jehož jméno nese palác dodnes. Ten nechal upravit fasádu v renesančním stylu a přistavit lodžii v 1. patře dvora, jejíž malé části jsou patrné dodnes. Jeho syn Jan Arnošt, který se poději stal kanovníkem a pak dokonce olomouckým biskupem.\n\nRoku 1637 palác získal hrabě Jan ze Šternberka. Šternberkové iniciovali barokní úpravy, a z této doby také pochází průchod přes dvůr mezi Uhelným trhem a Národní třídou.\n\nNejrušnější dobu zažil palác od roku 1715, kdy palác získal věnem Jan Leopold Paar po sňatku s Marií Terezií ze Šternberka. Vznikla zde proslulá šermířská škola, poštovní úřad, konaly se plesy a koncerty. Busta Jana Leopolda Paara byla umístěna na schodiště předního křídla do Národní třídy.\n\nDalším majitelem paláce se v roce 1797 stal velkostatkář Jakub Wimmer. Ten na své náklady nechal založit sady na Letné pro veřejnost a Vinohradech a postavit Ledererovu (Wimmerovu) kašnu, která se dnes nachází na Uhelném trhu. V suterénu objektu Platýzu provedl barokní úpravu koníren.\n\nRoku 1813 koupil Platýz rytíř František Daubek, a palác nechal přestavět na činžovní dům. Ten patří mezi nejstarší a největší v Praze.\nPři přestavbě podle stavitele Jindřicha Hausknechta došlo k výstavbě hodnotného empírového průčelí, čímž se změnila orientace dosavadního hlavního severního portálu paláce z Uhelného trhu, směrem na jih do Národní třídy.\n\n"}
{"id": "834854", "url": "https://cs.wikipedia.org/wiki?curid=834854", "title": "Mutter (správce oken)", "text": "Mutter (správce oken)\n\nMutter (anglická výslovnost [ˈmatə(r)], německá [mutr]) je odlehčený (velikost cca 500 KiB) správce oken prostředí GNOME (respektive GNOME Shellu), který ve funkci přednastaveného správce oken nahradil starší program Metacity. Je naprogramován v jazyce C a používá knihovnu Clutter a tedy i OpenGL, což mu umožňuje využívat při provádění třírozměrné grafiky hardwarovou podporu v grafické kartě. Jedná se o svobodný software pod licencí GNU GPL, který je určený zejména pro unixové systémy a připravený ke spolupráci se systémem X Window.\n\nJako alternativní správce oken byl Mutter plánován již pro verzi GNOME 2.28, jako výchozí je od verze GNOME 3.\n"}
{"id": "834856", "url": "https://cs.wikipedia.org/wiki?curid=834856", "title": "Houari Boumédiène", "text": "Houari Boumédiène\n\nHouari Boumédiène, rodným jménem Mohamed ben Brahim Boukharouba (23. srpna 1932 – 27. prosince 1978) byl alžírský politik, voják a revolucionář. Byl druhým prezidentem nezávislého Alžírska, své zemi vládl v letech 1965–1978.\n\nRoku 1955 vstoupil do Fronty národního osvobození (\"Front de Libération Nationale\" – FLN) a zapojil se do ozbrojeného povstání proti francouzskému koloniálnímu panství. Roku 1960 se stal šéfem vojenské frakce FNL zvané Armáda národního osvobození (\"Armée de Libération Nationale\"). Po vítězství revoluce mu hlavní politický lídr Ahmed Ben Bella přidělil funkci ministra obrany. Boumédiène, ač Ben Bellu zpočátku velmi podporoval, se však proti němu nakonec vzbouřil, roku 1965 ho svrhl a umístil do domácího vězení. Sám se de facto ujal role prezidenta, ačkoli zrušil ústavu a všechny oficiální instituce a až do roku 1976 vládl zemi jako předseda \"revoluční rady\", která vydávala dekrety. Zpočátku nebylo jasné, jak moc zemi ovládá, jednoznačně pod kontrolou měl jen část armády. Jeho moc ale rychle stoupla, když se mu podařilo rozdrtit pokus o vojenský převrat roku 1967.\n\nZatímco Ben Bella sázel na rozvoj zemědělství a pozemkovou reformu, Boumédiène viděl klíč v rozvoji průmyslu. Roku 1971 znárodnil ropný průmysl země a z výtěžků prodeje ropy financoval industrializaci. Velmi mu v tom nahrála ropná krize roku 1973. Tato strategie byla dlouho poměrně úspěšná, teprve po Boumédiènově smrti narazila na své meze a Alžír sáhl k liberalizaci své do značné míry státní ekonomiky.\n\nPolitický režim byl autoritářský, opozice nebyla trpěna, vládla silná cenzura a velkou roli hrála tajná policie. Jedinou stranou u moci byla FNL, byť byla částečně tolerována i komunistická strana, to kvůli Sovětskému svazu, jehož přízeň si Boumédiène přál udržet. Reálně ale komunisty nikdy k moci nepustil. V mezinárodní politice držel Alžírsko mezi oběma bloky Studené války, v tzv. Hnutí nezúčastněných států, v němž se osobně silně angažoval (sekretářem hnutí byl v letech 1973–1976). Režim se pozvolna uvolňoval, a toto uvolnění vyvrcholilo přijetím ústavy roku 1976. Poté se stal Boumédiène oficiálně prezidentem. NFL však zůstala hegemonní silou až do jeho smrti, skutečný politický pluralismus se začal prosazovat až kolem roku 1980. V roce 1979 po něm bylo pojmenováno alžírské mezinárodní letiště.\n\n\n\n"}
{"id": "834858", "url": "https://cs.wikipedia.org/wiki?curid=834858", "title": "Ján Molka", "text": "Ján Molka\n\nJán Molka (* 12. dubna 1955, Terňa) je bývalý slovenský fotbalista, útočník. Po skončení aktivní kariéry působí jako trenér u mládeže a v nižších soutěžích.\n\nV československé lize hrál za Tatran Prešov. V československé lize nastoupil v 132 utkáních a dal 22 gólů. Dále hrál za Chemlon Humenné a na vojně za Duklu Banská Bystrica. Hrál ze československou reprezentaci do 18 let.\n\n\n"}
{"id": "834860", "url": "https://cs.wikipedia.org/wiki?curid=834860", "title": "Čchi", "text": "Čchi\n\nTermín čchi () pochází ze staré Číny. Jedná se o primární substanci vesmíru, \"bytí jako takové, ve všech svých podobách\". V běžném užití je chápána pouze jako výseč původního abstraktního záběru, jako biologická vitální síla. Ve skutečnosti je pouze jedním z možných projevů primární substance. Čchi tvoří podstatu tradiční čínské medicíny, akupunktury, cvičení čchi-kung i tchaj-ťi čchüan.\n\nČchi má své ekvivalenty i v jiných myšlenkových systémech, například v japonské \"ki\" známé z umění aikido, indické \"práně\" a tibetské \"tummo\", na západě v starořecké \"pneumě\", v mesmerismu\n\nČchi má dvě složky, jin a jang, jejichž vzájemnými proměnami se zabývá kniha I-ťing.\n\nV čínské kosmogonii vzniká svět z ničeho, Wu-ťi (nevyděleného), z něhož spontánně, bez vnějšího popudu počíná Tchaj-ťi (Velký předěl), jež plodí jednolitou, prvotní čchi, v níž jsou jinová a jangová složka promíšené, homogenní. \n\nJak uvádí Tao te ťing, základní kniha taoismu:\n\n\"\"Tao plodí jedno,\"\n\"jedno plodí dvě,\"\n\"dvě plodí tři,\"\n\"tři plodí všechny věci\"\" \n\nVýkladů mnohoznačného staročínského textu je mnoho, často se ale shodují v tom, že „dvě” zde znamená jin a jang, a tři znamená trojici „nebe”, „země”, „člověk”.\n\nČchi v lidském těle pochází ze dvou zdrojů – část je \"vrozená\" a její základ z esence ťing při početí a je uložena v ledvinách, druhá je \"získaná\" a získáváme ji z potravy a vzduchu, který dýcháme.\n\nPodle čchi-kungu se energie čchi, která cirkuluje v lidském těle, rozděluje na \"čchi řídící\" (jing-čchi), která vyživuje tělesné orgány, a \"čchi ochrannou\" (wej-čchi), která chrání povrch těla. Ve zdravém těle je oběh čchi nenarušený a poměr jin a jang je harmonický. Pokud dojde ke \"stagnaci čchi\", je oběh narušen a může dojít až k nemoci. Narušené proudění čchi přímo v jednotlivých drahách (meridiánech) se snaží napravit akupunktura nebo akupresura. Někteří autoři staví čchi do paralely k západnímu pojmu bioelektřina případně bioelektromagnetismus.\n\nJe třeba zdůraznit, že převažující pohled je ten, že čchi je čistě hypotetický koncept.\n\nV pre-kosmickém stadiu, tj. prvopočátečním \"sien-tchien\" stadiu tvoření vesmíru, je nejdříve energie a pak hmota, esence ťing, neboť z jangu se rodilo jin. V post-kosmickém \"chou-tchien\" světě je posloupnost obrácená – čchi se transformuje z esence ťing, neboť z jinu se rodí jang.\n\nEsence ťing je v člověku dvojího původu – \"sien-tchien\" a \"chou-tchien\", neboli prenatální a postnatální. Spojením dvou prenatálních esencí (sien-tchien č' ťing) muže a ženy se rodí zárodek. Ten dále přijímá prenatální esenciální čchi i z těla matky z její čchi-süe. Z tohoto hmotného základu poté transformuje svoji vlastní čchi.\n\nPo narození si musí nový jedinec začít sám vytvářet svou postnatální esenci (chou-tchien č'ťing) pomocí trávení a rozkladu potravy a mícháním s vdechovaným vzduchem. Nová substance poskytuje jedinci výživu, tedy jin, i energii čchi čili jang.\n\n"}
{"id": "834868", "url": "https://cs.wikipedia.org/wiki?curid=834868", "title": "Lions Clubs International", "text": "Lions Clubs International\n\nLions Clubs International (LCI) je jedna z největších mezinárodních humanitárních organizací. Jednou z hlavních oblastí, ve které se angažuje, je pomoc zrakově postiženým v rámci programu péče o zrak, jeho ochranu a obnovu Sight First (Zrak především). Organizace byla založena v roce 1917, dnes sdružuje téměř 1,45 milionu členů na celém světě. LCI je jako jediná nevládní organizace na světě již od roku 1947 členem OSN, konkrétně Hospodářské a sociální rady. Od roku 1978 se každoročně pravidelně koná „Den Lionů\" společně s OSN, na kterém se setkávají vrcholní zástupci LCI a OSN za účasti Světové zdravotnické organizace WHO.\n\nSvobodnými zednáři jsou Lion kluby vnímány jako „zednářská bratrstva“.\n\nK cílům lionů patří:\n\n\nZa zakladatele hnutí je považován Melvin Jones (1879-1961), ačkoli mužů, kteří se na založení výrazně podíleli, bylo více. Jones byl chicagský podnikatel v pojišťovnictví. Dařilo se mu natolik, že si mohl už ve 47 letech dovolit vzdát se svého zaměstnání a věnovat se výhradně lionskému hnutí.\n\nPrvní lionský konvent se konal 10. října 1917 v Dallasu. Na tomto sjezdu bylo dohodnuto, že do klubů Lions mohou být přijímány i ženy. Ale už za rok, na 2. konventu v St. Louis, bylo toto usnesení pod tlakem některých členů zrušeno jako předčasné. Trvalo pak dalších 69 let, než bylo rozhodnuto o návratu do původního stavu.\n\nV roce 1918 byl založen časopis „Lions Club Magazine“.\n\nNázev „Lions“ byl poprvé vysvětlen na 3. konventu v Chicagu v roce 1919. Jde o \"Liberty, Intelligence, Our Nation´s Safety\" (svoboda, vzdělání/porozumění, bezpečnost našich národů).\n\nLionismus se začal rychle šířit, v roce 1920 už byly kluby ve všech státech USA a začínaly pronikat do sousední Kanady. Pro jeho rozvoj a zaměření měl zásadní význam vznik Americké nadace pro slepce, která byla ustavena na základě aktivit Helen Keller a její učitelky Anne Sullivan. Založením nadace reagovaly na velmi špatnou situaci nevidomých v Americe 20. let, kdy se navíc vraceli z Evropy často zmrzačení vojáci z 1. světové války. Hlavním zaměřením činnosti lionského hnutí se tak stal program péče o zrak, jeho ochranu a obnovu Sight First (Zrak především). Zahrnuje podporu výzkumu v oblasti očního lékařství, zakládání očních klinik, školení zdravotníků i snahu o vymýcení infekčních očních nemocí.\n\nOrganizace nicméně vyvíjí další aktivity na podporu handicapovaných lidí obecně, na pomoc dětem, seniorům a rodinám nebo v oblasti ochrany životního prostředí.\n\nOd roku 1947, kdy lionské ústředí obdrželo od OSN status poradce v Hospodářské a sociální radě, jsou Lioni jedinou nevládní organizací na světě, která se pravidelně účastní činnosti OSN. V průběhu let začaly kluby také spolupracovat s dalšími agenturami OSN, např. FAO nebo UNICEF.\n\nPrvní evropský klub vznikl v roce 1948 ve Švédsku. Po pádu totalitních režimů v roce 1989 začaly vznikat také kluby ve střední a východní Evropě.\n\nPrvní pokus založit klub Lions na území Československa byl učiněn v roce 1968 v Brně, ale politická situace to neumožnila.\n\nPrvní klub Lions tak vznikl až 11. května 1990 v Praze pod názvem „LC Praha-Orel“. 6. ledna 1992 zde byl zřízen Distrikt 122 a jeho prvním guvernérem se stal JUDr. Vojtěch Trapl. Současným guvernérem je BohuMír Krátky z Hliníka nad Hronom (Slovensko).\n\nDnes členská základna dosahuje zhruba tisícovky členů ve 46 klubech v Česku a na Slovensku (kluby zůstaly ve společném distriktu i po rozdělení Československa).\n\nV roce 2011 zahájili Lions v jižních Čechách, ale i na jiných místech republiky, projekt Lions Eye („Lví oko“). Jde o projekt bezplatného preventivního vyšetření zraku u předškolních dětí. Od začátku projektu Lions provedli screening očí u téměř 60 tisíc dětí v mateřských školách. Výzvu k návštěvě očního specialisty obdrželo asi 7 tisíc z nich.\n"}
{"id": "834873", "url": "https://cs.wikipedia.org/wiki?curid=834873", "title": "Celebration Day (album)", "text": "Celebration Day (album)\n\nCelebration Day je koncertní film a koncertní album britské rockové skupiny Led Zeppelin. Jeho nahrávání probíhalo při koncert na poctu Ahmetu Ertegünovi v prosinci 2007 v londýnské O2 Aréně. Skupina se zde představila ve své klasické sestavě mimo zesnulého bubeníka Johna Bonhama, kterého nahradil jeho syn Jason Bonham. Album vyšlo 19. listopadu 2012.\n\n\n"}
{"id": "834881", "url": "https://cs.wikipedia.org/wiki?curid=834881", "title": "Senkaku", "text": "Senkaku\n\nSouostroví Senkaku ( ) respektive Tiao-jü-tao () v Čínské lidové republice, případně Tiao-jü-tchaj () v Čínské republice; česky \"„Špičaté ostrovy“\", je skupina neobydlených ostrovů ve Východočínském moři spravovaná v současnosti Japonskem jako součást prefektury Okinawa.\n\nOstrovy jsou dlouhodobě předmětem teritoriálního sporu mezi Japonskem, Čínskou lidovou republikou a Čínskou republikou (Tchaj-wanem).\n\nSouostroví se nachází 370 km na východ od pevninské Číny, 220 km na severovýchod od Tchaj-wanu, 410 km západně od Okinawy a 170 km severně od jihozápadního konce souostroví Rjúkjú. Okolní vody jsou vcelku mělké (do 150 m) s výjimkou Okinawské brázdy na jihu, která dosahuje hloubky 2 700 m.\n\nFlora i fauna na ostrovech se vyznačují endemickými druhy. Na Uocuridžimě žije \"Mogera uchidai\", savec z podčeledi krtků, na Minami Kodžimě se nalézá jedno z mála hnízdišť albatrose bělohřbetého (\"Phoebastria albatrus\"). V r. 1978 byl na Uocuridžimu vysazen pár koz, které se rozmnožily a v současném počtu 300 kusů ničí původní vegetaci, čímž ohrožují i místního krtka.\n\nKlima na ostrovech je oceánické, subtropické. Průměrná roční teplota vzduchu je zhruba 25 °C a přibližně stejná je i průměrná teplota okolního moře. Srážky jsou časté a jsou rozloženy do celého roku s maximem ke konci léta; jejich roční úhrn je přes 2 000 mm.\n\nČína ostrovy objevila v 14. století a dalších několik století nikdo její nárok nezpochybňoval. Při cestách čínských úředníků do království Rjúkjú byly považovány za hranici mezi Tchaj-wanem a tímto královstvím. Japonsko vyhlásilo svoji suverenitu nad ostrovy 14. ledna 1895 poté, co v r. 1879 anektovalo Rjúkjú a následně nechalo ostrovy Senkaku prozkoumat, přičemž byly shledány neobydlenými. Šimonosecká mírová smlouva, která byla uzavřena 17. dubna 1895 po japonském vítězství v první čínsko-japonské válce, v čl. II. převedla na Japonsko plnou svrchovanost nad Tchaj-wanem a Pescadorskými ostrovy, aniž by Senkaku nějak zmiňovala.\n\nV období 1900 až 1940 fungovala na ostrovech továrna na zpracování ryb, ve které pracovalo až 200 dělníků a ostrovy tak byly obydlené. Když úpravna zkrachovala, obyvatelé ostrovy opustili. Po porážce Japonska ve druhé světové válce vyvinula japonská diplomacie velké úsilí, aby v mírové smlouvě minimalizovala rozsah území, jehož svrchovanosti se Japonsko explicitně vzdávalo. Ovšem ostrovy Senkaku patřily k územím, jichž se týkal čl. 3 a které měly být se souhlasem OSN převedeny do správy USA. Pro odpor Sovětského svazu OSN takový souhlas nevydalo a mohutné protesty obyvatel Rjúkjú vedly k tomu, že tyto ostrovy byly 17. června 1971 Japonsku navráceny. Jak Čínská lidová republika, tak Čínská republika (Tchaj-wan) namítají, že příslušná smlouva neurčila s konečnou platností suverenitu souostroví Senkaku.\n\nJaponsko opírá svoje nároky o skutečnost, že svrchovanost nad ostrovy získalo ještě před Šimonoseckou smlouvou. Netýká se jich tudíž ani Káhirská deklarace, podle které mělo Japonsko Číně navrátit veškerá území touto smlouvou získaná. Japonsko bylo připraveno převést suverenitu nad ostrovy na Spojené státy, což se ovšem podepsáním dohody o navrácení ostrovů Rjúkjú a Daito nestalo. Protože ani Čínská lidová republika, ani Čínská republika (Tchaj-wan) nevznesly svoje nároky po dobu americké správy, považuje Japonsko nynější požadavky za zcela účelové.\n\nČínské stanovisko vychází z historické suverenity Číny nad ostrovy s tím, že suverenitu nad ostrovy ztratila Šimonoseckou smlouvou, protože vztyčení japonské vlajky na ostrovech před jejím uzavřením neuznává jako změnu suverenity. Dále se opírá o Postupimskou deklaraci, kterou Japonsko při kapitulaci akceptovalo a ve které se stanovilo, že \"„suverenita Japonska bude omezena na ostrovy Honšú, Hokkaidó, Kjúšú, Šikoku a některé malé ostrovy, které spojenci určí, jak bylo oznámeno v Káhirské deklaraci v r. 1943“\". Také se odvolávají na protest ministerstva zahraničních věcí Čínské lidové republiky proti japonsko-americké dohodě o navrácení ostrovů.\n\n"}
{"id": "834885", "url": "https://cs.wikipedia.org/wiki?curid=834885", "title": "Kostel Saint-Christophe-de-Javel", "text": "Kostel Saint-Christophe-de-Javel\n\nKostel Saint-Christophe-de-Javel (tj. \"svatého Kryštova z Javel\") je katolický farní kostel v 15. obvodu v Paříži, v ulici \"Rue Saint-Christophe\". Kostel je zasvěcený svatému Kryštofovi a pojmenován po bývalé obci a dnešní čtvrti Javel.\n\nNa místě kostela stávala původně dřevěná kaple postavená roku 1864 a zbořená v roce 1920. V roce 1926 začala výstavba současného kostela. Kostel byl vysvěcen 27. prosince 1933.\n\nStavba je od roku 1975 chráněná jako historická památka.\nAutorem kostela je francouzský architekt Charles-Henri Besnard (1881-1946), který při stavbě konstrukce stavby použil prefabrikované železobetonové panely, což bylo první použití těchto stavebních prvků při stavbě kostela. Fronton nad portálem kostela je z betonu a cihel a doplněný betonovou sochou sv. Kryštofa (autor Pierre Vigoureux).\n\nNástěnné malby vytvořil Henri-Marcel Magne (1877-1944). Na klenbě jsou znázorněny moderní dopravní prostředky jako vlak, parník, balon, letadlo nebo automobil, inspirované nedalekou automobilkou Citroën. Dvanáct obrazů, které namaloval Jac Martin-Ferrières, znázorňují jeho činnost. V kostele jsou vitráže, které vytvořili Jacques Grüber (1870-1936) a Max a Jean Braemerovi.\n\n"}
{"id": "834888", "url": "https://cs.wikipedia.org/wiki?curid=834888", "title": "Jan Stloukal (1912)", "text": "Jan Stloukal (1912)\n\nJan Stloukal (* 4. prosince 1912, Brno – 2. listopadu 1991) byl český fotbalista, útočník. Jeho bratr Vilém Stloukal přišel do Židenic s ním, odehrál zde 19 prvoligových zápasů a vstřelil 9 branek. Později hrál ještě za Žabovřesky.\n\nV šedesátých letech hráli za klub také jeho dva synové. Starší z nich, Jan Stloukal (1. liga: 56 / 3) nastupoval v mládežnických reprezentacích a v lize odehrál 4 sezony v dresu TJ Spartak ZJŠ Brno. Poté odešel do TJ NHKG Ostrava. Na severu Moravy skončil i mladší syn, Miloš Stloukal (1. liga: 45 / 4), který hrál za TJ Spartak ZJŠ Brno (1. liga: 14 / 0) a TJ Baník OKD Ostrava (1. liga: 31 / 4).\n\nV československé lize hrál za SK Židenice. Byl odchovancem Moravské Slavie. V nejvyšší soutěži nastoupil v 86 utkáních, vstřelil 29 góllů. Dvakrát byl nejlepším střelcem Židenic (1936/37 a 1939/40). Za Brno nastoupil ve dvou zápasech Středoevropského poháru proti Ferencvárosi Budapešť. Později hrál národní divizi (2. nejvyšší soutěž za protektorátu) za SK Sparta Brno.\n\n"}
{"id": "834889", "url": "https://cs.wikipedia.org/wiki?curid=834889", "title": "Komolý kužel", "text": "Komolý kužel\n\nKomolý kužel je prostorové těleso – část kužele, která leží mezi dvěma rovnoběžnými rovinami procházejícími tímto kuželem. Jinak řečeno, jde o „kužel s odříznutým vrškem“. \n\nKolomolý kužel vznikne rotací pravoúhlého lichoběžníku okolo kratšího ramene nebo rotací \nrovnoramenného lichoběžníku okolo své vertikální osy souměrnosti. \nRotací základen lichoběžníku vzniknou podstavy a rotací ramen pak plášť komolého kužele. \n\nPlášť komolého kužele se skládá z úseček, které se nazývají strany komolého kužele. Výška komolého kužele je rovna kolmé vzdálenosti rovin obou jeho podstav.\n\nObjem \"V\":\nkde formula_2 je objem, formula_3 výška, formula_4 poloměr dolní podstavy a formula_5 poloměr horní podstavy.\n\nPovrch \"S\":\nkde formula_7 je povrch, formula_8 obsah dolní podstavy, formula_9 obsah horní podstavy, formula_10 obsah pláště, formula_3 výška, formula_4 poloměr dolní podstavy a formula_5 poloměr horní podstavy.\n\n"}
{"id": "834893", "url": "https://cs.wikipedia.org/wiki?curid=834893", "title": "Ondřej Zahustel", "text": "Ondřej Zahustel\n\nOndřej Zahustel (* 18. červen 1991, Mladá Boleslav) je český fotbalista a reprezentant, který od ledna 2016 působí v českém klubu AC Sparta Praha, momentálně hraje na hostování v týmu 1. FC Slovácko.\n\nOndřej Zahustel je mladoboleslavským odchovancem, do prvního týmu byl zařazen v létě 2009. V Gambrinus lize debutoval dne 28. února 2010 v domácím utkání proti SK Kladno (prohra 0:1). První gól v lize vstřelil domácímu týmu FK Teplice 2. října 2011, zápas skončil výhrou Mladé Boleslavi 3:1. V 15. ligovém kole 27. listopadu 2011 vstřelil 2 góly Dynamu České Budějovice, Mladá Boleslav zvítězila doma 3:1.\n\nV sezóně 2012/13 se probojoval s Mladou Boleslaví do finále českého fotbalového poháru proti FK Baumit Jablonec, v němž jednou skóroval. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5.\n\nV prosinci 2015 se dohodl na angažmá s klubem AC Sparta Praha. Smlouvu podepsal na 3,5 roku. Jeho číslo dresu č. 21 (které nosil v Mladé Boleslavi) bylo obsazené Davidem Lafatou, vybral si tedy číslo 28.\n\nZájem o něj měly i kluby jako FC Victoria Plzeň a SK Slavia Praha.\n\nOndřej Zahustel reprezentoval ČR v kategoriích U19 a U21.\n\nV reprezentačním výběru do 21 let debutoval 29. února 2012 v přátelském utkání proti domácímu Rumunsku a byl to start snů, neboť během prvního poločasu vstřelil dva ze tří českých gólů. Ve druhém poločase již nenastoupil, trenér Jakub Dovalil vyzkoušel další hráče, zápas skončil výhrou ČR 3:0.\n\nV listopadu 2015 jej nominoval trenér Pavel Vrba, do českého reprezentačního A-týmu pro přátelské zápasy se Srbskem a Polskem. Debutoval 13. 11. 2015 na městském stadionu v Ostravě-Vítkovicích v utkání proti Srbsku, v 71. minutě vystřídal na hřišti Jiřího Skaláka a při své premiéře vstřelil hlavou po centru Jaroslava Plašila branku na konečných 4:1 pro ČR.\n\nGóly Ondřeje Zahustela v české reprezentaci do 21 let \nGóly Ondřeje Zahustela v A-týmu české reprezentace\nOndřej Zahustel se v roce 2019 po tříletém vztahu oženil s Lucií Vidnerovou.\n\n"}
{"id": "834894", "url": "https://cs.wikipedia.org/wiki?curid=834894", "title": "Chadli Bendjedid", "text": "Chadli Bendjedid\n\nChadli Bendjedid (14. dubna 1929 — 6. října 2012) byl alžírský politik a voják, třetí prezident nezávislého Alžírska, který zemi vládl v letech 1979–1992. V letech 1978-1979 byl ministrem obrany. Byl představitelem strany Fronta národního osvobození (\"Front de Libération Nationale\" - FLN), hegemonní síly alžírského politického systému.\n\nPo smrti dlouholetého prezidenta Houari Boumédièna se uvnitř FLN rozhořel boj o nástupnictví. Hlavními soupeři byli Salah Yahiaoui a Abdelazíz Buteflika. Volba Bendjedida se stala nakonec kompromisním řešením. Bendjedid značně liberalizoval alžírskou ekonomiku, která byla jeho předchůdci založena především jako státní. Na konci 80. let nicméně značně klesla cena ropy, což vedlo k hospodářské krizi. Část veřejnosti to dávala za vinu Bendjedidově liberalizaci. Rostla též nespokojenost s pomalu postupující demokratizací. Roku 1988 začali zejména studenti pořádat masivní protesty, které Bendjedid krvavě potlačil, zabito bylo několik set lidí. Bendjedid se pokusil zachránit mezinárodní reputaci rychlým postupem k demokracii a umožněním politické plurality. Roku 1991 byly připravovány demokratické volby, to se však znelíbilo armádě, která se obávala vítězství islamistů z Fronty islámské spásy. Volby byly zakázány, Bendjedid padl a rozpoutala se vleklá občanská válka.\n\n"}
{"id": "834896", "url": "https://cs.wikipedia.org/wiki?curid=834896", "title": "Kladivo na Homera", "text": "Kladivo na Homera\n\nKladivo na Homera (anglicky \"Please Homer, Don't Hammer 'Em\") je 3. díl 18. řady amerického animovaného seriálu \"Simpsonovi\". Premiéru v USA měl 24. září 2006. Scénář napsal Matt Warburton.\n\nSimpsonovi jsou v obchodním domě. Homer si tam v knihkupectví koupí \"Knihovničku truhláře\". Knihy ale používá jen jako podložku pod nohy. Když se rozbije Margin noční stolek, využije knihy a opraví si ho sama. Pak postaví krmítko pro ptáky, novou poštovní schránku a boudu pro Spasitele. Líza dostane nápad, že by si Marge mohla rozjet vlastní truhlářství. Když ale přijde za prvním klientem, inspektorem Chalmersem, je odmítnuta, protože inspektor očekával muže. Odmítne ji i Šáša Krusty. Marge vymyslí, že Homer bude předstírat, že on je truhlář, zatímco ona bude schovaná. Ve chvíli, kde zákazník odejde, Marge práci vykoná.\n\nMarge v obchodě při nakupování potřebných věcí potká Helen Lovejoyovou, která se jí trochu posmívá, že Homerovi jen pomáhá a sama nic nesvede. Navíc si Homer začne přivlastňovat Marginy zásluhy. Poté, co Marge dostaví pro Lennyho mlýn, tam Lenny a Carl přijdou a začnou bušit do skříňky na nářadí, kde je schovaná Marge. Nakonec na ní vylezou a sjedou nejprudší kopec ve městě. Naštvaná Marge se rozhodne, že je čas říct lidem pravdu, chce totiž za svou práci uznání. Starosta je najme na opravu horské dráhy, ale Marge odmítne, a tak ji Homer musí opravit sám. On ale vůbec nemá tušení, co dělá.\n\nMezitím domů přijde dopis ze školy. Píše se v něm, že někdo ve škole má silnou alergii na burské oříšky, takže už nikdo nesmí nosit do školy nic, co je obsahuje. U vchodu do školy všechno kontroluje školník Willie. Když kontroluje Barta, tak se prořekne - je to ředitel. Začne toho zneužívat. Na klacek si uváže burský oříšek a terorizuje s ním ředitele. Ten musí dělat vše, co mu Bart řekne. Takto to pokračuje několik dní. Jednou je ředitel v obchodě Komiksáka a ten mu poradí, že i Bart má možná svou slabinu. Seymour se vloupe do ordinace dr. Dlahy a prohlídne si Bartovu složku. Zjistí, že je alergický na krevety. Když druhý druhý den přijde Bart znovu ředitelovi vyhrožovat, ten na něj vytáhne krevetu přivázanou na klacku. Začnou spolu bojovat tyčemi (parodie na světelné meče ze série Hvězdné války). Dostanou se až do továrny, kde spadnou do nádrže s buráky a krevetami. Oba skončí v nemocnici.\n\nPři odhalení opravené horské dráhy Homer rozdělá šampaňské a letící špunt roztřese celou dráhu. Aby diváky přesvědčil, že je bezpečná, nasedne a rozejde se po ním. Marge rychle vyleze nahoru a začne rozbité úseky opravovat. Po dojetí se na něj celá dráha zřítí a skončí vedle Barta a ředitele v nemocnici.\n"}
{"id": "834898", "url": "https://cs.wikipedia.org/wiki?curid=834898", "title": "Hotter Than Hell", "text": "Hotter Than Hell\n\nHotter Than Hell je druhé studiové album americké rockové skupiny Kiss. Jeho nahrávání probíhalo v srpnu 1974 v The Village Recorder v kalifornském Los Angeles a vyšlo v říjnu stejného roku u vydavatelství Casablanca Records. Album produkovali Kenny Kerner a Richie Wise.\n\nAlbum\n"}
{"id": "834902", "url": "https://cs.wikipedia.org/wiki?curid=834902", "title": "Jiří Skalák", "text": "Jiří Skalák\n\nJiří Skalák (* 12. březen 1992, Pardubice) je český fotbalový útočník či záložník a reprezentant, od ledna 2016 působí v anglickém klubu Millwall FC. Mimo Česko působil na klubové úrovni na Slovensku a v Anglii.\n\nJe odchovancem Sparty Praha, kam přišel po letech strávených v mládežnických výběrech Spartaku Sezemice a pardubického Slovanu.\n\nPřed sezonou 2010/11 se propracoval do seniorské kategorie. Nejprve nastupoval za rezervu a poté za A-tým. V dresu prvního mužstva debutoval 5. srpna 2012 v utkání 1. ligy proti mužstvu 1. FK Příbram (výhra 2:1). Na hřiště přišel v 76. minutě, kdy nahradil Tomáše Přikryla.\n\nSe Spartou postoupil v ročníku 2012/13 do skupinové fáze Evropské ligy UEFA. \"Letenský\" klub vyřadil ve 3. předkole rakouskou Admiru Wacker Mödling (výhra 2:0 a remíza 2:2), Skalák hrál pouze v odvetě. Ve čtvrtém předkole - play-off si Sparta poradila s nizozemským Feyenoordem Rotterdam, se kterým nejprve remizovala 2:2 a následně jej porazila v poměru 2:0. Sparta Praha byla nalosována do základní skupiny I společně s Olympiquem Lion (Francie), Athleticem Bilbao (Španělsko) a Ironi Kirjat Šmonou (Izrael). 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v 74. minutě na hřiště za Pavla Kadeřábka a byl u remízy 1:1. Sparta si pojistila druhé místo v základní skupině I Evropské ligy 2012/13 za vedoucím Olympique Lyon z Francie. 22. listopadu nastoupil do závěru domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau absolvoval v základní sestavě 6. prosince 2012, díky remíze 0:0 pražský celek získal ve skupině celkem 9 bodů. Skalák měl i několik šancí, z jedné z nich trefil břevno.\n\nV ročníku 2013/14 získal tým titul, na kterém se Skalák částečně podílel. Celkem za Spartu odehrál 10 ligových zápasů, ve kterých se gólově neprosadil.\n\nV srpnu 2011 zamířil kvůli větší herní vytíženosti na roční hostování do slovenského mužstva MFK Ružomberok V Ružomberoku během 27 střetnutí v lize vstřelil tři branky.\n\nPřed jarem 2013 odešel na půl roku hostovat do týmu 1. FC Slovácko. V dresu Slovácka nastoupil k devíti utkáním v lize, v nichž gól nevsítil.\n\nV průběhu ročníku 2013/14 zamířil na roční hostování do Zbrojovky Brno. Za klub odehrál celkem 24 ligovým zápasům, ve kterých třikrát rozvlnil síť.\n\nV létě 2014 odešel ze Sparty na roční hostování s opcí do mužstva FK Mladá Boleslav. Opačným směrem zamířil na přestup útočník Martin Nešpor. První soutěžní zápas za Boleslav absolvoval 17. července 2014 ve 2. předkole Evropské ligy UEFA 2014/15 proti bosenskému týmu NK Široki Brijeg (výhra 2:1), v utkání vyrovnával na 1:1. Trefil se i v odvetě v Bosně 24. července, kde vstřelil úvodní gól. Udělal kličku brankáři, zasekl si míč a skóroval z úhlu do prázdné brány. Boleslav vyhrála přesvědčivě 4:0 a postoupila do 3. předkola proti Olympique Lyon. 7. dubna 2015 Mladá Boleslav s předstihem uplatnila přestupovou opci a Skalák se v létě 2015 stal kmenovým hráčem týmu. Do týmu přestoupil za 10 milionů Kč. Na jaře 2016 Mladá Boleslav získala domácí pohár, na kterém se Jiří Skalák častačně podílel. Celkem v dresu Boleslavi odehrál 40 střetnutí v lize a dal 12 branek.\n\nV zimním přestupovém období sezony 2015/16 měl o Skalákovi služby zájem klub Queens Park Rangers FC z Anglie. Hráč nakonec přestoupil 1. února 2016 do jiného mužstva z druhé anglické ligy, konkrétně do Brighton & Hove Albion FC, kde podepsal smlouvu na 3,5 roku. Ligový debut v dresu Bringtonu si odbyl 13. 2. 2016 v zápase 31. kola Football League Championship proti Boltonu Wanderers (výhra 3:2), když nastoupil do zápasu jako střídající hráč v poslední minutě. Premiérovou branku ve druhé nejvyšší soutěži vsítil 19. dubna 2016 proti Queens Park Rangers FC (výhra 4:0), do té doby nasbíral šest asistencí na gól. S Bringhtonem bojoval na jaře 2016 v play-off o postup do Premier League. Tým však vypadl hned v semifinále kde jej po prohře 0:2 a remíze 2:2 vyřadil Sheffield Wednesday FC.\nPřímý postup do Premier League slavil s týmem v sezóně 2016/17.\n\nJiří Skalák byl mládežnickým reprezentantem ČR, začínal v kategorii do 16 let.\nS reprezentací do 19 let získal stříbrné medaile na mistrovství Evropy hráčů do 19 let 2011 v Rumunsku po finálové porážce 2:3 po prodloužení se Španělskem.\nOd roku 2012 nastupoval za českou jedenadvacítku. Zúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\nV A-mužstvu České republiky debutoval pod trenérem Pavlem Vrbou 3. září 2015 v kvalifikačním utkání na EURO 2016 v Plzni proti týmu Kazachstánu (výhra 2:1). Nastoupil v základní sestavě. S českým týmem slavil postup na EURO 2016 ve Francii.\n\nTrenér Vrba jej zařadil do závěrečné 23členné nominace na EURO 2016 ve Francii. V základní skupině D nastoupil do jediného zápasu: proti Chorvatsku (remíza 2:2). Český tým obsadil se ziskem jediného bodu poslední čtvrté místo skupiny a do osmifinále nepostoupil.\n\n"}
{"id": "834903", "url": "https://cs.wikipedia.org/wiki?curid=834903", "title": "Paul Stanley (album)", "text": "Paul Stanley (album)\n\nPaul Stanley je první sólové studiové album amerického kytaristy a zpěváka Paula Stanleyho. Je jedním ze čtyř sólových alb, která čtyři hudebníci ze skupiny Kiss vydali zároveň 18. září 1978. Umístilo se na 40. místě v žebříčku časopisu Billboard. \nSkupina Kiss se v roce 1978 dostávala na svůj vrchol komerční úspěšnosti. V průběhu dvou let měla čtyři platinová alba, průměrná návštěvnost koncertů byla 13 350 lidí, hrubý příjem skupiny za rok 1977 byl 10,2 mil. dolarů. Členové skupiny spolu s kreativním manažérem Billem Aucoinem hledali cestu, jak se dostat do další úrovně popularity. Pro rok 1978 Bill určil dva způsoby, jak situaci využít. Prvním byl nápad vydat čtyři sólová alba členů skupiny současně. I když na výrobě těchto alb navzájem nespolupracovali, byla vydána jako alba skupiny Kiss s podobným designem obalů. Alba vyšla naráz v jeden den. Byla to šance pro členy skupiny prezentovat své individuální hudební představy ve spolupráci s jinými hudebníky. Na Geneho albu hraje člen skupiny Aerosmith Joe Perry, zpívá disko hvězda Donna Summer a jeho tehdejší přítelkyně Cher. Alba, které nahráli Stanley a Frehley jsou víc hardrocková a Crissovo album je laděno víc baladicky ve stylu R&B. Na trh bylo dáno 5 mil. nosičů, všechna čtyři alba se dostala do první padesátky žebříčku Billboardu.\nSvé druhé studiové album Stanley vydal až v roce 2006 pod názvem \"Live to Win\".\n\n"}
{"id": "834906", "url": "https://cs.wikipedia.org/wiki?curid=834906", "title": "Liamine Zéroual", "text": "Liamine Zéroual\n\nLiamine Zéroual (* 3. července 1941) byl alžírský politik a voják, čtvrtý prezident nezávislého Alžírska, který zemi vládl v letech 1994–1999. Byl prvním regulérním prezidentem po několika letech nestability a občanské války.\n\nRoku 1957 vstoupil do Armády národního osvobození, vojenského křídla Fronty národního osvobození (\"Front de Libération Nationale\" - FLN), a zapojil se tak do povstání proti francouzskému koloniálnímu panství v Alžíru. Po získání nezávislosti v roce 1962 vystudoval vojenské školy v Moskvě, Káhiře a Paříži. Následně rychle stoupal ve vojenské hierarchii, v roce 1988 se stal generálem, v roce 1989 šéfem pozemních sil. Po sporu s prezidentem Chadli Bendjedidem o armádní reorganizaci odešel roku 1990 z armády a krátce působil jako velvyslanec v Rumunsku. Poté, co byl Bendjedid sesazen vojenským pučem v lednu 1992, vrátil se do vlasti a začal se angažovat v politické sféře. V červenci 1993 se stal ministrem obrany, v lednu 1994 byl jmenován do čela Vysoké rady státu, která v té době řídila zemi. V listopadu 1995 byl zvolen prezidentem, jímž zůstal do voleb v roce 1999.\n\n"}
{"id": "834910", "url": "https://cs.wikipedia.org/wiki?curid=834910", "title": "Tárik al Hášimí", "text": "Tárik al Hášimí\n\nTárik al Hášimí ( , * 1942 v Bagdádu) je irácký politik, od roku 2006 jeden z iráckých viceprezidentů. Zároveň byl také do května 2009 generálním sekretářem sunnitské politické strany Irácká islámská strana.\n\nV prosinci 2011 na něj irácké úřady vydaly zatykač pro podezření z organizování vražd šíitů. Hášimí, který před vládními úředníky včas odešel do autonomního Iráckého Kurdistánu, odkud ho místní úřady odmítly vydat, obvinění popřel. Navštívil pak Katar, který ho také odmítl vydat, Saúdskou Arábii a Turecko, kde dostal povolení k pobytu. Od 8. května 2012 iráckou žádost o vydání potvrdil Interpol vydáním červeného zatykače, turecký vicepremiér Bekir Bozdag ovšem prohlásil, že Turecko Hášimího nevydá.\n\nIrácký soud Hášimího nicméně 9. září 2012 v nepřítomnosti odsoudil k trestu smrti. Turecký premiér Recep Tayyip Erdoğan v reakci uvedl, že Hášimí může v Turecku zůstat, jak dlouho bude chtít.\n"}
{"id": "834913", "url": "https://cs.wikipedia.org/wiki?curid=834913", "title": "Stephen Amell", "text": "Stephen Amell\n\nStephen Amell (* 8. května 1981, Toronto, Ontario, Kanada) je kanadský televizní a filmový herec, známý z titulní role Olivera Queena v seriálu stanice CW \"Arrow\".\n\nJe známý díky rolím v televizních seriálech jako jsou \"Rent-a-Goalie\" a \"Tajemství prstenu\", ve kterém hrál po boku Shirley MacLaine a Mishi Barton.\n\nZtvárnil také roli Adama v první sezóně televizního seriálu \"Dante's Cove\"; v jeho druhé sezóně byl nahrazen hercem Jonem Flemingem.\n\nV roce 2007 získal cenu Gemini Award, za jeho roli v kanadském sci-fi seriálu \"Regenesis\". Amell získal také nominaci na ocenění Gemini Award, v kategorii Best Ensemble Cast, za roli v seriálu \"Rent-a-Goalie\".\n\nHostoval také v seriálech \"Da Kink In My Hair\" a \"Heartland\".\n\nAmell ztvárnil instruktora spinningu ve třech dílech 4. sezóny amerického seriálu \"Queer as Folk\".\n\n3. prosince 2010 se připojil k hereckému týmu seriálu \"Upíří deníky\", v jehož 2. sezóně ztvárnil roli vlkodlaka Bradyho. Roli Jorana van der Sloota v televizním filmu s názvem \"Justice for Natalee Holloway\", který měl premiéru v květnu roku 2011.\n\n2. října 2011 ztvárnil roli 25letého číšníka jménem Jason, gigola ve třetí řadě televizního seriálu stanice HBO \"Hung\". V seriálu \"\" ztvárnil postavu Jima. Amell 28. října 2011 oznámil, že právě dokončil natáčení vánočního dílu seriálu \"Nová holka\", ve kterém působí Zooey Deshcanel a Max Greenfield. O zkušenostech z natáčení jeho první \"půlhodinové komedie\" vyprávěl v interview pro \"Daemon's TV\".\n\n\"The Hollywood Reporter\" dne 9. listopadu 2011 oznámil, že Stephen Amell byl vybrán jako hostující herec do role Scottieho, paramedika, v seriálu stanice ABC s názvem \"Private Practice\". Amell začal natáčel v polovině listopadu a pomocí svých Facebookových stránek sdělil, že se tyto díly budou vysílat pravděpodobně začátkem ledna.\n\nV lednu roku 2012 získal hlavní roli v televizním seriálu stanice The CW s názvem \"Arrow\", který se natáčí podle komiksového hrdiny Green Arrow.\n\nV červnu roku 2012 získal roli Wynna Delaneyho ve filmové adaptaci podle knihy \"When Calls The Heart\" kanadské spisovatelky Janette Oke, která měla premiéru v roce 2013. V roce 2016 si zahrál jednu z hlavních rolí filmu \"Želvy Ninja 2.\" V roce 2017 poprvé režíroval krátkometrážní film \"Mi Madre, My Father\". Film měl premiéru na Filmovém festivalu v Cannes.\n\nAmell se 25. prosince 2012 oženil s herečkou a královnou krásy známou pod jménem Cassandra Jean. Svatba se uskutečnila během dovolené v Karibiku. Dne 15. října 2013 se páru narodila první dcera Mavi Alexandra Jean Amell. \n\nAmell je bratranec herce Robbieho Amella.\n\n"}
{"id": "834914", "url": "https://cs.wikipedia.org/wiki?curid=834914", "title": "Media Queries", "text": "Media Queries\n\nMedia Queries je CSS3 modul umožňující adaptabilní vykreslování webových stránek podle různých činitelů jako \"rozlišení obrazovky\", či \"velikost obrazovky\" (např. obrazovka smartphone vs. monitor u PC). Poprvé byly použity již v roce 2001 W3C a staly se doporučeným standardem v červnu 2012. Je to základní stavební kámen pro responzivní web design. Díky tomu lze jen jednoduše upravit styly a výrazně tak zlepšit uživatelům UX při prohlížení.\n\nMedia Queries se považují za poslední úroveň responzivní web designu. Jsou to pravidla, díky kterým lze měnit stylování dokumentu v závislosti na šířce obrazovky zobrazovaného zařízení. Následující stylování (červené pozadí celého dokumentu) bude uplatněno pouze tehdy, pokud šířka prohlížeče na použitém zařízení bude v rozsahu od 660px do 780px.\n\nHlavní důvod, proč Media Queries používat, je stoupající počet mobilních zařízení na trhu. Mobilní zařízení mají již standardně v systému internetový prohlížeč a wi-fi, ať už se jedná o smartphony, tablety, či e-čtečky knih. Uživatelova zkušenost s webem je na mobilních zařízeních velice odlišná a musí se dbát na použitelnost.\n\n\n\nDvě cesty vedou k dosažení stejného cíle. První je násilná a mnohdy zvaná \"šroubovací\" a druhá je zcela nový pohled na tvorbu webu. Obecně vychází Media Queries již z CSS2, kde byly uvedeny media types – konkrétně funkce print. CSS3 tuto funkci rozšiřuje a posouvá o něco dál. Sledují základní vlastnosti zařízení, z kterého uživatel ke stránkám přistupuje:\n\n\nPro uživatele mobilních zařízení je zcela přirozené tzv. \"scrollování\" nahoru a dolu, spíše než doleva/doprava. Je tedy běžným zvykem \"linearizovat\" layout do jednoho sloupce. Právě díky vlastnostem CSS jsme schopni definovat a přepsat veškerá pravidla definované pro větší webové browsery.\nPro prolinkování separátního stylesheetu pak stačí\n\nNebo-li \"ladná degradace\". Slouží těm, kteří mají již hotový web a chtějí ho pouze vylepšit o kompatibilitu s mobilním zařízením – tedy při návrhu postupovali od největšího k nejmenšímu. Začíná se od komplexního řešení a pro účely menšího zařízení se funkcionalita oseká.\n\nKdy používat\n\nNebo-li \"progresivní vylepšování\". Slouží těm, kteří web začínají navrhovat. Jedná se o základní princip navrhování moderní responzivní webové prezentace – tedy při návrhu se postupuje od nejmenšího k největšímu. Začíná se s prostým designem, který lze zobrazit na všech zařízeních stejně a postupně se zvětšující se obrazovkou nabalují funkce.\n\nKdy používat\n\n"}
{"id": "834917", "url": "https://cs.wikipedia.org/wiki?curid=834917", "title": "Mysteriózní film", "text": "Mysteriózní film\n\nMysteriózní film ( mystery film) je jeden z filmových žánrů. Konkrétně jde o podžánr kriminálních filmů a filmových thrillerů, které se v daném filmu kombinují. Děj vyvolává v divákovi, podobně jako v hororu, pocit strachu a touhu rozřešit prvek daného filmu — tajemství či záhadu, která je součástí zápletky. Příkladem mysteriózních filmů jsou například filmy o \"Sherlocku Holmesovi\", film \"L. A. - Přísně tajné\" (1997), \"Sedm\" (1995) nebo \"Prokletý ostrov\" (2012). mezi nejznámější režiséry mystery patří Marvin LeRoy, Clint Eastwood či Lee Marvin.\n\n"}
{"id": "834923", "url": "https://cs.wikipedia.org/wiki?curid=834923", "title": "Kanton Épinal-Est", "text": "Kanton Épinal-Est\n\nKanton Épinal-Est (fr. \"Canton d'Épinal-Est\") byl francouzský kanton v departementu Vosges v regionu Lotrinsko. Skládal se z 10 obcí. Zrušen byl po reformě kantonů 2014.\n\n"}
{"id": "834925", "url": "https://cs.wikipedia.org/wiki?curid=834925", "title": "Kanton Épinal-Ouest", "text": "Kanton Épinal-Ouest\n\nKanton Épinal-Ouest (fr. \"Canton d'Épinal-Ouest\") byl francouzský kanton v departementu Vosges v regionu Lotrinsko. Skládal se z 12 obcí. Zrušen byl po reformě kantonů 2014.\n\n"}
{"id": "834927", "url": "https://cs.wikipedia.org/wiki?curid=834927", "title": "Kanton Fraize", "text": "Kanton Fraize\n\nKanton Fraize (fr. \"Canton de Fraize\") byů francouzský kanton v departementu Vosges v regionu Lotrinsko. Skládal se z devíti obcí. Zrušen byl po reformě kantonů 2014.\n\n"}
{"id": "834929", "url": "https://cs.wikipedia.org/wiki?curid=834929", "title": "Kanton Gérardmer", "text": "Kanton Gérardmer\n\nKanton Gérardmer (fr. \"Canton de Gérardmer\") je francouzský kanton v departementu Vosges v regionu Grand Est. Skládá se ze 17 obcí.\n\nod roku 2015:\n\npřed rokem 2015:\n\n"}
{"id": "834930", "url": "https://cs.wikipedia.org/wiki?curid=834930", "title": "Kanton Lamarche", "text": "Kanton Lamarche\n\nKanton Lamarche (fr. \"Canton de Lamarche\") byl francouzský kanton v departementu Vosges v regionu Lotrinsko. Skládal se z 26 obcí. Zrušen byl po reformě kantonů 2014.\n\n"}
{"id": "834931", "url": "https://cs.wikipedia.org/wiki?curid=834931", "title": "Kanton Le Thillot", "text": "Kanton Le Thillot\n\nKanton Le Thillot (fr. \"Canton du Thillot\") je francouzský kanton v departementu Vosges v regionu Grand Est. Skládá se z deseti obcí. Před reformou kantonů 2014 ho tvořilo osm obcí.\n\nod roku 2015:\n\npřed rokem 2015:\n\n"}
{"id": "834932", "url": "https://cs.wikipedia.org/wiki?curid=834932", "title": "Kanton Raon-l'Étape", "text": "Kanton Raon-l'Étape\n\nKanton Raon-l'Étape (fr. \"Canton de Raon-l'Étape\") je francouzský kanton v departementu Vosges v regionu Grand Est. Skládá se ze 40 obcí. Před reformou kantonů 2014 ho tvořilo devět obcí.\n\nod roku 2015:\n\n\npřed rokem 2015:\n\n"}
{"id": "834935", "url": "https://cs.wikipedia.org/wiki?curid=834935", "title": "Filmové drama", "text": "Filmové drama\n\nDramatický film, nebo také filmové drama či pouze drama, je jeden z filmových žánrů, který má blízko k thrilleru. Děj filmu obsahuje emocionální, kritické, jinak řečeno — „vážné“ situace, čímž chce žánr docílit pocit divákova souznění s osudy hlavních postav. Pro drama jako filmový žánr je typickým filmem \"Vykoupení z věznice Shawshank\" (1994), \"Schindlerův seznam\" (1993), \"Forrest Gump\" (1994), \"Zelená míle\" (1999) či \"Amadeus\" (1984).\n\n"}
{"id": "834939", "url": "https://cs.wikipedia.org/wiki?curid=834939", "title": "Evropská silnice E60", "text": "Evropská silnice E60\n\nEvropská silnice E60 je evropskou silnicí 1. třídy. Začíná na pobřeží Atlantského oceánu, v Brestu, a končí na hranicích s Čínou, v Irkeštamském průsmyku. Celá trasa měří zhruba 8200 kilometrů, což činí silnici druhou nejdelší v síti evropských silnic.\n\n\n\n\n\n\n"}
{"id": "834949", "url": "https://cs.wikipedia.org/wiki?curid=834949", "title": "Chances Peak", "text": "Chances Peak\n\nChances Peak (915 m n. m.) je nejvyšším bodem aktivního komplexního stratovulkánu Soufrière Hills na britském ostrově Montserrat v severovýchodním Karibiku. Jedná se o nejvyšší bod celého ostrova.\n\n17. září 1965 havaroval nedaleko vrcholu Chances Peak Boeing 707 letu Pan Am 292. Na palubě zahynulo 30 lidí.\n\n"}
{"id": "834950", "url": "https://cs.wikipedia.org/wiki?curid=834950", "title": "Robotron K6304", "text": "Robotron K6304\n\nRobotron K6304 je termotiskárna vyráběná firmou Robotron v bývalé NDR. Do Československa ji dovážely Kancelářské stroje. Tiskárna tiskne na speciální termocitlivý papír. Tiskárnu je možné připojit pomocí V.24 (v podstatě jiné označení pro RS-232).\n\nTiskárna existuje ve verzích 00/004 a 00/005. Tiskárna ve verzi 00/004 je vybavena nosičem pro speciální termopásku, který umožňuje tisk na běžný papír, obsahuje ale jednom znakovou sadu US ASCII a německou znakovou sadu. Tiskárna ve verzi 00/005 není vybavena nosičem pro termopásku, obsahuje znakové sady US ASCII, francouzština, němčina, polština, maďarština, čeština, srbochorvatština a rumunština.\n\nTiskárna může být přepnuta do režimu, kdy veškeré přijaté znaky tiskne jako jejich kód v šestnáctkové soustavě.\n\nTiskárna byla oblíbená u českých a slovenských uživatelů počítače Sinclair ZX Spectrum stejně, jako další tiskárny Robotron, Robotron K6313 a K6314. Protože ovladače k této tiskárně nejsou obsaženy v ROM ZX Spectra, je nutné před použitím tiskárny nutné nahrát do paměti obslužný program, u kterého se ale mohlo stát, že ho program, ze kterého bude chtít uživatel tisknout, přepíše. Proto např. textový procesor Desktop obsahoval svůj ovladač pro různé tiskárny, mj. i pro tiskárnu Robotron K6304. Pro tisk na této tiskárně byla upravena i jedna z verzí grafického editoru Art Studio. Ovladače pro tiskárnu Robotron obsahuje i disketový řadič ZX Diskface Quick.. \n\nTiskárna byla doporučována také uživatelům počítačů Atari XL/XE, ovšem v tomto případě bylo nutné buď tiskárnu upravit nebo zřídit konektor v magnetofonu.\n\n"}
{"id": "834951", "url": "https://cs.wikipedia.org/wiki?curid=834951", "title": "Supercode", "text": "Supercode\n\nSupercode, Supercode II a Supercode III jsou soubory rutin strojového kódu pro počítače Sinclair ZX Spectrum. Uživatel může tyto rutiny využít ve svých programech. Autory souborů rutin jsou Freddy A. Vachha a V. B. Rumsey pracujícími společně pod značkou Supersoft Systems. Vydavatelem souborů rutin je CP Software. První soubor rutin Supercode byl vydán v roce 1983 a obsahuje 100 rutin, Supercode II a Supercode III byly vydány v roce 1984.\n\nSupercode obsahuje rutiny pro různé oblasti oblasti použití jako rutiny pro kompresi dat, přečíslování řádků programů v Basicu, převodník mezi desítkovou a šestnáctkovou soustavou, rutina pro čtení hlaviček souborů na kazetě, či rutina, které přidává písmenům diakritiku. Ke každé rutině je připojena její dokumentace a demo ukazující její použití.\n\nSupercode II k rutinám již obsaženým v Supercode přidává několik nových rutin, celkem je obsaženo přes 120 rutin. K souboru byly dodávány dva manulály, původní manuál k Supercode a doplňkový k přidaným rutinám. Několik z přidaných rutin jsou spojeny s použitím ZX Microdrive. Nově také byla přidána rutina pro záznam a přehrávání hlasu nebo hudby.\n\nSupercode III přidává další nové rutiny, celkově obsahuje 152 rutin.\n\nSoubory rutin Supercode inspirovaly i jiné autory, aby vydali podobné soubory k volnému použití, např. New-Supercode od Janusze Gajdeckého, či Super Codes II od Alexeje Bykova\n\nRutiny ze Supercode i New-Supercode jsou využívány v postupech tvorby her v knize Как написать игру для ZX Spectrum od A. Kapulceviče.\n\n\n"}
{"id": "834953", "url": "https://cs.wikipedia.org/wiki?curid=834953", "title": "+D", "text": "+D\n\n+D (také psáno jako Plus D) je řadič disketových jednotek pro počítače Sinclair ZX Spectrum vyvinutý britskou společností Miles Gordon Technology. Jedná se o zjednodušenou verzi řadiče Disciple. K řadiči je možné připojit jednu nebo dvě disketové jednotky. Řadič také obsahuje paralelní port pro tiskárnu. +D je pravděpodobně nejpoužívanější rozšiřující zařízení k ZX Spectru. Počítač Chrome má vestavěný disketový řadič, který je s řadičem +D kompatibilní.\n\nPro uživatele řadičů Disciple a +D vycházely oficiální časopis Format a konkurenční časopis Network.\n\nDiskový operační systém je G+DOS a je kompatibilní s GDOSem řadiče Disciple. SAM DOS počítače SAM Coupé je zpětně kompatibilní s G+DOSem.\n\nPři použití v režimu \"128 Basic\" počítačů Sinclair ZX Spectrum 128K+ a +2 mohou nastat některé problémy, kterým je možné předejít. Řadič využívá jiné porty než řadič Disciple a není kompatibilní s počítači Sinclair ZX Spectrum +3. Na druhou stranu je +D možné použít v Beta BASICu. Pro rozšíření možností řadiče +D existuje několik utilit, např. \"+D RECOVER\" pro obnovu smazaných souborů, \"+D CLOCK\", která udržuje aktuální čas řízený přerušením, \"DOSCOP +D\" a \"TRANSIT\", které umožňují převádět soubory pro počítače PC do formátu řadiče +D (druhý z dvojice umožňuje převádět i soubory pro počítače Amstrad PCW), či \"DISCOP +D>OP\", která umožňuje převádět soubory z formátu řadiče +D do formátu řadiče Opus Discovery.\n\nŘadič +D byl vyráběn i firmou Datel Electronics Ltd., tato verze byla kompatibilní i s počítači +2A a +3.\n\nPro +D bylo vytvořeno upgrade Plus D'lux, který rozšiřuje možnosti interface a který obsahuje 128 KiB PEROM, 32 KiB SRAM a paralelní bránu 8255, která může být využita pro Kempston joystick, síť ZXVGS, či pro připojení pevného disku a CD-ROM mechaniky.\n\nŘadič ke svojí činnosti využívá port 227, 235, 231, 239, 243, 247 a 251. Jejich význam je uveden v následující tabulce:\n\n"}
{"id": "834954", "url": "https://cs.wikipedia.org/wiki?curid=834954", "title": "89 (číslo)", "text": "89 (číslo)\n\nOsmdesát devět je přirozené číslo. Následuje po číslu osmdesát osm a předchází číslu devadesát. Řadová číslovka je \"osmdesátý devátý\" nebo \"devětaosmdesátý\". Římskými číslicemi se zapisuje LXXXIX.\n\nOsmdesát devět je\n"}
{"id": "834955", "url": "https://cs.wikipedia.org/wiki?curid=834955", "title": "Loki (počítač)", "text": "Loki (počítač)\n\nLoki, zmiňovaný také jako ZX Spectrum Loki, je kódové jméno plánovaného, ale nikdy sériově nevyráběného nástupce počítačů Sinclair ZX Spectrum, který měl svými schopnostmi konkurovat počítačům Amiga. Projekt byl zastaven poté, co byla společnost Sinclair Research koupena společností Amstrad.\n\nPodle spíše spekulativního článku v časopise Sinclair User měl být počítač založen na procesoru Z80, který může běžet na frekvenci až 7 MHz, a měl být vybaven dvěma specializovanými integrovanými obvody pro obraz a zvuk, které oba měly mít přímý přístup do paměti. Paměť o velikosti 128 KiB měla být tvořena dvěma čipy, každým o velikosti 64 KiB. Počítač měl být vybaven blitterem, který by urychloval některé grafické operace, měl používat hardwarový scroller a měl obsahovat podporu sprajtů. Grafické rozlišení mělo být 512 x 212 pixelů, 16 barev nebo 256 x 212 pixelů, 256 barev, nebo 256 x 212 pixelů, 64 barev s možností využít čtyři roviny sprajtů. Software měl být založen na jazyce SuperBASIC počítače Sinclair QL, zmiňována je také podpora CP/M.\n\nPočítač měl být kompatibilní se ZX Spectrem 48K, ale už ne se ZX Spectrem 128K. K počítači mělo být možné připojit jak kazetový magnetofon, tak disketovou mechaniku.\n\nPodle jednoho z vývojářů herní konzole Jaguar Andrewa Whittakera některé z technologií navržené pro Loki byly použity v počítači SAM Coupé.\n\nProtože počítač se nikdy nevyráběl, informace o technických parametrech počítače se v různých zdrojích liší. Podle měl být počítač vybaven:\n\n"}
{"id": "834957", "url": "https://cs.wikipedia.org/wiki?curid=834957", "title": "Sinclair ZX Spectrum+", "text": "Sinclair ZX Spectrum+\n\nSinclair ZX Spectrum+ je počítač z rodiny počítačů Sinclair ZX Spectrum, následník počítače Sinclair ZX Spectrum. Počítač se objevil na trhu v roce 1984, poté, co Clive Sinclair neuspěl s počítačem Sinclair QL. Počítač má stejné technické parametry jako jeho předchůdce, hlavní rozdíl je v obalu, který je podobný obalu počítače Sinclair QL.\n\nKlávesnice počítače obsahuje více kláves, než původní ZX Spectrum, klávesy navíc ovšem nepřidávají žádnou novou funkci, jenom usnadňují přístup k již existujícím funkcím díky tomu, že pro jejich použití není nutné používat klávesu \"Caps shift\" (jedná se o samostatné klávesy \"Caps Lock\", \"Edit\", \"Delete\", \"Break\", kurzorové šipky, klávesy pro přepnutí do režimů \"graphics\" a \"extended\", klávesy \"true video\" a \"inverse video\"), ke znakům \";\", \"\"\", \".\" a \",\" (pro jejich napsání není mačkat klávesu \"Symbol Shift\") a byly zdvojeny klávesy \"Caps Shift\" a \"Symbol Shift\". Navíc přibylo tlačítko RESET na levé straně počítače.\n\nPrincipielně se stále jedná o gumovou klávesnici, ovšem jednotlivé klávesy mají nyní navíc plastový obal.\n\nNový obal počítače má také dvě nožičky, které umožňují nastavit sklon klávesnice.\n\nNejčastější verzí základní desky počítače je \"Issue 3B\", je ale možné majít počítače ZX Spectrum+ s předcházejícími verzemi základní desky, neboť Sinclair Research nabízel upgrade kit pro majitele neplusové verze ZX Spectra.\n\nK počítači existuje interface pro připojení PS/2 klávesnice.\n\n"}
{"id": "834958", "url": "https://cs.wikipedia.org/wiki?curid=834958", "title": "Sinclair ZX Spectrum 128K+", "text": "Sinclair ZX Spectrum 128K+\n\nSinclair ZX Spectrum 128K+ je počítač z rodiny počítačů Sinclair ZX Spectrum, následník počítače Sinclair ZX Spectrum+ se zvětšenou pamětí a hudebním čipem AY-3-8912. Je to poslední počítač vyráběný před tím, než byla společnost Sinclair Research koupena společností Amstrad.\n\nPočítač je vizuálně podobný svému předchůdci, na pravé straně obalu, pouze přibyl chladič a nápis 128K (obvykle je tento nápis červený, ovšem u prvních verzí počítače je bílý). Technicky se ale jedná o úplně nový počítač, který kromě rozšířené paměti na 128 KiB má lepší zvukové možnosti díky čipu AY-3-8912. Paralelní brána hudebního čipu je používána jako sériový port RS-232. Rozšířeno bylo také programové vybavení, které přineslo především nový celoobrazovkový editor a podporu nově přidaného hardware. Počítač neumí využít celou paměť pro program a jeho proměnné, rozšířená paměť je používaná jako ramdisk.\n\nKvůli kompatibilitě se staršími programy je počítač možné přepnout do režimu Spectrum 48, kdy je zablokováno použití rozšířené paměti. V tomto režimu je možné z rozšířeného hardware používat pouze hudební čip. U počítače se objevily problémy s kompatibilitou hry Elite. Po vydání počítače pro něj byly upraveny některé již dříve vydané hry, např. do hry Three Weeks in Paradise bylo přidáno šest nových místností.\n\nV celobrazovkovém editoru se příkazy BASICu nezadávají stiskem jediné klávesy, ale je nutné je zapisovat po písmenech. Pro rychlejší editaci programu je možné použít přídavnou klávesnici Keypad, která byla dodávána jako standardní součást k počítačům prodávaných ve Španělsku.\n\nPrvní verze počítačů neměla systém nabídek, původně byly do editoru přidány nové příkazy, které měly více možností než jejich pozdější náhrada pomocí systému nabídek. V původních návrzích bylo počítáno i s využitím myši.\n\nPřestože v celoobrazovkovém editoru není možné zadávat klíčová slova stiskem jedné klávesy, nebyla přemapována klávesnice tak, aby bylo možné symboly, které se původním editoru zadávají v režimu \"extended\", zadávat pouze s použitím klávesy \"Symbol Shift\".\n\n\nPočítač k ovládání vestavěných periférií používá porty procesoru 253 (šestnáctkově FD) a 254 (šestnáctkově FE). K portu 253 je připojeno více periferií, mezi nimi je rozlišováno pomocí vyššího bytu adresy portu.\n\nProtože procesor Z80 umožňuje adresovat pouze 64 KiB paměti, je celá paměť o velikosti 160 KiB rozdělena na stránky o velikosti 16 KiB, které se připínají do adresového prostoru procesoru. Od adresy 0 do 16383 je připojena jedna ze dvou stránek paměti ROM, od adresy 16384 do 32767 je připojena stránka č. 5 paměti RAM od adresy 32768 do adresy 49151 je připojena stránka č. 2 paměti RAM a od adresy 49152 do adresy 65535 je možné připojit kteroukoli z osmi stránek paměti RAM, včetně stránek č. 2 a č. 5. Počítač má dvě videoram, jednu umístěnou ve stránce č. 5 a druhou umístěnou ve stránce č. 7.\n\nKe stránkování paměti je použit port 32765, význam jednotlivých bitů hodnoty odeslané na tento port je následující:\n\n"}
{"id": "834959", "url": "https://cs.wikipedia.org/wiki?curid=834959", "title": "Kanton Mirecourt", "text": "Kanton Mirecourt\n\nKanton Mirecourt (fr. \"Canton de Mirecourt\") je francouzský kanton v departementu Vosges v regionu Grand Est. Skládá se z 56 obcí. Před reformou kantonů 2014 ho tvořilo 32 obcí.\n\nod roku 2015:\n\n\n\npřed rokem 2015:\n\n"}
{"id": "834960", "url": "https://cs.wikipedia.org/wiki?curid=834960", "title": "Erotický film", "text": "Erotický film\n\nErotický film je jeden z filmových žánrů. Obsahem filmu je téma prosazující erotismus, čili záběry zachycující vzrušivé podněty herců, čili intimní partie. Erotický filmový žánr by se dal přirovnat k pornografickému filmovému žánru. Příkladem je film \"Showgirls\" (1985) či \"Mladá Lady Chatterleyová II.\" (1985).\n\n"}
{"id": "834961", "url": "https://cs.wikipedia.org/wiki?curid=834961", "title": "Kanton Monthureux-sur-Saône", "text": "Kanton Monthureux-sur-Saône\n\nKanton Monthureux-sur-Saône (fr. \"Canton de Monthureux-sur-Saône\") byl francouzský kanton v departementu Vosges v regionu Lotrinsko. Skládal se z 11 obcí. Zrušen byl po reformě kantonů 2014.\n\n"}
{"id": "834963", "url": "https://cs.wikipedia.org/wiki?curid=834963", "title": "Kanton Neufchâteau", "text": "Kanton Neufchâteau\n\nKanton Neufchâteau (fr. \"Canton de Neufchâteau\") je francouzský kanton v departementu Vosges v regionu Grand Est. Skládá se ze 46 obcí. Před reformou kantonů 2014 ho tvořilo 25 obcí.\n\nod roku 2015:\n\n\n\npřed rokem 2015:\n\n"}
{"id": "834965", "url": "https://cs.wikipedia.org/wiki?curid=834965", "title": "Kanton Plombières-les-Bains", "text": "Kanton Plombières-les-Bains\n\nKanton Plombières-les-Bains (fr. \"Canton de Plombières-les-Bains\") byl francouzský kanton v departementu Vosges v regionu Lotrinsko. Skládal se ze čtyř obcí. Zrušen byl po reformě kantonů 2014.\n\n"}
{"id": "834968", "url": "https://cs.wikipedia.org/wiki?curid=834968", "title": "Kanton Provenchères-sur-Fave", "text": "Kanton Provenchères-sur-Fave\n\nKanton Provenchères-sur-Fave (fr. \"Canton de Provenchères-sur-Fave\") byl francouzský kanton v departementu Vosges v regionu Lotrinsko. Skládal se ze sedmi obcí. Zrušen byl po reformě kantonů 2014.\n\n"}
{"id": "834969", "url": "https://cs.wikipedia.org/wiki?curid=834969", "title": "Kanton Remiremont", "text": "Kanton Remiremont\n\nKanton Remiremont (fr. \"Canton de Remiremont\") je francouzský kanton ležící v departementu Vosges v regionu Grand Est. Skládá se z devíti obcí. Před reformou kantonů 2014 ho tvořilo 16 obcí.\n\nod roku 2015:\n\npřed rokem 2015:\n\n"}
{"id": "834970", "url": "https://cs.wikipedia.org/wiki?curid=834970", "title": "Morne Seychellois", "text": "Morne Seychellois\n\nMorne Seychellois (905 m n. m.) je hora na ostrově Mahé v souostroví Seychely v severozápadní části Indického oceánu. Jedná se o nejvyšší horu Seychel. Nachází se na území Národního parku Morne Seychellois.\n\n"}
{"id": "834973", "url": "https://cs.wikipedia.org/wiki?curid=834973", "title": "Kanton Saulxures-sur-Moselotte", "text": "Kanton Saulxures-sur-Moselotte\n\nKanton Saulxures-sur-Moselotte (fr. \"Canton de Saulxures-sur-Moselotte\") byl francouzský kanton v departementu Vosges v regionu Lotrinsko. Skládal se z 10 obcí. Zrušen byl po reformě kantonů 2014.\n\n"}
{"id": "834975", "url": "https://cs.wikipedia.org/wiki?curid=834975", "title": "Kanton Senones", "text": "Kanton Senones\n\nKanton Senones (fr. \"Canton de Senones\") byl francouzský kanton v departementu Vosges v regionu Lotrinsko. Skládal se z 18 obcí. Zrušen byl po reformě kantonů 2014.\n\n"}
{"id": "834976", "url": "https://cs.wikipedia.org/wiki?curid=834976", "title": "Kanton Vittel", "text": "Kanton Vittel\n\nKanton Vittel (fr. \"Canton de Vittel\") je francouzský kanton v departementu Vosges v regionu Grand Est. Skládá se ze 45 obcí. Před reformou kantonů 2014 ho tvořilo 21 obcí.\n\nod roku 2015:\n\n\npřed rokem 2015:\n\n"}
{"id": "834977", "url": "https://cs.wikipedia.org/wiki?curid=834977", "title": "Kanton Xertigny", "text": "Kanton Xertigny\n\nKanton Xertigny (fr. \"Canton de Xertigny\") byl francouzský kanton v departementu Vosges v regionu Lotrinsko. Skládal se z osmi obcí. Zrušen byl po reformě kantonů 2014.\n\n"}
{"id": "834978", "url": "https://cs.wikipedia.org/wiki?curid=834978", "title": "Kanton Saint-Dié-des-Vosges-Est", "text": "Kanton Saint-Dié-des-Vosges-Est\n\nKanton Saint-Dié-des-Vosges-Est (fr. \"Canton de Saint-Dié-des-Vosges-Est\") byl francouzský kanton v departementu Vosges v regionu Lotrinsko. Skládal se ze 16 obcí. Zrušen byl po reformě kantonů 2014.\n\n"}
{"id": "834979", "url": "https://cs.wikipedia.org/wiki?curid=834979", "title": "Kanton Saint-Dié-des-Vosges-Ouest", "text": "Kanton Saint-Dié-des-Vosges-Ouest\n\nKanton Saint-Dié-des-Vosges-Ouest (fr. \"Canton de Saint-Dié-des-Vosges-Ouest\") byl francouzský kanton v departementu Vosges v regionu Lotrinsko. Skládal se ze šesti obcí. Zrušen byl po reformě kantonů 2014.\n\n"}
{"id": "834982", "url": "https://cs.wikipedia.org/wiki?curid=834982", "title": "Fantasy film", "text": "Fantasy film\n\nFantastický neboli fantasy film je jeden z filmových žánrů. Využívá vymyšlené, často nadpřirozené věci jako kouzla, bájné bytosti, vychází často z lidových mýtů či pohádek a odehrává se ve smyšlených fantastických světech. Často se prolíná se sci-fi filmy, hororovými filmy nebo dobrodružnými filmy.\n\nFantastické filmy byly v kinematografii od samého začátku a podobně jako u hororu nebo sci-fi, je také zde za autora prvních filmů považován francouzský režisér George Melies se svými snímky jako \"Cesta na Měsíc\" (1902) nebo \"Fantastická cesta\". Ty však řadíme dnes především do sci-fi, první opravdové fantasy filmy přišly až během 20. let minulého století.\n\nInspirací pro první fantasy filmy byly známé knižní romány jako \"Peter Pan\" (první verze v roce 1924), \"Ztracený svět\" (1925) nebo \"Čaroděj ze země Oz\" (též 1925). Němečtí filmaři se během expresionismu inspirovaly jinými zdroji jako byla opera \"Prsten Nibelungův\" (filmovou verzi natočil Fritz Lang) či divadelní hrou \"Faust\" (film režíroval F. W. Murnau).\n\nFantasy filmy se v té době hodně prolínaly s dobrodružnými filmy, kdy bájné dobrodružství hrdinů v neprozkoumaných částech Jižní Ameriky, Asie nebo Afriky bylo samo o sobě fantastické, takový byl například i \"Zloděj z Bagdádu\" (1924) nebo úplně první filmový \"Tarzan\" (1921).\n\nVe třicátých letech minulého století se nejpopulárnějšími filmy s nadpřirozenými hrdiny staly hororové ikonky jako \"Mumie\" (1932) nebo \"Dracula (1931)\", kombinace těchto monster s populárními pravěkou zápletkou jako ze Ztraceného světa dala vzniknout legendární klasice jménem \"King Kong\" (1933).\n\nFantasy film stále pokračoval především ve spojení dobrodružných výprav do vzdálených či mýtických civilizací - Frank Capra natočil filmovou verzi báje o Šangri-la s názvem \"Lost Horizon\" (1937) a německý režisér G. W. Pabst oživili dávnou Atlantidu ve filmu \"The Mistress of Atlantis (1932)\". V roce 1935 také vznikla zřejmě dosud nejlepší filmová verze \"Tarzana\", kde si muže vychovávaného mezi opicemi zahrál olympijský plavec Johnny Weissmuller.\n\nNa konci třicátých let se do popředí fantasy filmu dostávají adaptace populárních pohádek. V roce 1937 natočil Walt Disney první celovečerní animovaný film \"Sněhurka a sedm trpaslíků\". O dva roky později vznikla hraná verze knihy \"Čaroděj ze země Oz\". Oba dva filmy se stávají nesmírně úspěšnými, Disney se od té doby začal věnovat především adaptacím úspěšných pohádek jako \"Fantasia\", \"Pinocchio\", \"Dumbo\" nebo \"Bambi\".\n\n40. a 50. léta jsou stále obdobím, kdy se fantasy žánr pohyboval v několika oddělených subžánrech. Dobrodružné filmy byly stále populární, především nové adaptace již jednou zpracovaných témat jako \"Zloděj z Bagdádu\" (1942) nebo \"Kniha džunglí\" (1942). Do popředí se také dostává další populární hrdina z mýtů, námořník \"Sindibád\", poprvé se ve velkém uvedl ve filmu z roku 1947, v hlavní roli Douglas Fairbanks.\n\nWalt Disney pokračoval v natáčení úspěšných animovaných filmů, které vycházely z klasických pohádek a jsou zároveň považované za fantasy klasiky. Patří sem úspěšné adaptace \"Alenky v říší divů\" (1951), \"Petera Pana\" (1953) nebo \"Šípkové Růženky\" (1959). Tyto filmy byly určené především nejmenším divákům.\n\nNaopak na poli vážného fantasy pro náročnější diváky zaujaly filmy jako \"Kráska a zvíře\" (1946), hraná romantická fantasy od francouzského režiséra Jeana Cocteau, v hlavní roli Jean Marais. Ještě dál zašel Ingmar Bergman ve svém filmu \"Sedmá pečeť,\" ve kterém středověký rytíř hraje osudovou partii šachu se samotnou smrtí.\n\nBěhem šedesátých let a sedmdesátých převažoval v žánru dobrodružných fantasy pro dospělé jeden hlavní směr, kterému se začalo později říkat meč a sandály. Vyprávěly především příběhu ze starověku či středověku, kdy hlavní hrdina musel bojovat proti nadpřirozeným nepřátelům často obutý jen do sandálů a vyzbrojen jen mečem.\n\nNejslavnější filmy této doby vznikaly díky trikům od Raye Harryhausena, který zpopularizoval metodu stop-motion a nechal díky ní oživit jednooké kyklópy (\"Sedmá sindibádova cesta\", \"Zlatá sindibádova cesta\", \"Sindibád a Tygří oko\"), bojující kostlivce (\"Jáson a Argonauti\"), krokodýly (\"Gulliverova cesta\"), dinosaury (\"Milión let před Kristem\") nebo obrovské ptáky (\"Tajuplný ostrov\").\n\nPokračují také hrané pohádky ve stylu Čaroděje ze země Oz, mezi nejslavnější zástupce patří \"The Magic Sword\" (1962), \"Mary Poppins\" (1964), \"Dr. Dolittle\" (1967), \"Chitty Chitty Bang Bang\" (1968) či \"Willy Wonka a továrna na čokoládu\" (1971). Hollywood ale neměl patent na slavné pohádky, za celosvětovou klasiku v této oblastí platí i u nás dobře známý sovětský Mrazík (1964).\n\nMimo všechny měřítka potom stojí populární komedie Monty Python a Svatý grál, který paroduje artušovskou legendu a patří mezi ojedinělé pokusy o komickou fantasy.\n\nZa zrod moderního fantasy se považuje rok 1981, kdy vznikly hned dva zásadní filmy žánru. \"Souboj Titánů\" byl spíše završením dlouholeté vlády subžánru meč a sandály a naposledy byly ve velkém použity stop motion triky. Výpravná adaptace řecké báje o Perseovi však měla velký úspěch a dodnes patří mezi klasické fantasy filmy.\n\nStejný rok přišel do kin \"Excalibur\", který zfilmoval legendu o Artušovi, rytířích kulatého stolu a bájném meči v kameni. I když film jako takový nebyl divácky příliš úspěšný, odstartoval vlnu fantasy filmu, kde mýty, kouzla a bájné příšery začaly ožívat ve velkém stylu. Už o rok později přichází do kin \"Barbar Conan\", filmová verze stejnojmenné fantasy ságy od Roberta E. Howarda, která svým pojetím násilí a krvavostí potvrdila, že je zájem o náročnější fantasy pro dospělé.\n\nV tomto směru pokračovaly další zajímavé fantasy filmy, pro které se nadchly nejvýznamnější režiséři tehdejší dekády. Ridley Scott oživil bájný svět jednorožců v \"Legendě\", George Lucas produkoval \"Willova\", Richard Donner oživil příběh prokleté zamilované dvojice v \"Jestřábí ženě\" a Terry Gilliam natočil tři fantastické filmy na různá témata (\"Zloději času\", \"Baron Prášil\" a také částečně \"Brazil\").\n\nPublikum si ale mohlo vybírat mnohem více - středověké souboje na meče se prolínaly se současností (\"Highlander\"), s dětskými loutkami (\"Temný krystal, Labyrint\"), ale také s bláznivými animacemi (\"Falešná hra s králíkem Rogerem\") nebo akčním kung-fu filmem (\"Velké nesnáze v malé Číně\"). Fantasy také zmixovalo se sci-fi, kdy vymyšlené světy se staly základem pro zcela nová dobrodružství. Nejslavnějším zástupcem sci-fi subžánru space-opery jsou samozřejmě .\n\nZahanbit se nenechaly ani evropské země, milované fantasy příběhy vznikají v té době v Německu (\"Nekonečný příběh\"), ve Norsku (\"Ronja, dcera loupežníka\") nebo v Japonsku (\"\" a další filmy od studia Mijazaki). A ve Francii nedají dopustit na animovanou sérii jejich hrdiny Asterixe, která se díky animovaným filmům táhne již od 60. let.\n\nTak jak 80. léta minulého století byla bohatá na fantasy, tak 90. léta jsou jejich pravým opakem a vzniká naprosté minimum zásadních filmů tohoto žánru (\"Hook\", \"Dračí srdce\"). Zajímavou pokusem je temná fantasy \"Interview s upírem\" podle románů Anne Riceové. Publikum v té době dávalo přednost akčním sci-fi, producenti se do nových adaptací populárních témat nepouštěly, především díky malé finanční návratnosti. Většina fantasy filmů z předešlé dekády nebyla natolik finančně úspěšná, aby se vyplatilo na ně navázat.\n\nTo se změnilo v roce 2001, kdy žánr fantasy oživily dva novodobé fenomény. Prvním byla adaptace úspěšných dětských knih od J. K. Rowlingové o malém čarodějovi jménem \"Harry Potter\". Sedm knih se v průběhu desetiletí proměnila v celkem osm filmů, každý z nich měl mimořádné tržby a Harry Potter se stal fenoménem celé jedné generace dospívajících dětí. Na Harryho Pottera navazují v současností \"Fantastická zvířata\".\n\nDruhým byla filmová trilogie na motivy zřejmě nejslavnější fantasy knihy tzv. hrdinské fantasy, trilogie Pán prstenů od J. R. R. Tolkiena. Filmová verze (\", , \") režírovaná Peterem Jacksonem vznikla najednou jako jeden celistvý dvanáctihodinový film a při svém postupném uvádění v letech 2001, 2002 a 2003 vždy zbořila rekordy návštěvnosti. Fantasy film se také poprvé dočkal kritického uznání, když závěrečný díl trilogie, \"Návrat krále\", získal na udílení Cen Akademie hned 11 Oscarů. Na Pána prstenů navázala v letech 2011 až 2013 trilogie \"Hobit,\" která vycházela také z Tolkienovy prózy. Finanční úspěch byl sice podobný, ale fanoušci už tak spokojeni nebyli.\n\nNa vlně zájmu o Harryho Pottera a Pána prstenů se svezly další filmové adaptace populárních knížek. Knížky C. S. Lewise ožily v trilogii \",\" adaptace se dočkala také další dětská knížka \"Eragon\" či \"Zlatý kompas\", komiks \"Hvězdný prach\" a později také série \"\". Ale úspěch už nebyl tak jednoznačný, lépe se dařilo spíše filmům, které si z fantasy vypůjčily jen některé elementy a postavily si svůj vlastní styl, tak jak to udělala například série \"Piráti z Karibiku\".\n\nZajímavější jsou také individuální pokusy o fantasy jiného střihu. Guillermo Del Toro ve \"Faunově labyrintu\" mísí pohádkové příběhy s krutou realitou války, ruský režisér Timur Bekmabetov adaptoval populární prózu \"Noční hlídka\" ve stylu videoklipu a Tim Burton stylem sobě vlastním pojal fantasy buď jako příležitost pro animovaný muzikál (\"Mrtvá nevěsta\"), veselou romantiku (\"Velká ryba\") a nebo pompézní adaptaci dětské klasiky (\"Alenka v říši divů\"). Začátek tisíciletí také ovládly dvě ságy, které oživily dvě klasická hororová monstra - upíry a vlkodlaky, ale udělaly z nich především neškodnou fantasy zábavu pro mladší publiku - zatímco sága \"Underworld\" svým temnejším stylem patří spíše do akčního proudu, velmi populární sága už je především romantickým dramatem pro young-adult čtenáře.\n\nPředělávky animovaných Disney pohádek jsou aktuálně nejúspěšnějším odvětvím fantasy filmu - \"Kráska a zvíře\", \"Popelka\" či \"Kniha džunglí\" uspěly tam, kde konkurence pohořela (\"Pan\", \"Sněhurka a lovec\", \"Gulliverovy cesty\"). Nedaří se také oživit klasický subžánr meč a sandály (remake \"Souboje titánů\", nový \"\", \"Prince of Persia\"), klasické fantasy (nový \"Barbar Conan\"), naopak žebříčky ovládly superhrdinové, z nichž někteří přejímají klasické fantasy styly (\"Thor\", \"Doctor Strange\", \"Black Panther\"), ale už ho posouvají do svého speciální žánru.\n\nDomácí tvorbu reprezentují ve fantasy dva hlavní směry. První jsou unikátní a vizuální ohromující filmy, které během své kariéry natočil Karel Zeman. Patří sem \"Cesta do pravěku\", \"Vynález zkázy\", \"Na kometě\", \"Ukradená vzducholoď\", \"Baron Prášil\" ale také \"Bláznova kronika\" či \"Čarodějův učeň\". Na Zemana a jeho obdiv k románům Julese Verna částečně navázaly filmy jako \"Tajemný hrad v Karpatech\", \"Adéla ještě nevečeřela\" či \"Tajemství ocelového města\". Osobitý způsob má také Jan Švankmajer, který se proslavil odvážnými adaptacemi známých fantasy postav jako například \"Něco z Alenky\", \"Otesánek\" či \"Lekce Faust\".\n\nSamostatnou kapitolou jsou poté české filmové pohádky, které patří i dnes ke stále populárním žánrům. Ne každá pohádka by splňovala zároveň rámec fantasy, je nutné aby se zde vyskytovaly speciální postavy jako draci, víly či čerti. Mezi ty nejoblíbenější a nejslavnější patří a v poslední letech také \"Císařův pekař, S čerty nejsou žerty, Princezna ze Mlejna\" a v poslední letech \"Anděl Páně\". Mimo klasický pohádkový žánr najdeme také sympatické komediální odbočky do současnosti jako \"Saxana\" nebo \"Jak utopit dr. Mráčka.\"\n\n\n"}
{"id": "834987", "url": "https://cs.wikipedia.org/wiki?curid=834987", "title": "Kanton Delle", "text": "Kanton Delle\n\nKanton Delle (fr. \"Canton de Delle\") je francouzský kanton v departementu Territoire de Belfort v regionu Franche-Comté. Skládá se z 10 obcí.\n\n"}
{"id": "834988", "url": "https://cs.wikipedia.org/wiki?curid=834988", "title": "FC Nordsjælland", "text": "FC Nordsjælland\n\nFootball Club Nordsjælland (Dánsky: ['noʁɕɛlɑnˀ], zkráceně jako FC Nordsjælland nebo FCN) je profesionální dánský fotbalový klub, sídlící ve městě Farum v oblasti ostrova Sjælland, největšího z dánských ostrovů. Momentálně působí v nejvyšší dánské ligové soutěži, zvané Superligaen, a je jejím úřadujícím mistrem ze sezony 2011/12. Domácím stadionem klubu je \"Farum Park\" s kapacitou 10.100 diváků.\n\nZaložen byl v roce 1991 pod názvem Farum Boldklub jako výsledek dvou klubů z města Farum, a to Farum IK a Stavnsholt BK. V roce 2003 pak změnil název na dnešní F.C. Nordsjælland.\n\nFCN postoupil do Superligaen ještě pod původním názvem Farum Boldklub v roce 2002 a hned v úvodní sezoně 2002–03 obsadil třetí příčku. Od této chvíle z ní již nesestoupil a v sezoně 2011–12 získal premiérový mistrovský titul. Díky dobrým umístěním si Divocí tygři, což je nejčastější přezdívka klubu, vysloužili i účasti v Evropských pohárech. V sezonách 2003–04 a 2008–09 postoupil FCN do Poháru UEFA a v sezonách 2009–10 a 2011–12 do stejné soutěže v novém formátu, nazvané Evropská liga UEFA. Doposud v ní však nedošel dále než do 1. kola. Největšího úspěchu tak dosáhl až v sezoně 2012–13, kdy se díky mistrovskému titulu kvalifikoval přímo do základní skupiny Ligy mistrů UEFA.\n\nMezi velké úspěchy klubu z posledních let patří i dvě vítězství v Dánském poháru z let 2010 a 2011. Velkou doménou klubu je intenzivní práce s mládeží, díky které získáví spousty talentů.\n\nZaložení klubu proběhlo 1. ledna 1991 sloučením dvou tradičních klubů z provincie Farum. Farum Idræts Klub byl založen roku 1910 a Stavnsholt Boldklub v roce 1974, hlavním důvodem sloučení bylo zvýšení konkurenceschopnosti klubu. Za klubové barvy nově vzniklého subjektu byla zvolena kombinace barev sloučených klubů, čili červená a bílá, které vyznával Stavnsholt se žlutomodrou kombinací F.I.K., z čehož vznikl domácí žlutočervený dres s tmavěmodrýmy trenkami i stulpnami.\n\nPři svém vzniku byl Farum BK zařazen do \"Danmarksserien for herrer (Denmark Series)\" čili soutěže, které patří 4. příčka v pyramidě Dánských ligových soutěží. O patro výše se mu podařilo postoupit až v sezoně 1997–98 pod vedením manažera Jørgena Tidemana, který dovedl klub do 2. Divize, čili nejnižší profesionální dánské soutěže.\n\nPostup se náhle zrychloval a v sezoně 1999–00, pouhé dva roky po postupu do 2. Divize, se Farum BK podařil i postup do 1. Divize. I zde se týmu, pod vedením \"Christiana Andersena\", podařil velmi rychlý postup a díky 69 vstřeleným gólům během 30 utkání soutěže a 66 získaným bodům, obsadil klub v sezoně 2001–02 druhou postupovou pozici.\n\nJedinou zkušenost s účastí v Superligaen získal klub v sezoně 2002–03, kdy při své premiéře i derniéře pod názvem Farum BK, obsadil skvělou 3. příčku a postoupil i do Poháru UEFA. V průběhu sezony však přišla ekonomická krize a kontroverzní vlastník klubu \"Peter Brixtofte\" jej nechal téměř zbankrotovat.\n\nV březnu roku 2003 koupila klub AKB Holding, společnost regionálního podnikatele \"Allana K. Pedersena\", který ke vztahu k předchozímu majiteli přijal opatření, kterým byla změna názvu klubu na FC Nordsjælland, aby tak výrazněji reprezentoval region severní části ostrova Sjælland (dánsky: Nordsjælland), kde se sídlo klubu nachází. Záchrana klubu byla úspěšná a jeho pozice dominantního regionálního klubu (fanoušci, mládež) se ještě upevnila.\n\nV sezoně 2003–04 poprvé nahlédl do Poháru UEFA a poté, co v předkole hladce (6–0) vyřadil arménský FC Širak, vypadl v 1. kole s Panionios GSS. Aféra bývalého majitele klubu však na týmu zanechala stopy, což se projevilo během několika následujících sezon, kdy tým spadl ve dvanáctičlenné soutěži na pokraj sestupových pozic. Zhoršila se i gólová produkce a z týmu, který ovládl při své premiéře brankové statistiky, spadl na pozice s nejhorším gólovým rozdílem.\n\nZlom nastal až v sezoně 2008–09. Nordsjælland sice v té předchozí obsadil v Superligaen až 9. místo, ale díky druhé příčce v žebříčku UEFA Fair Play, se opět po několika letech dostal do Evropských pohárů. V Poháru UEFA 2008–09 postupně přešel přes, dnes již zaniklý, FC TVMK Tallinn i skotský Queen of the South až do 1. kola, kde se mu osudným stal opět řecký klub, tentokrát věhlasný Olympiacos FC, jenž nadělil dánskému klubu celkovou porážku 0–7.\n\nPostupné zlepšení v Superligaen doprovázely úspěchy v prestižním \"Dánském poháru\". V sezoně 2009/10 využil FCN lehčího losu a postupně dokráčel až do finálového klání, v němž narazil na srovnatelně silný FC Midtjylland a zápas po prodloužení 2–0 vyhrál. První velká trofej v historii nezůstala dlouho osamocená a o rok později ji doplnila druhá, stejné hodnoty. Opět to odnesl FC Midtjylland, kterého tygři tentokrát porazili 3–2. Díky dvěma vítězstvím v poháru postoupil tým do Evropské ligy UEFA. V sezonách 2010–11 i 2011–12 však podlehl portugalskému Sportingu CP.\n\nPřed sezonou se na post hlavního kouče posunul asistent \"Kasper Hjulmand\", který si brzy přivedl několik významných posil jako \"Mikkel Beckmann\" či \"Patrick Mtiliga\" ve snaze vylepšit 6. příčku z předchozí sezony. To se vydařilo na výbornou a i díky výbornému startu i zaváhání největších soupeřů (zejména FC København, která skončila druhá) mu zisk 68 bodů stačil na zisk prvního mistrovského titulu v historii klubu.\n\nVítězstvím v Superligaen si tygři zajistili přímý postup do základních skupin Ligy mistrů UEFA 2012–13, kde mu následný los přisoudil obhájce titulu Chelsea FC, italského mistra Juventus FC a ukrajinského mistra Šachtar Doněck FC.\n\n\n\"Aktuální ke dni 10. srpna 2012.\"\n\n"}
{"id": "834989", "url": "https://cs.wikipedia.org/wiki?curid=834989", "title": "Kanton Offemont", "text": "Kanton Offemont\n\nKanton Offemont (fr. \"Canton d'Offemont\") je francouzský kanton v departementu Territoire de Belfort v regionu Franche-Comté. Skládá se ze čtyř obcí.\n\n"}
{"id": "834991", "url": "https://cs.wikipedia.org/wiki?curid=834991", "title": "Kanton Danjoutin", "text": "Kanton Danjoutin\n\nKanton Danjoutin (fr. \"Canton de Danjoutin\") je francouzský kanton v departementu Territoire de Belfort v regionu Franche-Comté. Skládá se z 12 obcí.\n\n"}
{"id": "834993", "url": "https://cs.wikipedia.org/wiki?curid=834993", "title": "Kanton Grandvillars", "text": "Kanton Grandvillars\n\nKanton Grandvillars (fr. \"Canton de Grandvillars\") je francouzský kanton v departementu Territoire de Belfort v regionu Franche-Comté. Skládá se ze 14 obcí.\n\n"}
{"id": "834995", "url": "https://cs.wikipedia.org/wiki?curid=834995", "title": "Kingdoms of Amalur: Reckoning", "text": "Kingdoms of Amalur: Reckoning\n\nKingdoms of Amalur: Reckoning je single-player akční RPG počítačová hra pro Microsoft Windows, PlayStation 3 a Xbox 360.\n\nHru podle R. A. Salvatoreho vyvinuly 38 Studios a Big Huge Games, na vydání spolupracovala 38 Studios se společností Electronic Arts. V Severní Americe byla hra vydána 7. února 2012, v Evropě pak o dva dny později. První představení proběhlo 11. března 2011 na výstavě Penny Arcade Expo.\n\n"}
{"id": "834996", "url": "https://cs.wikipedia.org/wiki?curid=834996", "title": "Seznam hor a kopců v Alžírsku", "text": "Seznam hor a kopců v Alžírsku\n\nToto je seznam hor a kopců v Alžírsku.\n\n\n"}
{"id": "834997", "url": "https://cs.wikipedia.org/wiki?curid=834997", "title": "Filmový horor", "text": "Filmový horor\n\nHoror je filmový žánr, jehož hlavním účelem je vyvolat v divákovi strach a nebo další specifické emoce, jako jsou noční můry, hnus či jiné obavy. Činí tak pomocí prvků dobře známých už z hororových knih či lidových povídaček, mezi nejznámější hororová strašidla patří duchové, upíři, vlkodlaci, démoni, čarodějnice, zombies, ale také monstra z vesmíru či lidští antihrdinové jako sérioví vrazi nebo psychopati. Žánr hororu se často prolíná s fantasy, sci-fi či thrillerem.\n\nPodobně jako u sci-fi je za autora prvního filmu tohoto žánru považován francouzský režisér George Mielies se svým \"La manoir du diable\". V něm pomocí důmyslných speciálních efektů představuje zámek, ve kterém ukazuje různá monstra, která se později stanou součástí každého podobného filmu – jako ďábel či upír. Se sci-fi sdílí tento žánr i další filmy, typicky inspirované literárními klasikami jako je \"Frankenstein\" (první verze 1910) či \"Doktor Jekyll a pan Hyde\" (první verze 1908).\n\nRozmach strašidelných filmů nastal po skončení první světové války v Německu. Umělecká vlna nazvaná německý expresionismus přinesla do filmu působivé kulisy, speciální nasvícení, dramatické masky a především výrazné reakce herců. Díky filmům jako \"Student z Prahy\", trilogie \"Golem\" či \"Kabinet doktora Cagliariho\" byli diváci poprvé vtaženi do působivého prožitku, a tyto znaky pronikly brzy k filmařům do celého světa. Za vrchol této vlny je považován \"Upír Nosferatu\", nepřiznaná adaptace slavného upírského románu \"Dracula\". \n\nNěmeckou expresionistickou vlnou se nechal ovlivnit i Hollywood, který ve 30. letech vstoupil do zlatého období své existence. Přetáhl z Německa část tvůrců či okopíroval většinu motivů a stvořil typ filmů, který dostal poprvé i oficiální pojmenování – horor. Za popularitu těchto snímků může vděčit Hollywood i rychlému nástupu zvukových filmů, které diváckému prožitku přidaly větší zážitek.\n\nStudio Universal během 30. let dalo vznikout populárním adaptacím filmových klasik a díky průvodním znakům ve kterém se strach ze smrti prolíná s romantickou zápletkou vzniká subžánr tzv. gotického hororu. Nejslavnějšími díly této doby jsou \"Frankenstein\" (1931), \"Dracula\" (1931), \"Mumie\" (1932), \"Neviditelný muž\" (1933) a později také \"Vlkodlak\" (1941) nebo \"Netvor z Černé laguny\" (1954). Popularita těchto filmů byla reakcí na Velkou hospodářskou krizi. \n\nBěhem čtyřicátých let byl film kvůli druhé světové válce svět nakloněn radostnějším snímkům a horor po vrcholu ve třicátých letech postupně upadal v okrajový žánr. Klasická monstra vystřídala v padesátých letech jiná témata, největší strach v poválečné době vyvolal v USA strach ze studené války. V této době se horor opět prolíná se sci-fi – zatímco Hollywood produkoval filmy o invazi mimozemšťanů jako \"Válka světů\" (1953) nebo \"Invaze lupičů těl\" (1957), v Japonsku tato zkáza měla původ ve zmutovaném monstru nazvaném \"Godzilla\" (1954).\n\nPřesto klasická monstra neupadla v zapomnění, a to především díky britskému studiu Hammer. To se ujalo adaptací populárních děl jako je \"Frankenstein\" (1957) a \"Dracula\" (1958). Protože se jednalo o laciné filmy mimo hlavní pozornost studií, mohli si tvůrci dovolit mnohem krvavější efekty a větší porci brutality – vzniká tzv. gore horor. V hlavní roli Draculy se poprvé objevil britský herec Christoper Lee a jeho vzhled upírského knížete s ostrými zuby a dlouhým kabátém se stává ikonickým pro mnoho dalších generací.\n\nBěhem šedesátých let vstupuje do žánru hned několik nových typu hrůz. Psychologický horor \"Rosemary má dětátko\" (1968) ukazuje obavu těhotné ženy, že její nenarozený syn bude možná sám ďábel. Satanskou tematiku v následujících letech umocnily filmy, které lámaly rekordy návštěvnosti – \"Vymítač ďábla\" (1973) či \"Přichází Satan!\" (1976). Zatímco dosud horory pracovaly především s viditelnou hrůzou a nebály se monstra ukazovat od začátku do konce, u těchto filmů vychází strach z něčeho, co není vidět, je spíše tušené a obvevuje se pouze na pár vteřin.\n\nNěkteré horory dokonce nepotřebovaly téměř žádné nadpřirozené motivy či brutální scény, vystačily si pouze s napětím o tom, kam se příběh bude vyvíjet a jaké hrůzy může člověk prožívat. Ve filmu \"Teď se nedívej\" (1973) prožíváme spolu s hlavními hrdiny muka po smrti jejich jediné smrti. \"Osvícení\" (1980) popisuje postupný propad spisovatele do šílenství v obrovském hotelu.\n\nStejný rok jako \"Rosemary má děťátko\" přichází do kin film \"Noc oživlých mrvol\", ve kterém se představuje nový typ monstra, které zatím nemělo svůj původ v literatuře či lidovém vyprávění. Jsou to zombies – klinicky mrtví, ale vlivem chemické látky oživení lidé, kteří prahnou po lidském masu. V tomto případě jsou zombies chápani jako alegorie na vývoj civilizace v konzumní masu. Režisér filmu George A. Romero se pokusil na úspěch filmu několikrát navázat (\"Den mrtvých\"), ale nebyl příliš úspěšný. Své renesance se žánr zombie filmů dočkal až v posledních letech díků filmům jako \"Úsvit mrtvých (2004)\", \"28 dní poté\" (2002) nebo seriálu \"Živí mrtví\" (2010).\n\nNa pomezí thrilleru a hororu vznikl tehdy ještě jeden typ žánru. Jeho vznik se sice datuje na začátek 60. let, ale do středu pozornosti se dostal až o dvacet let později. Strach z vývoje civilizace vystřídal úplný jiný typ strachu – z konkrétního, psychicky narušeného jedince. Britský film \"Peeping Tom\" (1960) poprvé ukázal řádění brutálního sériového vraha, který si své oběti natáčí těsně před smrtí. Mnohem slavnější řádění psychopata ale předvedl Alfred Hitchcock ve filmu \"Psycho\" (1960) – především díky světoznámé scéně vraždy ve sprše. I když se oba dva filmy dočkaly velké popularity, největší rozkvět nového hororového subžánru slasheru nastal až v dalším desetiletí, kdy se fikce prolnula do skutečnosti.\n\nPo dojmem brutálního řádění vraha Eda Geina, Charlese Mansona a dalších na konci 60. letech vznikají různé filmové slashery – ať už je to brutální gang v \"Posledním domu nalevo\" (1972) nebo rodina kanibalů v \"Texaském masakru motorovou pilou\" (1974). Nejslavnějšími antihrdiny, kteří se stanou díky svému řádění mnohem populárnější než jejich lidské oběti jsou Michael Myers (\"Halloween\"), Jason Vorhees (\"Pátek třináctého\") a Freddy Krueger (\"Noční můra v Elm Street\"). Každý z nich nastartoval vlastní hororovou sérii, která už neměla vyvolávat jen zhnuseni či strach z jejich řádění, naopak především mladí diváci si užívali jejich krvavé řádění a fandili jim.\n\nAlfred Hitchcock se do dějin hororu zapsal ještě jednou, a to díky svému filmu \"Ptáci\" (1963), ve kterém se lidstvo musí potýkat se vzpourou všech okřídlených tvorů po celé Zemi. Opět se na rozvoj žánru muselo počkat dalších 10 let, a to přesně do roku 1975, kdy Steven Spielberg uvedl svůj film \"Čelisti\". Horor o vraždícím bílém žralokovi se stal jedním z prvních hollywoodských blockbusterů a inspiroval mnohé další podobné útoky (\"Orca, Aligátor, Anakonda, Cujo\"). Do dnešního dne je žralok jedním z oblíbených hororových monster a pravidelně vznikají nové filmy v různých podobách (\"Otevřené moře\", \"Mělčiny\", \"The Meg\").\n\nS opětovným nástupem sci-fi na konci 70. let se hororový žánr opět promíchal a vznikla samostatná řada sci-fi hororů, kde klasické monstrum či vyšinuté zvíře nahrazuje mimozemský zabiják. Za zakladatele tohoto žánru je považován \"Vetřelec (1979)\", mezi další slavná mimozemská monstra počítáme i \"Věc (1982)\" nebo \"Predátor (1987)\".\n\nBěhem 70. a 80. let se horor dočkal mohutného rozmachu a stvořil hned několik nových subžánrů. Kromě slasherů, psychologických hororů či filmů o útoku zvířat a mimozemšťanů se do popředí dostaly také filmy, kde je největším nebezpečím tajemné nadpřirozeno. To, co začíná jako něco, co je možné popsat vědou, se brzy stává nekontrolovalonou hrůzou. Šikanovaná dívka se pomocí telepatie mstí na svých spolužácích (\"Carrie\"). Dům postavený na bývalém indiánském pohřebišti děsí své obyvatele (\"Poltergeist\"). Vrah přenese svojí duši do malé panenky a řádí dál (\"Dětská hra\"). Mrtví psi či kočky ožívají a mstí se (Řbitov zvířatek). \"Carrie, Hřbitov domácích zvířatek, Cujo\" či \"Osvícení\" vznikly podle knížek Stephena Kinga, nekorunovaného krále knižního hororu.\n\nS nástupem videokazet během 80. let je možné kromě velkorozpočtových filmů vidět i levné horory určené přímo pro televizní obrazovky. I když většina z nich měla špatné hodnocení od kritiků, některé z nich se dočkaly díky svému stylu postupně diváckým kultem. Takové byly nápadíte a krvavé horory jako \"Smrtelné zlo (někdy též Lesní duch)\" o souboji s démonem v opuštěné chatě nebo \"Bad Taste\" o lidožravých kanibalech, kteří napadnou Zemi. Tyto filmy mají na svědomí režiséři, kteří se později stali velmi úspěšnými v Hollywoodu – Sam Raimi a Peter Jackson. Speciální odrůdou hororu jsou italské krváky od režisérů jako Dario Argento (\"Suspiria\"). Tyto krvavé horory, z nichž nejslavnější je kontroverzní film \"Kanibalové\" (1980), mají svoji nálépku – splattery. Na přelomu tisicíleti také na chvíli pronikly do širšího povědomí díky sériím jako \"\" (2005) nebo \"Hostel\" (2005), které ještě násilí umocnily a udělaly z nich speciální záluby, díky které se těmto filmům začalo říkat torture porn.\n\nHoror se také poprvé propojuje se žánrem, který je jeho protipolém – komedie. Hororové komedie jsou buď přímo parodií na žánr jako takový (\"Mladý Frankenstein\" od Mela Brookse) a nebo umně mixují horor s černým humorem (\"Gremlins\", \"Critters\"). Vrcholem této zábavy je hororová komedie \"Krotitelé duchů\" (1984).\n\nNa počátku 90. let se horor dočkal poprvé uznání i na prestižním udílení filmových cen Oscar. Kriminální horor \"Mlčení jehňátek\" (1991) zaznamenal mimořádný úspěch, když získal ceny hned v pěti hlavních oscarových kategoriích – nejlepší film, herec, herečka, scénář a režie. Především ztvárnění sériového vraha Hannibala \"Kanibala\" Lectera v podání Anthony Hopkinse je považováno za ikonické. O rok dříve získala Oscara za vedlejší roli také Kathy Bates za film \"Misery nechce zemřít\" (1990). \n\nPo svém vrcholu začal horor v průběhu 90. letech mizet z nejvyšších příček popularity. Témata hororů jako byly slashery, útoky zvířat či souboje s mimozemšťany se opotřebovaly a pouze pár filmů za celou dekádu stojí za připomenutí. Zatímco fanoušky hororů byl nejvíc uctíván \"Vřískot\" (1996), který žánru slasherů vystavil parodii i poctu zároveň, nejúspěšnějším hororech dle tržeb v kině se stal (a dodnes jím je) film \"Šestý smysl\" (1999), ve kterém M. Night Shyamalan umně zpracoval tématiků duchů a doprovodil ji šokujícím koncem.\n\nZajímavé horory během 90. let vznikaly v Japonsku. I když se většinou odehrávaly ve městěch vybavené moderní technikou, přesto nabídly působivé využítí starých legend o strašidelných domech nebo sériových vrazích. Takové byly filmy jako \"Nenávist\" nebo \"Kruh\". Do většínu povědomí se tyto filmy paradoxně dostaly až když vznikly jejich hollywoodské remaky (\"Kruh\" v roce 2002 a Nenávist v roce \"Nenávist\" v roce 2004).\n\n\"Záhada Blair Witch\" (1999) stvořila na přelomu tisícíleti malou vlnu hororů tzv. found footage, tedy tvářících se jako opravdový materiál, který zachytil skutečnou vraždu či hrůzu a byl později \"náhodou\" objeven. Tento populární styl úspěšně využily filmy jako \"REC\", \"Paranormal Activity\", \"Quarantine\" a nebo \"Cloverfield\". \n\nÚspěch těchto filmů, které vznikaly s minimálními náklady, ale měly obrovský úspěch, inspirovaly producenty k natáčení dalších hororů v podobném stylu. Zápletka je obvykle velmi jednoduchá – strašidelný dům, minimum efektů, neznámé obsazení a \"lekačky\", tedy šokující a strašidelné záběry ukazující hrůzu pouze na zlomek vteřiny. Aktuální jedničkou v tomto směru je producent Jason Blum, který stojí za nejúspěšnějšími horory posledních let – \"V zajetí démonů\", \"Insidious\" či \"Annabelle\". Má na svědomí také kritický ceněný sociální horor \"Uteč\" (2017).\n\nČesky a československý horor částečně kopíroval vlny ve světové kinematografii. Za nejlepší český horor bývá považováno psychologické drama \"Spalovač mrtvol\" (1969), odpovědi na kombinaci hrůz spojených s vědou a technikou byl v 80. letech \"Upír z Feratu\", monstrum z lidových vyprávění zase ožilo v pohádkovém hororu \"Panna a netvor\". Všechny tyto filmy natočil nekorunovaný král českého hororu, režisér Juraj Herz. Mezi další zajímavé české horory lze považovat řádení mimozemšťanů během studenské akce v horách, které umně zpracovala Věra Chytilová ve filmu \"Vlčí bouda\", poctu slasherům, zombies a splatterům natočil Marek Dobeš v \"Choking Hazard\" a na vlně found footage se svezl před několika lety i Petr Jákl se svým filmem \"Ghoul\". Unikátní hororový zážitek jsou filmy od režiséra Jana Švankmajera – \"Otesánek\" nebo \"Šílení\".\n"}
{"id": "835001", "url": "https://cs.wikipedia.org/wiki?curid=835001", "title": "Kanton Rougemont-le-Château", "text": "Kanton Rougemont-le-Château\n\nKanton Rougemont-le-Château (fr. \"Canton de Rougemont-le-Château\") je francouzský kanton v departementu Territoire de Belfort v regionu Franche-Comté. Skládá se z 11 obcí.\n\n"}
{"id": "835003", "url": "https://cs.wikipedia.org/wiki?curid=835003", "title": "Dub žlázonosný", "text": "Dub žlázonosný\n\nDub žlázonosný (\"Quercus serrata\", syn. \"Q. glandulifera\") je opadavý strom dorůstající výšky 25 metrů. Pochází z Asie a v Česku je občas pěstován jako okrasný strom.\n\nDub žlázonosný je opadavý strom dorůstající výšky okolo 25 metrů. Koruna je mohutná, rozložitá. Borka je šedá až tmavě hnědočervená, mělce podélně rozpukaná. Listy jsou řapíkaté až téměř přisedlé, úzce vejčité, vejčitě kopinaté nebo obvejčité, 7 až 17 cm dlouhé a 3 až 9 cm široké, tence kožovité, v mládí lepkavé, svrchu tmavě zelené a lesklé, na rubu modravě zelené a hedvábitě chlupaté. Čepel listů je na okraji pilovitá, na bázi klínovitá až téměř zaokrouhlená, na vrcholu špičatá. Žilnatina je tvořena 7 až 12 páry postranních žilek. Řapíky jsou 5 až 15 mm dlouhé. Samičí květenství jsou 1,5 až 3 cm dlouhá. Žaludy jsou po 1 až 3 na krátkých stopkách, 1,7 až 2 cm dlouhé a 0,8 až 1,2 cm široké, z 1/4 až 1/3 kryté hustě měkce chlupatou číškou.\n\nDub žlázonosný je přirozeně rozšířen v Číně, Japonsku a Koreji. Roste v opadavých lesích v nadmořských výškách 100 až 2000 metrů. Je to pomalu rostoucí dřevina, nevybíravá k typu půdy.\n\nV minulosti byly duby \"Quercus serrata\" a \"Quercus glandulifera\" brány jako 2 samostatné druhy, současná taxonomie rozlišuje pouze jeden druh, \"Quercus serrata\".\n\nDub žlázonosný je v Česku poměrně zřídka pěstován jako okrasná a sbírková dřevina. Do Evropy byl zaveden v roce 1893. Je vysazen např. v Dendrologické zahradě v Průhonicích, Arboretu Kostelec nad Černými lesy a v Botanické zahradě a arboretu MU v Brně.\n\n"}
{"id": "835012", "url": "https://cs.wikipedia.org/wiki?curid=835012", "title": "Seznam hor a kopců v Angole", "text": "Seznam hor a kopců v Angole\n\nToto je seznam hor a kopců v Angole.\n\n\n"}
{"id": "835013", "url": "https://cs.wikipedia.org/wiki?curid=835013", "title": "Kanton Valdoie", "text": "Kanton Valdoie\n\nKanton Valdoie (fr. \"Canton de Valdoie\") je francouzský kanton v departementu Territoire de Belfort v regionu Franche-Comté. Skládá se ze tří obcí.\n\n"}
{"id": "835014", "url": "https://cs.wikipedia.org/wiki?curid=835014", "title": "Seznam českých lingvistů", "text": "Seznam českých lingvistů\n\nToto je seznam českých lingvistů.\n\n\n\n\n"}
{"id": "835017", "url": "https://cs.wikipedia.org/wiki?curid=835017", "title": "Kanton Belfort-Centre", "text": "Kanton Belfort-Centre\n\nKanton Belfort-Centre (fr. \"Canton de Belfort-Centre\") je francouzský kanton v departementu Territoire de Belfort v regionu Franche-Comté. Skládá se pouze z centrální části města Belfort.\n"}
{"id": "835019", "url": "https://cs.wikipedia.org/wiki?curid=835019", "title": "Kanton Belfort-Est", "text": "Kanton Belfort-Est\n\nKanton Belfort-Est (fr. \"Canton de Belfort-Est\") je francouzský kanton v departementu Territoire de Belfort v regionu Franche-Comté. Skládá se pouze z východní části města Belfort.\n"}
{"id": "835020", "url": "https://cs.wikipedia.org/wiki?curid=835020", "title": "Kanton Belfort-Nord", "text": "Kanton Belfort-Nord\n\nKanton Belfort-Nord (fr. \"Canton de Belfort-Nord\") je francouzský kanton v departementu Territoire de Belfort v regionu Franche-Comté. Skládá se pouze ze severní části města Belfort.\n"}
{"id": "835021", "url": "https://cs.wikipedia.org/wiki?curid=835021", "title": "Kanton Belfort-Ouest", "text": "Kanton Belfort-Ouest\n\nKanton Belfort-Ouest (fr. \"Canton de Belfort-Ouest\") je francouzský kanton v departementu Territoire de Belfort v regionu Franche-Comté. Skládá se pouze ze západní části města Belfort.\n"}
{"id": "835022", "url": "https://cs.wikipedia.org/wiki?curid=835022", "title": "Kanton Belfort-Sud", "text": "Kanton Belfort-Sud\n\nKanton Belfort-Sud (fr. \"Canton de Belfort-Sud\") je francouzský kanton v departementu Territoire de Belfort v regionu Franche-Comté. Skládá se pouze z jižní části města Belfort.\n"}
{"id": "835023", "url": "https://cs.wikipedia.org/wiki?curid=835023", "title": "Kanton Saint-Valery-sur-Somme", "text": "Kanton Saint-Valery-sur-Somme\n\nKanton Saint-Valery-sur-Somme (fr. \"Canton de Saint-Valery-sur-Somme\") byl francouzský kanton v departementu Somme v regionu Pikardie. Skládal se z 12 obcí. Zrušen byl po reformě kantonů 2014.\n\n"}
{"id": "835024", "url": "https://cs.wikipedia.org/wiki?curid=835024", "title": "Kanton Rosières-en-Santerre", "text": "Kanton Rosières-en-Santerre\n\nKanton Rosières-en-Santerre (fr. \"Canton de Rosières-en-Santerre\") byl francouzský kanton v departementu Somme v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "835026", "url": "https://cs.wikipedia.org/wiki?curid=835026", "title": "Kanton Crécy-en-Ponthieu", "text": "Kanton Crécy-en-Ponthieu\n\nKanton Crécy-en-Ponthieu (fr. \"Canton de Crécy-en-Ponthieu\") byl francouzský kanton v departementu Somme v regionu Pikardie. Skládal se z 21 obcí. Zrušen byl po reformě kantonů 2014.\n\n"}
{"id": "835028", "url": "https://cs.wikipedia.org/wiki?curid=835028", "title": "Palác Hrobčických", "text": "Palác Hrobčických\n\nPalác Hrobčických, zvaný též dům U Tobolky, je raně barokní palácová stavba v ulici Rytířské 401/20 v Praze 1 – Starém Městě, která je chráněna jako kulturní památka České republiky. Zadní strana paláce ústí do ulice Provaznická. Sousedí s Wimmerovým palácem (Rytířská čp. 402/18), s nímž má společného majitele. \n\nVinou bezohledných stavebních úprav v letech 2004/05 je tento palác zejména v interiérech a na nádvoří závažně poškozen a zůstává od té doby prázdný, nevyužívaný.\n\nPalác má gotické základy. Od roku 1526 patřil palác šlechtickému rodu Hrobčických, podle nichž je pojmenován. Současná raně barokní podoba pochází z doby po roce 1680. V 15. století byl přestavěn a půdorys rozšířen až k hradební uličce (dnešní Provaznická). Poslední přestavby proběhly ve 30. letech 20. století, kdy bylo vybouráno přízemí, nově vybetonováno a přeměněno na velikou prodejnu; zbytek fasády hlavního průčelí zůstal raně barokní.\nObě budovy byly od roku 1992 ve vlastnictví společností T.V.B. spol. s r.o. a CVTB spol. s r.o. Když do nich v létě roku 2004 vstoupil italský investor Cesare Belliti, byly vzápětí z jeho popudu zahájeny rozsáhlé, až do března 2005 trvající bourací práce a provedena půdní vestavba, a to přesto, že bylo třikrát majiteli ze strany NPÚ i Odboru památkové péče Magistrátu hl. města Prahy nařízeno, aby tyto nepovolené úpravy okamžitě zastavil. Teprve trestní oznámení ze strany obou úřadů a také Klubu Za starou Prahu, podané na neznámého pachatele pro podezření ze spáchání trestných činů zneužití vlastnictví a maření výkonu úředního rozhodnutí, vedlo ke konečnému přerušení „rekonstrukčních“ prací. \n\nVýsledkem několikaměsíčního bourání interiérů, jež bylo, dle slov italského architekta, pouhými \"„přípravnými prácemi, které byly nezbytné proto, aby se zbytečně neztrácel čas při čekání na vyřešení byrokratických průtahů...“\", je silné architektonicko-umělecké znehodnocení jak tohoto, tak sousedního paláce a nevratná ztráta archeologických nálezových situací. Ve většině prostor obou paláců jsou zbourány vnitřní dělící zdi, plošně otlučeny historické omítky (včetně středověkých fresek a raně novověkých přemaleb), zcela nebo částečně rozebrány stropy a v cihelné gotické dělící zdi mezi oběma domy jsou proraženy průchody. Byly též pod podlahou prodejny vykopány a odvezeny zásypy kleneb goticko-renesančních sklepů (které měly být později vůbec odstraněny za účelem výstavby podzemních garáží) a téměř 5 m hluboký výkop byl proveden i na dvoře paláce. Také bylo zbouráno dvorní křídlo (to ovšem pocházelo z poslední novodobé adaptace).\n\nV roce 2007 byl vydán trestní příkaz proti jednateli tehdejšího vlastníka za poškození nemovitých kulturních památek. Následně objekt zůstával bez údržby, od roku 2014 je stav stabilizován.\n\nDům spolu se sousedním palácem Hrobčických vlastní společnost MAITREA a.s. podnikatele Antonína Koláčka.\n\n"}
{"id": "835031", "url": "https://cs.wikipedia.org/wiki?curid=835031", "title": "Eduard Falcký", "text": "Eduard Falcký\n\nEduard Falcký německy Eduard von der Pfalz (5. října 1625, Den Haag – 13. března 1663, Paříž) byl falcký princ z linie Pfalz-Simmern.\n\nEduard se narodil jako šestý syn/osmé dítě tzv. \"\"zimního krále\"\" Fridricha Falckého (1596–1632) a jeho manželky, anglické princezny Alžběty Stuartovny (1596–1662). Jeho prarodiči byli z otcovy strany falcký kurfiřt Fridrich IV. Falcký a jeho manželka Luisa Juliana Oranžská, z matčiny pak anglický král Jakub I. Stuart a Anna Dánská. Světlo světa spatřil v nizozemském Haagu, kam uprchli jeho rodiče po ztrátě českého trůnu po bitvě na Bílé hoře.\n\nEduard byl vychován jako kalvinista, avšak roku 1645 konvertoval, k velké nelibosti a proti odporu své matky ke katolické víře, aby se mohl oženit s o deset let starší Annou Gonzaga (1616-1684), dcerou Karla I. Gonzagy, mantovského vévody, již poznal na své cestě na francouzský dvůr. Manželství bylo uzavřeno tajně 24. dubna roku 1645. Kvůli této změně vyznání, kterou uskutečnil přes odpor své protestantské rodiny, se Eduard obrátil na würzburského biskupa Johanna Philippa von Schönborn, který měl hájit jeho dědické a právní nároky.\n\nKoncem roku 1652 Eduardova starší sestra Luisa Hollandina prchla do Francie, kde pod vlivem svého bratra a jeho manželky rovněž přestoupila na katolickou víru.\n\nZ manželství Eduarda a Anny Gonzaga se narodili čtyři potomci – tři dcery a syn, který však v útlém věku zemřel:\n\nEduard žil v Paříži až do své smrti; zemřel zde ve svých 37 letech 13. března roku 1663.\n\nKvůli své konverzi ke katolictví byl Eduard vyloučen z dědických nároků ve Falci. V důsledku anglického \"Act of Settlement\" z roku 1701, podle něhož z nástupnictví na anglický trůn jsou vyloučeni ti, kdo jsou katolického vyznání (\"„papeženci“\") nebo kdo si vezmou za manžela katolíka, byl roku 1714 jako král Velké Británie Jiří I. korunován syn Eduardovy nejmladší sestry Žofie, zatímco Eduardovy dcery byly jako příslušnice katolické církve z následnictví anglického trůnu vyloučeny.\n\nEduard sám byl, přes své katolické vyznání, jmenován roku 1649 rytířem Podvazkového řádu.\n\n\n"}
{"id": "835033", "url": "https://cs.wikipedia.org/wiki?curid=835033", "title": "Open Your Eyes (album, Goldfinger)", "text": "Open Your Eyes (album, Goldfinger)\n\nOpen Your Eyes je v pořadí čtvrté studiové album americké punk rockové hudební skupiny Goldfinger. Bylo vydáno 7. května roku 2002.\nAutorem všech skladeb je John Feldmann, není-li uvedeno jinak.\n"}
{"id": "835035", "url": "https://cs.wikipedia.org/wiki?curid=835035", "title": "Žabař, kuchař, manželka a její Homer", "text": "Žabař, kuchař, manželka a její Homer\n\nŽabař, kuchař, manželka a její Homer (anglicky \"The Mook, the Chef, the Wife and Her Homer\") je 1. díl 18. řady amerického animovaného seriálu \"Simpsonovi\". Premiéru v USA měl 10. září 2006. Scénář napsal Bill Odenkirk.\n\nVe školním autobuse Bart zabral Líze sedadlo svým skateboradem. Když si Líza stěžuje Ottovi, zatahá za sluchátka jeho walkmana a ten spadne na zem. Otto nemá co poslouchat. Cestou zahlédne porouchaný autobus Metallicy a chce jim pomoci. Oni souhlasí, ale Bart ukradl školní autobus. Mezitím ale nasednou do auta k Hansu Krtkovi, spal totiž s Larsovou babičkou, a tak ho považují za většího fanouška než Ottu.\n\nKdyž Bart po odvezení žáků vrátí Ottovi autobus, Otta mu naplácá na zadek. Přitom ho ale vidí ředitel Skinner a zakáže mu dočasně řídit autobus. Kvůli tomu musí rodiče vozit své děti do školy autem. Marge veze Barta, Lízu, Milhouse, Nelsona, dvojčata Sherri a Terri a Michaela. Michael je ve škole outsider. Když ale vyjde najevo, že je syn mafiánského bose Tlustého Tonyho, začnou se ho všichni bát. Líza však pozná, že on není jako jeho táta. Sedne si k němu u oběda a Michael ji nabídne, že pro ni uvaří lepší jídlo. Je dobrý kuchař, ale jeho otec o tom nechce ani slyšet. Tlustý Tony totiž chce, aby jeho syn převzal rodinný podnik – obchodování s odpadem, což je pouze krytí pro Tonyho nezákonné aktivity.\n\nJednou veze Tlustý Tony děti ze školy domů. Cestou ho napadnou jeho odvěcí nepřátelé v „obchodu s odpadem“ Calabresiovci. Podaří se mu jich ale zbavit. Když vykládá Barta a Lízu, Michael pozve Simpsonovi k nim na večeři. Při večeři vyruší Tonyho Calabresiovci, kteří přijeli na schůzku. Tony jim vyčte jejich pokus ho zabít. Říká, že Michael by stejně zaujal jeho místo a vykonal by krutou pomstu. Líza přemluví Michaela, aby konečně řekl svému otci, že ho nechce následovat a chce se stát kuchařem. Calabresiovci se Tonymu vysmějí, pokusí ho zabít a skončí v nemocnici a není ničeho schopen.\n\nHomer a Bart zatím vedou mafii, ale Michael se nemůže smířit s tím, co to s nimi dělá. Pozve Calabresiovce a vyjedná s nimi mír, předá jim vše, co mu patří. Pak jim naservíruje večeři. Oni se po ní ale otráví. Líza přijde na to, že to udělal schválně. Tlustý Tony ho za to pochválí.\n"}
{"id": "835036", "url": "https://cs.wikipedia.org/wiki?curid=835036", "title": "Mandragora (film)", "text": "Mandragora (film)\n\nMandragora je český film z roku 1997 ze světa pražských prostitutů. Psychologické drama natočil polský režisér Wiktor Grodecki podle scénáře, na němž spolupracoval s jedním z hlavních protagonistů a těžil z jeho osobních příběhů. Navázal tím na své předchozí dokumentární filmy \"Tělo bez duše\" a \"Andělé nejsou andělé\", v nichž se věnoval téže problematice.\n\nFilm vypráví příběh patnáctiletého Marka, který utekl od přísného otce z Přerova do hlavního města Prahy. V nádražní herně natrefí na protřelého pasáka Honzu, který ho přivede ke gay prostituci. Hned první noc končí v bytě bohatého, slizce vylíčeného gaye Franty a nedobrovolně zažívá svůj první \"kšeft\". Přátelství posléze nachází u šestnáctiletého kolegy Davida, který je prostitutem v Praze již rok a s nímž společně okradou spícího německého klienta. Pasák Honza je po pronásledování kluků zatčen policií a dvojice si dál sama vydělává na živobytí krádežemi a prostitucí. \n\nZkouší pást desítku mladších kluků, které odkoupí od svérázného pasáka Saši a kteří by měli „šlapat“ za ně. Jenže kšefty se nehýbou a kluci jsou z hotelu Delta vystěhováni. Na své cestě potkávají dalšího bohatého, ale šíleného klienta, který málem Marka zabije, další prostituty jako Libor, nebo amerického klienta Rudyho, kterého za pomoci alkoholu uspí a okradou o dolary a cennosti. \n\nKluci odjíždí do Ústí nad Labem za Davidovým otcem, kterému chce David popřát k narozeninám, místo zazvonění se ale na chodbě paneláku psychicky sesype a s otcem se nesetká. Pokračují v pití na místní diskotéce, kde na sebe upoutají pozornost místních postarších štamgastů svým okázalým vystupováním. Na toaletě jsou napadeni, čemuž nezabrání ani Lucie, bývalá Davidova přítelkyně, která je také v baru. \n\nRáno se pokusí oloupit stařenku na hřbitově, jelikož nemají už žádné peníze a vrací se zpátky do Prahy. Zde je hledá policie, propuštěný Honza i rozzlobený Saša, kterému není po chuti, že prchli s lupem po Rudym, který si nárokoval. \n\nDo podniku, kde se prostituti schází je již nepustí, o chvíli později jsou zbiti Sašovými kluky. Dostávají se opět k Honzovi, v žalostném stavu na hlavním nádraží vybírají z košů zbytky cigaret a žádný z klientů je již nechce. Do toho vstupuje Libor, který se vrátil ze Španělska, Davida odvádí stranou a dává mu drogy. \n\nSetkání s Liborem je přivede za Krysou, dalším pasákem, který ve vlastním bytě točí porno pro německou společnost v bytě na Žižkově, kde se volně pohybují děti a manželka a vše se odehrává v jejich přítomnosti.. Nabízí klukům pervitin a přinutí je k nechráněnému análnímu styku. David se nechtěně znovu setká s Američanem Rudym a schytá bolestivou odplatu za krádež. Je zatčen policií a Marek zůstává sám. Vrací se k Liborovi a žádá ho, aby mu prodal dávku pervitinu. Libor mu vyhoví.\n\nOd Libora se také dozví, že vězeňští doktoři zjistili, že David je HIV pozitivní. V ten okamžik si Marek vzpomene, co se stalo u Krysy a je mu jasné, že je i on HIV pozitivní. Výrobce drog a porna Krysu udá na policii a po proběhlé razii, kdy policisté najdou jak samotného Krysu, který se chtěl při zásahu předávkovat pervitinem, tak i skupinu kluků, kteří zrovna natáčeli s Krysou porno. Marek na chodbě vyloupí Krysovu drogovou skrýš, kterou sebere a uteče. \n\nDo Prahy se vydal hledat i zoufalý Markův otec, který po neúspěšném policejního vyšetřování pátrá sám a dostane se až do klubu, kde fyzicky konfrontuje Sašu, který mu nabízí jiného chlapce jménem Marek. \n\nMarek s balíkem plným drog utíká na hlavní nádraží, kde si v kabince na toaletě připravuje dávku heroinu. Dostává halucinace a na toaletě se nožem podřeže. Mezitím na hlavní nádraží přichází Markův otec, jde na toaletu. Mezi Markem a otcem jsou jen zavřené dveře. Jenže v tu dobu je už Marek v kaluži krve a bez známek života a otec o něm neví. Ten odjíždí zoufalý z Prahy zpět do Přerova. \n\n \n"}
{"id": "835037", "url": "https://cs.wikipedia.org/wiki?curid=835037", "title": "Kanton Acheux-en-Amiénois", "text": "Kanton Acheux-en-Amiénois\n\nKanton Acheux-en-Amiénois (fr. \"Canton d'Acheux-en-Amiénois\") byl francouzský kanton v departementu Somme v regionu Pikardie. Skládal se z 26 obcí. Zrušen byl po reformě kantonů 2014.\n\n"}
{"id": "835038", "url": "https://cs.wikipedia.org/wiki?curid=835038", "title": "Kanton Ailly-le-Haut-Clocher", "text": "Kanton Ailly-le-Haut-Clocher\n\nKanton Ailly-le-Haut-Clocher (fr. \"Canton d'Ailly-le-Haut-Clocher\") byl francouzský kanton v departementu Somme v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "835039", "url": "https://cs.wikipedia.org/wiki?curid=835039", "title": "Holly Miranda", "text": "Holly Miranda\n\nHolly Miranda je americká zpěvačka-skladatelka a hudebnice. Kromě toho, že je profesionální klavíristka, je také samouk na kytaru a trumpetu. V roce 2001 nahrála album \"High Above The City\", které obsahuje 20 skladeb a bylo k dostání pouze na jejích koncertech. Na konci roku 2003 se seznámila s Alexem Lipsenem, producentem a klávesistou. S ním založila skupinu The Jealous Girlfriends, čtyřčlennou skupinu založenou ve Williamsburgu v Brooklynu. Její hudba je velmi oblíbená a veřejně chválená zpěvákem Kanye Westem a herečkou Scarlett Johansson.\n\nMiranda vyrůstala v Detroitu, kde zpívala v místním kostele. V 6 letech začala hrát na piano a ve 14 letech se začala učit hrát na kytaru a také začala psát vlastní skladby. V 16 letech se přestěhovala do New Yorku, opustila střední školu, kterou dokončila prostřednictvím korespondence později. V 17 letech podepsala nahrávací smlouvu se společností Sony BMG, ale výsledek této spolupráce pro ni nebyl moc uspokojující.\n\n,Skončila jsem s tím, tak, že jsem od toho odešla\", řekla Miranda. ,Je to někde na bezpečném místě a nikdo to nikdy neuslyší.\"\n\nPo přestěhování se do New Yorku založila kapelu s názvem The Jealous Girlfriends. The Jealous Girlfriends koncertovali spolu s kapelami Nada Surf a Delta Spirit. Jejich skladby zazněly v televizních seriálech jako je \"Kriminálka Miami\", \"Láska je Láska\" nebo \"Chirurgové\". Nahrávky skupiny obdržely kladné recenze kritiků, ale momentálně si členové kapely dávají pauzu, aby se věnovali svým sólovým kariérám.\n\nPoté, co skupina The Jealous Girlfriends ohlásila pauzu, se Holly Miranda rozhodla vydat sólové album s pomocí přítele, producenta, Davida Siteka. Album \"The Magician's Private Library\" bylo nahráno v roce 2008. Mirandino vydavatelství Chrysalis Music album financovalo, ale oficiálně album vyšlo až v roce 2010, kdy Miranda podepsala smlouvu s nahrávací společností XL Recordings. Debutové album \"The Magician's Private Library\" obdrželo kladné recenze kritiků; kritici na webu Metacritic ohodnotili album hodnocením 68 ze 100. Album se umístilo na 40. místě americké hitparády \"Billboard\" Top Heatseekers. Skladba s názvem \"Forest Green, Oh Forest Green\" byla vydána jako první singl, následována skladbou \"Waves\".\n\nS albem \"The Magician's Private Library\" vyjela na turné po USA, kdy předskakovala kanadské skupině Tegan and Sara. Miranda také podpořila turné londýnské skupiny The xx k jejich debutovému albu XX a turné s názvem Lungs Tour britské skupiny Florence and the Machine.\nHolly se podílela na skladbě umělce Theophiluse Londona s názvem 'Love Is Real' z jeho alba z roku 2011, \"Timez Are Weird These Days\". Její vokály jsou užity kapelou CREEP na singlu 'Animals', který vyšel 17. ledna 2012.\n\nHolly Miranda neskrývá svoji homosexuální orientaci, ale nechce s ní být spojována v souvislosti s její hudební kariérou. ,Nemám žádný problém s tím, být otevřeně lesba, ale nechci, aby to mělo co do činění s mojí hudbou\", řekla Miranda. \"Mám ráda, koho mám ráda. Jen nechci, aby lidé kvůli tomu přestali poslouchat moji hudbu a také nechci, aby lidé poslouchali moji hudbu jen proto, že jsem lesbička. Ještě jsem se s tím moc profesionálně nevyrovnala.\"\nHolly Miranda se v srpnu roku 2010 přestěhovala do Los Angeles. Momentálně pracuje na svém dalším albu.\n\n\n\n\n"}
{"id": "835041", "url": "https://cs.wikipedia.org/wiki?curid=835041", "title": "Kanton Ailly-sur-Noye", "text": "Kanton Ailly-sur-Noye\n\nKanton Ailly-sur-Noye (fr. \"Canton d'Ailly-sur-Noye\") je francouzský kanton v departementu Somme v regionu Hauts-de-France. Skládá se z 54 obcí. Před reformou kantonů 2014 ho tvořilo 22 obcí.\n\nod roku 2015:\n\n\npřed rokem 2015:\n\n"}
{"id": "835042", "url": "https://cs.wikipedia.org/wiki?curid=835042", "title": "Kanton Albert", "text": "Kanton Albert\n\nKanton Albert (fr. \"Canton d'Albert\") je francouzský kanton v departementu Somme v regionu Hauts-de-France. Skládá se z 67 obcí. Před reformou kantonů 2014 ho tvořilo 26 obcí.\n\nod roku 2015:\n\n\npřed rokem 2015:\n\n"}
{"id": "835044", "url": "https://cs.wikipedia.org/wiki?curid=835044", "title": "Kanton Rue", "text": "Kanton Rue\n\nKanton Rue (fr. \"Canton de Rue\") je francouzský kanton v departementu Somme v regionu Hauts-de-France. Skládá se z 55 obcí. Před reformou kantonů 2014 ho tvořilo 17 obcí.\n\nod roku 2015:\n\n\npřed rokem 2015:\n\n"}
{"id": "835046", "url": "https://cs.wikipedia.org/wiki?curid=835046", "title": "Kanton Abbeville-Nord", "text": "Kanton Abbeville-Nord\n\nKanton Abbeville-Nord (fr. \"Canton d'Abbeville-Nord\") byl francouzský kanton v departementu Somme v regionu Pikardie. Skládal se ze sedmi obcí. Zrušen byl po reformě kantonů 2014.\n\n"}
{"id": "835047", "url": "https://cs.wikipedia.org/wiki?curid=835047", "title": "Kanton Abbeville-Sud", "text": "Kanton Abbeville-Sud\n\nKanton Abbeville-Sud (fr. \"Canton d'Abbeville-Sud\") je francouzský kanton v departementu Somme v regionu Pikardie. Skládal se ze sedmi obcí. Zrušen byl po reformě kantonů 2014.\n\n"}
{"id": "835048", "url": "https://cs.wikipedia.org/wiki?curid=835048", "title": "Kanton Bernaville", "text": "Kanton Bernaville\n\nKanton Bernaville (fr. \"Canton de Bernaville\") byl francouzský kanton v departementu Somme v regionu Pikardie. Skládal se z 12 obcí. Zrušen byl po reformě kantonů 2014.\n\n"}
{"id": "835049", "url": "https://cs.wikipedia.org/wiki?curid=835049", "title": "Kanton Boves", "text": "Kanton Boves\n\nKanton Boves (fr. \"Canton de Boves\") byl francouzský kanton v departementu Somme v regionu Pikardie. Skládal se z 23 obcí. Zrušen byl po reformě kantonů 2014.\n\n"}
{"id": "835050", "url": "https://cs.wikipedia.org/wiki?curid=835050", "title": "Kanton Bray-sur-Somme", "text": "Kanton Bray-sur-Somme\n\nKanton Bray-sur-Somme (fr. \"Canton de Bray-sur-Somme\") byl francouzský kanton v departementu Somme v regionu Pikardie. Skládal se z 19 obcí. Zrušen byl po reformě kantonů 2014.\n\n"}
{"id": "835051", "url": "https://cs.wikipedia.org/wiki?curid=835051", "title": "Kanton Chaulnes", "text": "Kanton Chaulnes\n\nKanton Chaulnes (fr. \"Canton de Chaulnes\") byl francouzský kanton v departementu Somme v regionu Pikardie. Skládal se z 22 obcí. Zrušen byl po reformě kantonů 2014.\n\n"}
{"id": "835052", "url": "https://cs.wikipedia.org/wiki?curid=835052", "title": "Kanton Combles", "text": "Kanton Combles\n\nKanton Combles (fr. \"Canton de Combles\") byl francouzský kanton v departementu Somme v regionu Pikardie. Skládal se z 19 obcí. Zrušen byl po reformě kantonů 2014.\n\n"}
{"id": "835053", "url": "https://cs.wikipedia.org/wiki?curid=835053", "title": "Kanton Conty", "text": "Kanton Conty\n\nKanton Conty (fr. \"Canton de Conty\") byl francouzský kanton v departementu Somme v regionu Pikardie. Skládal se z 23 obcí. Zrušen byl po reformě kantonů 2014.\n\n"}
{"id": "835054", "url": "https://cs.wikipedia.org/wiki?curid=835054", "title": "Kanton Corbie", "text": "Kanton Corbie\n\nKanton Corbie (fr. \"Canton de Corbie\") je francouzský kanton v departementu Somme v regionu Hauts-de-France. Skládá se ze 40 obcí. Před reformou kantonů 2014 ho tvořilo 23 obcí.\n\nod roku 2015:\n\npřed rokem 2015:\n\n"}
{"id": "835055", "url": "https://cs.wikipedia.org/wiki?curid=835055", "title": "Kanton Domart-en-Ponthieu", "text": "Kanton Domart-en-Ponthieu\n\nKanton Domart-en-Ponthieu (fr. \"Canton de Domart-en-Ponthieu\") byl francouzský kanton v departementu Somme v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "835056", "url": "https://cs.wikipedia.org/wiki?curid=835056", "title": "Třinácté patro", "text": "Třinácté patro\n\nTřinácté patro (anglicky The Thirteenth Floor) je německo-americký sci-fi thriller z roku 1999 režírovaný Josefem Rusnakem. Vychází z knižní předlohy \"Simulacron-3\", vědeckofantastického románu z roku 1964 amerického spisovatele Daniela F. Galouye o virtuálním městě.\n\nDěj se odehrává v americkém městě Los Angeles, ve filmu se prolínají 3 časové roviny: roky 1937, 1990 a 2024.\n\nV roce 2000 byl film nominován na cenu Saturn v kategorii \"nejlepší science fiction film za rok 1999\", tu nakonec získal film \"Matrix\".\n\n\nHannon Fuller, vlastník bohaté společnosti zaměřené na vývoj softwaru pracuje se svým zástupcem Douglasem Hallem na precizní virtuální kopii města Los Angeles z roku 1937. Sám do umělé reality vstupuje a testuje ji. Zjistí něco velmi znepokojivého a zanechá o tom zprávu svému kolegovi Douglasovi v umělé realitě krátce předtím, než je zavražděn.\n\nPřípadu se ujímá detektiv LAPD Larry McBain. Hlavním podezřelým je Douglas Hall, na nějž nedlouho před svou smrtí Fuller převedl firmu. Samotný Hall má pochybnosti, naráží na podivné stopy. Nemůže si navíc vybavit, co dělal v ten den, kdy byl Fuller zavražděn. Setká se s Jane Fullerovou, dcerou Hannona, o níž dosud neměl ponětí, přestože s Fullerem dlouho spolupracoval a byli blízkými přáteli. Douglas se s Jane sblíží, ta mu prozradí, že ji otec kontaktoval, aby přijela a pomohla mu zavřít firmu. Hall je překvapen, něco takového netušil. \n\nObjeví se muž, jenž policii vypoví, že viděl Halla s Fullerem tu noc, kdy byl zavražděn. Douglas je zatčen a propuštěn poté, co mu poskytne alibi Jane. Je přesvědčen, že se ho Fuller snažil varovat a vydává se do umělé reality do roku 1937 pátrat po vzkazu. Objeví se zde v podobě úředníka Johna Fergusona. Dopis se vzkazem Fuller předal barmanovi noblesního podniku Jerry Ashtonovi. Ten si jej přečetl a zjistil tak šokující fakt, který si jel následně ověřit, totiž že jeho realita není skutečná. Postupoval podle pokynů v dopise. Zničený a frustrovaný Ashton napadne Halla a pokusí se jej zabít, Douglas vyvázne na poslední chvíli, podaří se mu z reality 1937 uniknout, resp. zachrání ho jeho přítel a spolupracovník Jason Whitney. \nDouglas se snaží nalézt Jane, po níž se slehla zem a objeví její dvojnici, Natashu Molinaro, která pracuje jako prodavačka. Natasha jej nepoznává, ale Douglas je jí povědomý. Určité souvislosti začínají docházet i detektivu McBainovi, jenž je Hallovi neustále v patách.\nHall provede experiment, jenž popsal ve svém vzkazu Fuller – a rovněž zjistí deprimující věc: jeho Los Angeles roku 1990 je taktéž virtuální realita. Jane Fullerová vstupuje do roku 1990, aby hrála určenou roli, převzala kontrolu nad otcovou společností a uzavřela realitu 1937. Douglas Hall byl vymodelován podle jejího manžela Davida. Jane se do virtuálního Douglase Halla zamilovala, pozorovala ho již určitou dobu a všimla si jeho laskavosti a čestnosti. To neuniklo pozornosti Davida, jenž dokázal vstoupit do Hallovy fyzické podoby a spáchat vraždy. \n\nJason Whitney se vydá do roku 1937 v roli Jerryho Ashtona, jenž unesl v kufru automobilu Johna Fergusona. Při policejní silniční kontrole je nešťastnou náhodou zabit (vstoupí do vozovky před nákladní automobil) a Whitneyovo tělo v roce 1990 převezme vědomí Ashtona. Jerry Ashton se v přetechnizované době stěží orientuje. Setká se s Hallem a chce vidět stroj, počítač, který jej stvořil. Douglas Hall ho bere do třináctého patra, kde se nachází hardware. Do Hallova těla pronikne David a Jerryho Ashtona zastřelí. Pokusí se zabít i Jane, ale tomu předejde detektiv McBain. Policista pak požádá Jane, aby odešla, odkud pochází a nechala je svému osudu. Tím naznačil, že si je také vědom své „role“ a povahy prostředí roku 1990. \n\nDavidova smrt v Hallově tělu v roce 1990 umožnila Hallovu vědomí převzít kontrolu nad Davidovým tělem v roce 2024. Tady Hall najde Jane a jejího otce ve futuristicky laděném Los Angeles. Film končí v momentě, kdy se závěrečná scénka s happy endem vypne jako televizní obrazovka. \n\n\n"}
{"id": "835057", "url": "https://cs.wikipedia.org/wiki?curid=835057", "title": "Kanton Doullens", "text": "Kanton Doullens\n\nKanton Doullens (fr. \"Canton de Doullens\") je francouzský kanton v departementu Somme v regionu Hauts-de-France. Skládá se z 44 obcí. Před reformou kantonů 2014 ho tvořilo 14 obcí.\n\nod roku 2015:\n\npřed rokem 2015:\n\n"}
{"id": "835058", "url": "https://cs.wikipedia.org/wiki?curid=835058", "title": "Kanton Friville-Escarbotin", "text": "Kanton Friville-Escarbotin\n\nKanton Friville-Escarbotin (fr. \"Canton de Friville-Escarbotin\") je francouzský kanton v departementu Somme v regionu Hauts-de-France. Skládá se z 24 obcí. Před reformou kantonů 2014 ho tvořilo 9 obcí.\n\nod roku 2015:\n\npřed rokem 2015:\n\n"}
{"id": "835059", "url": "https://cs.wikipedia.org/wiki?curid=835059", "title": "Kanton Hallencourt", "text": "Kanton Hallencourt\n\nKanton Hallencourt (fr. \"Canton de Hallencourt\") byl francouzský kanton v departementu Somme v regionu Pikardie. Skládal se ze 16 obcí. Zrušen byl po reformě kantonů 2014.\n\n"}
{"id": "835060", "url": "https://cs.wikipedia.org/wiki?curid=835060", "title": "Kanton Oisemont", "text": "Kanton Oisemont\n\nKanton Oisemont (fr. \"Canton d'Oisemont\") byl francouzský kanton v departementu Somme v regionu Pikardie. Skládal se z 31 obcí. Zrušen byl po reformě kantonů 2014.\n\n"}
{"id": "835061", "url": "https://cs.wikipedia.org/wiki?curid=835061", "title": "Kanton Ham", "text": "Kanton Ham\n\nKanton Ham (fr. \"Canton de Ham\") je francouzský kanton v departementu Somme v regionu Hauts-de-France. Skládá se z 67obcí. Před reformou kantonů 2014 ho tvořilo 19 obcí.\n\nod roku 2015:\n\n\npřed rokem 2015:\n\n"}
{"id": "835062", "url": "https://cs.wikipedia.org/wiki?curid=835062", "title": "Hororová komedie", "text": "Hororová komedie\n\nHororová komedie je jeden z filmových žánrů. Obsah hororové komedie kombinuje žánry hororu a komedie, přičemž vzniká témá s hororovými prvky, které diváka místo vyděšení rozesměje. Žánr má dosti blízko dalšímu hororovému podžánru, kterým je splatter. Příkladem hororové komedie může být film \"Návrat oživlých mrtvol\" (1985) nebo \"Masakr v Texasu\" (1994).\n\n"}
{"id": "835063", "url": "https://cs.wikipedia.org/wiki?curid=835063", "title": "Kanton Hornoy-le-Bourg", "text": "Kanton Hornoy-le-Bourg\n\nKanton Hornoy-le-Bourg (fr. \"Canton de Hornoy-le-Bourg\") byl francouzský kanton v departementu Somme v regionu Pikardie. Skládal se ze 16 obcí. Zrušen byl po reformě kantonů 2014.\n\n"}
{"id": "835066", "url": "https://cs.wikipedia.org/wiki?curid=835066", "title": "Kanton Roye", "text": "Kanton Roye\n\nKanton Roye (fr. \"Canton de Roye\") je francouzský kanton v departementu Somme v regionu Hauts-de-France. Skládá se z 62 obcí. Před reformou kantonů 2014 ho tvořilo 33 obcí.\n\nod roku 2015:\n\n\npřed rokem 2015:\n\n"}
{"id": "835067", "url": "https://cs.wikipedia.org/wiki?curid=835067", "title": "Kanton Molliens-Dreuil", "text": "Kanton Molliens-Dreuil\n\nKanton Molliens-Dreuil (fr. \"Canton de Molliens-Dreuil\") byl francouzský kanton v departementu Somme v regionu Pikardie. Skládal se z 27 obcí. Zrušen byl po reformě kantonů 2014.\n\n"}
{"id": "835068", "url": "https://cs.wikipedia.org/wiki?curid=835068", "title": "Kanton Poix-de-Picardie", "text": "Kanton Poix-de-Picardie\n\nKanton Poix-de-Picardie (fr. \"Canton de Poix-de-Picardie\") je francouzský kanton v departementu Somme v regionu Hauts-de-France. Skládá se z 79 obcí. Před reformou kantonů 2014 ho tvořilo 28 obcí.\n\nod roku 2015:\n\n\npřed rokem 2015:\n\n"}
{"id": "835069", "url": "https://cs.wikipedia.org/wiki?curid=835069", "title": "Kanton Roisel", "text": "Kanton Roisel\n\nKanton Roisel (fr. \"Canton de Roisel\") byl francouzský kanton v departementu Somme v regionu Pikardie. Skládal se z 22 obcí. Zrušen byl po reformě kantonů 2014.\n\n"}
{"id": "835070", "url": "https://cs.wikipedia.org/wiki?curid=835070", "title": "Kanton Montdidier", "text": "Kanton Montdidier\n\nKanton Montdidier (fr. \"Canton de Montdidier\") byl francouzský kanton v departementu Somme v regionu Pikardie. Skládal se ze 34 obcí. Zrušen byl po reformě kantonů 2014.\n\n"}
{"id": "835071", "url": "https://cs.wikipedia.org/wiki?curid=835071", "title": "Kanton Péronne", "text": "Kanton Péronne\n\nKanton Péronne (fr. \"Canton de Péronne\") je francouzský kanton v departementu Somme v regionu Hauts-de-France. Skládá se ze 60 obcí. Před reformou kantonů 2014 ho tvořilo 21 obcí.\n\nod roku 2015:\n\n\npřed rokem 2015:\n\n"}
{"id": "835072", "url": "https://cs.wikipedia.org/wiki?curid=835072", "title": "Kanton Picquigny", "text": "Kanton Picquigny\n\nKanton Picquigny (fr. \"Canton de Picquigny\") byl francouzský kanton v departementu Somme v regionu Pikardie. Skládal se z 21 obcí. Zrušen byl po reformě kantonů 2014.\n\n"}
{"id": "835073", "url": "https://cs.wikipedia.org/wiki?curid=835073", "title": "Kanton Nouvion", "text": "Kanton Nouvion\n\nKanton Nouvion (fr. \"Canton de Nouvion\") byl francouzský kanton v departementu Somme v regionu Pikardie. Skládal se ze 17 obcí. Zrušen byl po reformě kantonů 2014.\n\n"}
{"id": "835074", "url": "https://cs.wikipedia.org/wiki?curid=835074", "title": "Kanton Nesle", "text": "Kanton Nesle\n\nKanton Nesle (fr. \"Canton de Nesle\") byl francouzský kanton v departementu Somme v regionu Pikardie. Skládal se z 21 obcí. Zrušen byl po reformě kantonů 2014.\n\n"}
{"id": "835075", "url": "https://cs.wikipedia.org/wiki?curid=835075", "title": "Kanton Moreuil", "text": "Kanton Moreuil\n\nKanton Moreuil (fr. \"Canton de Moreuil\") je francouzský kanton v departementu Somme v regionu Hauts-de-France. Skládá se ze 43 obcí. Před reformou kantonů 2014 ho tvořilo 23 obcí.\n\nod roku 2015:\n\npřed rokem 2015:\n\n"}
{"id": "835076", "url": "https://cs.wikipedia.org/wiki?curid=835076", "title": "Kanton Moyenneville", "text": "Kanton Moyenneville\n\nKanton Moyenneville (fr. \"Canton de Moyenneville\") byl francouzský kanton v departementu Somme v regionu Pikardie. Skládal se ze 14 obcí. Zrušen byl po reformě kantonů 2014.\n\n"}
{"id": "835078", "url": "https://cs.wikipedia.org/wiki?curid=835078", "title": "Kaple svatého Kryštofa (Paříž)", "text": "Kaple svatého Kryštofa (Paříž)\n\nKaple svatého Kryštofa (fr. \"Chapelle Saint-Christophe\") byla kaple v Paříži na ostrově Cité.\n\nKaple svatého Kryštofa se nacházela severně od dnešního náměstí \"Parvis Notre-Dame\" před katedrálou Notre-Dame. Byla určena pro duchovní potřebu chudinského špitálu (hospitale pauperum).\n\nV roce 829 byla připojena k domům určených k bydlení pro chudé, nemohoucí a nemocné. Od roku 1006 byli správci těchto staveb kanovníci při Notre-Dame. Budovy jsou zmiňovány v patentu z roku 1157. Pařížský biskup Maurice de Sully nechal tyto budovy zbořit při stavbě nové katedrály Notre-Dame a na místo nich vznikl špitál Hôtel-Dieu.\n"}
{"id": "835081", "url": "https://cs.wikipedia.org/wiki?curid=835081", "title": "Gemma Galganiová", "text": "Gemma Galganiová\n\nSvatá Gemma Galganiová (12. března 1878, Camigliano – 11. dubna 1903, Lucca) byla italská křesťanská mystička, u níž se projevila stigmata. V roce 1933 ji papež Pius XI. beatifikoval, za svatou byla prohlášena Piem XII. v roce 1940.\n"}
{"id": "835095", "url": "https://cs.wikipedia.org/wiki?curid=835095", "title": "Biskupský palác (Paříž)", "text": "Biskupský palác (Paříž)\n\nBiskupský palác v Paříži (francouzsky \"Palais épiscopal de Paris\") byl palác v Paříži na ostrově Cité, ve kterém od 6. do 12. století sídlili pařížští biskupové.\n\nPodle zvyklostí v merovejské a karolínské době byl palác postaven podél městských hradeb jako součást opevnění. Biskup Maurice de Sully nechal palác nově vybudovat po roce 1160 během výstavby katedrály Notre-Dame.\n\nTento pozdější (Arci)biskupský palác byl vystavěn na jiném místě jihovýchodně od katedrály. Tento palác vyhořel ve dnech 14. a 15. února 1831 při proticírkevních nepokojích a byl následně stržen.\n\nPopisy paláce historika Řehoře Tourského (539-594) a básníka Venance Fortunata (530-609) neumožňují přesně situovat budovu (domus ecclesiae), která se nacházela v sousedství kostelů Saint-Étienne, Notre-Dame a Saint-Jean le Rond. Biskupský palác tvořil součást enklávy biskupských staveb.\n\n"}
{"id": "835097", "url": "https://cs.wikipedia.org/wiki?curid=835097", "title": "Super Furry Animals", "text": "Super Furry Animals\n\nSuper Furry Animals je velšská alternativní rocková skupina. Vznikla v roce 1993 v Cardiffu. Skupina se skládá z členů: Gruff Rhys (zpěv, kytara), Huw Bunford (kytara, zpěv), Guto Pryce (baskytara), Cian Ciarán (klávesy, syntezátory, kytara, zpěv) a Dafydd Ieuan (bicí, zpěv). Dříve ve skupině hrál i herec Rhys Ifans.\n\nSvé první album nazvané \"Fuzzy Logic\" vydala v roce 1996 a do roku 2009 následovalo dalších osm. Většina repertoáru skupiny je zpívána anglicky, album \"Mwng\" z roku 2000 je nazpíváno kompletně ve velštině. Na o rok novějším albu \"Rings Around the World\" se podíleli Paul McCartney ze skupiny The Beatles a John Cale ze skupiny The Velvet Underground. Roku 2000 se skupina spolu s Johnem Calem a dalšími velšskými hudebníky podílela na filmu \"Beautiful Mistake\". V roce 2010 skupina přestala být aktivní, ačkoliv svůj rozpad oficiálně neoznámila. Různí členové nadále pracovali na vlastních projektech.\n\nPočátkem roku 2014 všichni členové dohromady představili vlastní značku piva pod názvem Fuzzy. V únoru roku 2015 byla představena oficiální biografická kniha o skupině nazvaná \"Rise of the Super Furry Animals\", jejím autorem je Ric Rawlins. V roce 2015 začala skupina opět vystupovat. Nejprve odehrála krátké turné v květnu toho roku a později, v létě 2015, vystoupila na několika festivalech.\n\n\n\n"}
{"id": "835102", "url": "https://cs.wikipedia.org/wiki?curid=835102", "title": "Rings Around the World", "text": "Rings Around the World\n\nRings Around the World je páté studiové album velšské skupiny Super Furry Animals. Album vyšlo v červenci 2001 u vydavatelství Epic Records a jde o jejich debut u major labelu. Na albu hrála, mimo členů skupiny, řada různých doprovodných hudebníků (houslisté, violisté, violoncellisté). Tuto sestavu ještě doplnili hosté Paul McCartney, dřívější člen skupiny The Beatles a John Cale, dřívější člen The Velvet Underground.\n\n\n"}
{"id": "835108", "url": "https://cs.wikipedia.org/wiki?curid=835108", "title": "Stadio Arechi", "text": "Stadio Arechi\n\nStadio Arechi je stadion v Salernu. Je především používán pro fotbal. Pojme 37 245 diváků a své domácí zápasy týmu Salernitana. Byl otevřen v roce 1991\nremízovým zápasem Salernitana-Padova. Třikrát byl poctěn návštěvou italské fotbalové reprezentace.\n"}
{"id": "835109", "url": "https://cs.wikipedia.org/wiki?curid=835109", "title": "Hey Venus!", "text": "Hey Venus!\n\nHey Venus! je osmé studiové album velšské skupiny Super Furry Animals. Album vyšlo v srpnu 2007 u vydavatelství Rough Trade Records. Album produkovala skupina Super Furry Animals a David Newfeld.\n\nV žebříčku UK Albums Chart se umístilo nejlépe na 11. místě.\n\n\n"}
{"id": "835114", "url": "https://cs.wikipedia.org/wiki?curid=835114", "title": "Diskografie Boba Dylana", "text": "Diskografie Boba Dylana\n\nToto je diskografie amerického písničkáře Boba Dylana. Za svou kariéru vydal celkem 35. studiových alb.\n\n\n"}
{"id": "835116", "url": "https://cs.wikipedia.org/wiki?curid=835116", "title": "Vermin", "text": "Vermin\n\nVermin může znamenat:\n\nv hudbě:\n\njména a příjmení osob:\n"}
{"id": "835119", "url": "https://cs.wikipedia.org/wiki?curid=835119", "title": "Knihy odvahy a dobrodružství", "text": "Knihy odvahy a dobrodružství\n\nKnihy odvahy a dobrodružství, zkráceně KOD, je edice dobrodružné literatury, kterou od roku 1954 vydává Státní nakladatelství dětské knihy (SNDK), později přejmenované na Albatros. Cílovou skupinou byly starší děti a dospívající mládež.\n\nKnihy v edici vycházely nejprve brožované s obrázkem po celé obálce. Prvním vázaným svazkem edice (s omyvatelnou vazbou) byli \"Tři mušketýři\" z roku 1958. Také obálka neměla zpočátku čtyři proužky v levém horním rohu obálky. První knihou v této úpravě byli \"Chlapci z Pavelské ulice\" rovněž z roku 1958.\n\nRoku 1992 bylo vydávání edice na sedm let přerušeno. Když bylo roku 1999 vydávání obnoveno knihou \"Černý hřebec\", došlo zároveň s tím ke změně formátu obálky (tři proužky namísto čtyř a obdélníkový obrázek na obálce sahající zhruba do jejích tří čtvrtin byl prodloužen až do jejího konce). Roku 2003 byla obálka znovu změněna (tři proužky zůstaly, ale obrázek byl nyní přes celou obálku).\n\nRoku 2007 bylo vydávání edice opět přerušeno. Další svazek \"Fakír z Benáres a jiné povídky\" vyšel až roku 2012. Následovalo další přerušení ve vydávaní edice a zatím poslední svazek \"Nobody - muž z Neznáma\" vyšel až po sedmi letech roku 2019. \n\nNěkteré knihy byly v edici vydány dvakrát pod různými čísly, došlo také k chybám v číslování. O těchto skutečnostech a případně o dalších zajímavých okolnostech informují poznámky, připojené k jednotlivým svazkům edice.\n\nNejvíce knih vyšlo v edici od českých autorů, a to 47. Pořadí národních literatur v edici je následující:\n\nV edici vyšla díla 150 spisovatelů a jedna antologie (Chlapík z pekla). Nejvydávanějšími spisovateli jsou:\n\nNa ilustracích knih edice se podílelo 92 ilustrátorů, z toho pouze 10 zahraničních:\n\nNejčastějšími ilustrátory jsou:\n\nPět svazků edice vyšlo ilustrovaných v reedicích jiným ilustrátorem než první vydání:\n\nPod označením \"Malá řada Knih odvahy a dobrodružství\" vyšlo v SNDK v letech 1965-1967 pět knih dobrodružných příběhů, z nichž čtyři byly brožované sešity a jedna kniha byla vázaná. Vyznačovaly se obálkou se třemi černými pruhy, mezi nimiž byl uveden název díla a jeho autor. Pod pruhy byla barevná ilustrace zabírající zbytek obálky, Dvě z knih byly ilustrované.\n\n"}
{"id": "835120", "url": "https://cs.wikipedia.org/wiki?curid=835120", "title": "Evropská silnice E61", "text": "Evropská silnice E61\n\nEvropská silnice E61 je evropskou silnicí 1. třídy. Začíná v rakouském Villachu a končí v chorvatské Rijece. Spojuje tedy střední část světadílu s Jaderským mořem. Celá trasa měří 240 kilometrů.\n\n"}
{"id": "835124", "url": "https://cs.wikipedia.org/wiki?curid=835124", "title": "Elmore County", "text": "Elmore County\n\nElmore County je název dvou okresů ve Spojených státech amerických:\n"}
{"id": "835126", "url": "https://cs.wikipedia.org/wiki?curid=835126", "title": "Young Money Entertainment", "text": "Young Money Entertainment\n\nYoung Money Entertainment je americká hudební nahrávací společnost, kterou v roce 2005 založil rapper Lil Wayne. Současným prezidentem labelu je rapper Jermaine \"Mack Maine\" Preyan.\n\nJde o imprint hudebního vydavatelství Cash Money Records s distribucí u Universal Republic Records v USA a Island Records mimo USA.\n\nLabel byl založen roku 2005, tehdejším prezidentem byl Lil Wayne. Roku 2007 se prezidentem stal Cortez Bryant a roku 2009 Jermaine Preyan.\n\nLabel začal prosperovat roku 2009, kdy upsal posléze populární umělce, jimiž byli Drake a Nicki Minaj. Téhož roku členové vydavatelství nahráli společné album nazvané \"We Are Young Money\" a vydali se na Young Money Tour. Kompilačního alba se prodalo přes 500 000 kusů. Na albu se podíleli umělci Lil Wayne, Jae Millz, Gudda Gudda, Mack Maine, Drake, Tyga, T-Streets, Short Dawg, Shanell, Nicki Minaj, Lil Twist a Lil Chuckee.\n\nRoku 2010 pocházela tři alba z deseti nejprodávanějších hip-hopových alb právě z Young Money Entertainment.\n\nV červenci 2013 spolu s labelem Cash Money Records vydaly společnou kompilaci. Pod názvem Rich Gang vydali členové labelů stejnojmenné album. V USA se prodalo 40 000 kusů tohoto alba. Na albu se podíleli Lil Wayne, Nicki Minaj, Mack Maine, Tyga, Cory Gunz, Gudda Gudda a Jae Millz. Z alba pochází singl \"Tapout\" (Lil Wayne, Birdman, Mack Maine, Nicki Minaj & Future).\n\nV březnu 2014 label vydal již třetí kompilaci s názvem \"\". Na albu se podíleli umělci Lil Wayne, Drake, Nicki Minaj, Mack Maine, Tyga, Jae Millz, Cory Gunz, Christina Milan, Gudda Gudda, Lil Twist, Shanell, PJ Morton, Euro a Flow. Album debutovalo na 7. příčce v žebříčku Billboard 200 s 32 000 prodanými kusy v první týden prodeje.\n\nOd roku 2013 vedení labelu zažalovali umělci Lil Chuckee, Short Dawg a Torion, kteří se tak snažili vyvázat z nahrávacích smluv. Tito umělci byli na labelu již několik let, bez vydání alba. V roce 2014 se do kritiky labelu pustil i rapper Tyga, který u něj vydal tři alba. Čtvrté vydal v roce 2015 již nezávisle.\n\n"}
{"id": "835127", "url": "https://cs.wikipedia.org/wiki?curid=835127", "title": "Montpelerinská společnost", "text": "Montpelerinská společnost\n\nMontpelerinská společnost (anglicky ', francouzsky ') je mezinárodní sdružení liberálních či ultraliberálních ekonomů založené v roce 1947 Fridrichem Augustem von Hayekem. Nese jméno po místě prvního setkání, švýcarském letovisku Mont Pèlerin.\n\nV průběhu hospodářské krize třicátých let byla vypracována v USA hospodářská politika zvaná \"New Deal\", koncipovaná částečně v souladu se sociálně orientovanou teorií anglického ekonoma Johna Maynarda Keynese. Po druhé světové válce se v kontinentální západní Evropě začal rozvíjet systém sociálního státu a hospodářství s vyššími daněmi, tržními regulacemi a sociálními programy. Na východ od hranic Západního Německa, tedy ve střední a východní Evropě vznikl v mocenské sféře Sovětského svazu diktátorský socialismus se zestátněným plánovaným hospodářstvím. Liberální ekonomové oba systémy považovali za problematické a ohrožující individuální svobodu a volný trh. Socialismus sovětského typu ovšem vnímali jako potenciálně mnohem větší nebezpečí, ale západní Evropa mu díky poválečnému rozložení sil ve světě nebyla bezprostředně vystavena.\n\nPůvodem rakouský liberální ekonom Friedrich August von Hayek již v roce 1944 sepsal své myšlenky na podporu ekonomické a politické svobody v knize \"Cesta do otroctví\". O tři roky později sezval 39 ekonomů, historiků a filozofů do švýcarského letoviska Mont Pèlerin nedaleko Ženevského jezera na desetidenní jednání (ve dnech 1.–10. dubna 1947). Mezi zúčastněnými na této konferenci byli např. ekonomové Milton Friedman, Ludwig von Mises, Karl Popper, pozdější kancléř Spolkové republiky Německo a profesor ekonomie Ludwig Erhard a také Otto von Habsburg.\nZ tohoto setkání vzešla skupina, která si dala název \"Montpelerinská společnost\" a která se stala jednou z nejprestižnějších ekonomicko-liberálních společností západního světa.\n\nSkupina sepsala prohlášení o svých cílech, v němž vyzdvihla význam víry v soukromé vlastnictví a volnou tržní soutěž. Nesnažila se deklarovat žádné konkrétní politické cíle, nechtěla se spojovat se žádnou politickou stranou, usilovat o propagandu nebo prosazovat ortodoxní postoje. Chtěla především poskytnout prostor k výměně názorů. Sám Hayek se zásadně snažil stát stranou politiky a nechtěl být součástí nějaké školy či hnutí. Byl přesvědčen, že nikoli politická praxe, nýbrž myšlenky z dlouhodobého pohledu formují společnost.\n\nMontpelerinská společnost začala pořádat setkání jednou za rok či dva; od 70. let se frekvence ustálila na dvouleté periodě. Kromě valných shromáždění se od poloviny 60. let konají také nepravidelná regionální shromáždění a od konce 70. let i mimořádná setkání. Akce se konají v různých velkých městech Evropy a světa. Jedno z regionálních shromáždění proběhlo v roce 1991 v Praze, o deset let později v Bratislavě. V Praze se pak uskutečnilo dosud poslední valné shromáždění společnosti v září 2012.\n\nTomáš Lindner uvádí, že v 60. letech se společnost radikalizovala. Oproti německým liberálům (Ludwig Erhard, Alfred Müller-Armack), kteří hájili význam státu při prevenci monopolů a kartelů, získali na vlivu američtí ekonomové řídící se principem „čím slabší stát, tím lepší trh“.\n\nČlenové společnosti zakládali soukromé instituty propagující principy minimálního státu a nízkých daní. Ty publikovaly studie, analýzy a komentáře, pořádaly konference. Z menšinového myšlenkového proudu se v 80. letech stal proud většinový. Ve Velké Británii ovlivnili Margaret Thatcherovou, v USA Ronalda Reagana. Mezi lety 1982 a 1992 pět členů společnosti získalo Nobelovu cenu za ekonomii. Začátkem 90. let se těmito ideami inspirovali reformátoři východoevropských postkomunistických zemí, včetně tehdejšího federálního ministra financí ČSFR a později českého premiéra a prezidenta Václava Klause. Ten se stal členem společnosti v roce 1990.\n\nČlenská základna společnosti se rozrostla z necelých 50 na více než 500 osobností. Členství lze přitom získat jen na pozvání. Kromě již zmíněných spoluzakladatelů byli v této společnosti též Margaret Thatcherová, francouzský ministr financí Alain Madelin, belgický ministr hospodářství Jacques Van Offelen nebo hlavní poradci Borise Jelcina. Ivan Štampach zmiňuje i předpokládané členství ekonomických poradců Vladimira Putina.\nSpolečnost na svém webu uvádí držitele Nobelovy ceny za ekonomii z řad svých členů, kromě Hayeka a Miltona Friedmana to jsou: George Stigler, James M. Buchanan, Maurice Allais, Ronald H. Coase, Gary Becker a Vernon L. Smith. Zakladatel Hayek byl známý svým teoretickým sporem s Johnem Maynardem Keynesem, Buchanan je čelným představitelem školy veřejné volby.\n\nZ českých členů je znám i bývalý děkan Národohospodářské fakulty VŠE a člen NERV Jiří Schwarz (členství od roku 1994, od roku 2010 je členem správní rady). Schwarz zároveň předsedal Liberálnímu institutu, českému think-tanku klasického liberalismu, který mimo jiné organizoval pražskou konferenci Montpelerinské společnosti v roce 2012.\n\nTomáš Lindner píše, že v souvislosti s častým označováním deregulace trhů za příčinu finanční krize v 21. století a s vlivem neoliberálních principů na rostoucí nerovnost společenských vrstev „je doba vrcholu Montpelerinské společnosti zřejmě pryč“. Dokládá to i tím, že člen společnosti dostal Nobelovu cenu naposledy v roce 2002 a ve vrcholné politice zůstává podle něj jen Václav Klaus. Nepřímo to potvrdil i sám Václav Klaus ve svém pražském projevu: „Nečekal jsem, že obrana myšlenek kapitalismu, volného trhu a minimálního státu bude tak slabá.“\n\nFriedrich August von Hayek vedl společnost po dobu 14 let. Poté se jeho následovníci začali ve vedení střídat přibližně po dvou letech. Montpelerinská společnost uvádí na svých stránkách přehled dosavadních prezidentů správní rady:\n\n\nČinnost sdružení od počátku finančně podporuje kansaská nadace \"William Volker Fund\", která financovala již americkou účast na setkání v Mont Pèlerin. V té době byla nadace vedena Haroldem Luhnowem, zakladatelovým synovcem a pozdějším členem Montpelerinské společnosti. Nadace podporovala i volnotržní časopisy a knihy vydávané chicagskou školou a financovala vlivnou \"Foundation for Economic Education\" (FEE), která zaměstnávala Ludwiga von Mises.\n\n\n"}
{"id": "835140", "url": "https://cs.wikipedia.org/wiki?curid=835140", "title": "Žižická lípa", "text": "Žižická lípa\n\nŽižická lípa byl památný strom poblíž obce Žižice, která se nalézá 5 km východně od Slaného v okrese Kladno. Lípa malolistá (\"Tilia cordata\") rostla asi kilometr jihovýchodně od Žižic, při křižovatce silnic do Zvoleněvsi a Drnova. Terén v okolí místa tvoří otevřená polní krajina s velmi pozvolným sklonem k východu.; sám strom rostl na nevysoké mezi, lemující západní stranu křižovatky, v nadmořská výšce 264 metrů. Lokalita nese pomístní název \"„U lípy“\".\n\nLípa požívala ochrany od roku 1978. Měřený obvod jejího kmene dosahoval 286 centimetrů, výška udávána na 19 metrů.\n\nKonec stromu přinesla mimořádně mohutná vichřice Emma, která se přes střední Evropu přehnala z 1. na 2. březen 2008 a Žižickou lípu vyvrátila, přičemž došlo k přerušení odhadem 3/4 kořenového systému. V naději, že památný strom alespoň zčásti přežije a obrazí, byl podniknut pokus o jeho ošetření a usazení do původní polohy, avšak marně – lípa se z utrpěného rozsáhlého poškození již nevzpamatovala. Ochrana byla následně koncem téhož roku zrušena. Pařez lípy se podnes nachází dochován na původním místě; torzo kmene bylo převezeno do Žižic, kde zůstává ke spatření v parčíku na návsi (stav 2012).\n\nDne 22.9.2018 byla vysazena nová lípa a umístěn kříž s pamětní deskou - Tento pamětní kříž zde byl umístěn na místě padlé lípy u příležitosti výročí 700 let uplynulých první písemné zmínky o obci Žižice 1318 - 2018.\n\n\n"}
{"id": "835143", "url": "https://cs.wikipedia.org/wiki?curid=835143", "title": "Masakry v Paracuellos de Jarama", "text": "Masakry v Paracuellos de Jarama\n\nMasakry v Paracuellos de Jarama (španělsky Matanzas de Paracuellos) představují sérii masových poprav, které uspořádali španělští republikáni v listopadu a prosinci 1936 v Paracuellos de Jarama. Nejčastější odhady mluví o dvou až čtyřech tisících povražděných odpůrcích a kriticích republikánského Španělska.\n\nMezi nejznámější oběti patří např. dramatik Pedro Muñoz Seca, exministr Federico Salmón a admirál Mateo García de los Reyes.\n\n"}
{"id": "835145", "url": "https://cs.wikipedia.org/wiki?curid=835145", "title": "Francesco Monterisi", "text": "Francesco Monterisi\n\nFrancesco kardinál Monterisi (28. května 1934 Barletta) je italský římskokatolický kněz, kardinál, arcikněz baziliky sv. Pavla za hradbami.\nKněžské svěcení přijal 16. května 1957 a byl inkardinovaný do diecéze Bisceglie. Dne 24. prosince 1982 byl jmenován pronunciem v Jižní Koreji a zároveň titulárním arcibiskupem. Biskupské svěcení mu udělil papež Jan Pavel II. 6. ledna 1983. V roce 1993 byl jmenovaný prvním apoštolským nunciem v nezávislé Bosně a Hercegovině. Od roku 1998 začal pracovat ve Vatikánu jako sekretář Kongregace pro biskupy. Dne 3. července 2009 ho papež Benedikt XVI. jmenoval arciknězem baziliky sv. Pavla za hradbami. Jeho kardinálská nominace byla oznámena 20. října 2010, kardinálské insignie převzal o měsíc později na konzistoři 20. listopadu téhož roku.\n\n\n"}
{"id": "835148", "url": "https://cs.wikipedia.org/wiki?curid=835148", "title": "Mongolská Wikipedie", "text": "Mongolská Wikipedie\n\nMongolská Wikipedie (\"Монгол Википедиа\") - je mongolskojazyčná část Wikipedie, mezinárodní internetové encyklopedie s otevřeným obsahem, na jejíž tvorbě spolupracují dobrovolní přispěvatelé z celého světa. Celý projekt včetně české části provozuje nadace Wikimedia Foundation založená podle zákonů státu Florida (USA). Na tvorbě mongolské Wikipedie se významně podílí lidé žijící mimo Mongolskou republiku a ovládající mongolštinu. Mongolská verze je podle počtu článků 116. v pořadí z více než 300 existujících jazykových verzí.\n\nWikipedie vznikla 15. ledna 2001. Mongolská verze byla spuštěna 28. února 2004. V té době však Wikipedie používaly software UseMod a při přechodu na nový systém MediaWiki nebyly původní tři krátké články (HomePage, Veda, Kultura), které pravděpodobně existovaly, převedeny. První dochovanou editací na mongolské Wikipedii je zřejmě založení Hlavní strany jejím zkopírováním ze staršího systému UseMod dne 12. března 2004. Prvním správcem byl Bambuush.\n\nV roce 2004, zatímco Wikipedie dosáhla milionu článků (ve všech jazykových verzích dohromady), mongolská Wikipedie překonala hranici 10 článků. 25. května 2005 obsahovala 200 článků, 18. listopadu 2006 279 článků. 19. června 2008 se krátce před půlnocí mongolská Wikipedie přehoupla přes hranici 5 000 článků, 17. února 2010 kolem poledne pak přes 6 000 článků a 6. července 2011 přesáhla 7 000 článků. V lednu 2020 měla mongolská Wikipedie přes 18 900 článků.\n\nV lednu 2020 měla mongolská Wikipedie 5 správců. Správci jsou dobrovolní editoři s nadstandardními redakčními oprávněními, kteří však ve vztahu k tvorbě obsahu jsou rovni ostatním uživatelům a editorům. Registrováno bylo přes 62 000 editorů. Počet tzv. aktivních editorů, tedy těch, kteří v průběhu měsíce provedou více než pět editací, se v lednu pohyboval kolem 90.\n\nPočet editací mongolské Wikipedie podle země původu (stav 4. září 2006): Mongolsko: 95 %.\n\n"}
{"id": "835149", "url": "https://cs.wikipedia.org/wiki?curid=835149", "title": "Giovanni Battista Re", "text": "Giovanni Battista Re\n\nGiovanni Battista kardinál Re (30. ledna 1934 Borno, Itálie) je italský římskokatolický biskup, dlouholetý pracovník římské kurie, kardinál.\n\nStudoval v semináři v Brescii, v tomto městě také přijal 3. března 1957 kněžské svěcení. Později studoval kanonické právo na Papežské univerzitě Gregoriana a připravoval se na diplomatickou dráhu na Papežské diplomatické akademii. Na počátku 60. let působil jako duchovní a přednášející v semináři v Brescii, od července 1964 zahájil diplomatickou službu u Apoštolského stolce. Byl sekretářem na nunciaturách v Panamě a Íránu. V roce 1971 se vrátil do Vatikánu a pracoval jako sekretář kardinála Giovanniho Benelliho.\n\nDne 9. října 1987 byl jmenován sekretářem Kongregace pro biskupy, biskupské svěcení přijal z rukou papeže Jana Pavla II. 7. listopadu 1987. Dne 12. prosince byl jmenován substitutem ve státním sekretariátu (v sekci obecných záležitostí). Od 16. září 2000 plnil funkci prefekta Kongregace pro biskupy i předsedy Papežské komise pro Latinskou Ameriku. 21. února 2001 ho papež Jan Pavel II. jmenoval kardinálem. Po dovršení kanonického věku rezignoval na své funkce 30. června 2010.\nDne 18. ledna 2020 papež František schválil jeho volbu děkanem kardinálského kolegia, a tím se stal i titulárním biskupem ostijským. \n\n\n"}
{"id": "835150", "url": "https://cs.wikipedia.org/wiki?curid=835150", "title": "Michal Smejkal", "text": "Michal Smejkal\n\nMichal Smejkal (* 21. února 1986 v Plzni) je bývalý český fotbalový obránce naposledy působící v klubu FK Dukla Praha. Profesionální fotbalovou kariéru ukončil v červnu 2017 ve věku 31 let, poté se začal věnovat podnikání.\nMimo Česko působil na klubové úrovni v Kazachstánu v týmu Okžetpes FK. V nejvyšší české lize odehrál 165 zápasů a vstřelil 10 gólů. Nastupoval i v českých mládežnických reprezentacích do 19 a 21 let.\n\nPlzeňský odchovanec Michal Smejkal se zařadil do prvního týmu Plzně v zimě 2005. V lednu 2007 odešel hostovat do Blšan, ale ještě v létě téhož roku se vrátil zpět do západočeského klubu. Poté přestoupil do Teplic. V červenci 2012 podepsal smlouvu s Mladou Boleslaví.\n\n26. července 2012 v odvetném utkání 2. předkola Evropské ligy proti domácímu islandskému celku Thór Akureyri se srazil v 80. minutě s vlastním brankářem Janem Šedou a musel být vystřídán. Mladá Boleslav přesto zvítězila na Islandu 1:0, předtím doma 3:0 a postoupila do 3. předkola, kde byla po shodných prohrách 0:2 a 0:2 vyřazena nizozemským mužstvem FC Twente. Vyšetření odhalilo u Smejkala vážnější zranění po srážce - poškozené menisky, přetržený přední zkřížený vaz, pohmožděnou lýtkovou kost a naštípnutou zadní část holenní kosti.\n\nV únoru 2014 odešel z Mladé Boleslavi do SK Slavia Praha na půlroční hostování, přičemž opačným směrem šel Štěpán Koreš. Ve svém prvním soutěžním zápase za Slavii 22. února 2014 v ligovém střetnutí proti SK Sigma Olomouc šel na hřiště ve druhém poločase za stavu 0:4, utkání skončilo debaklem 1:5. Poprvé se v „sešívaném“ dresu gólově prosadil ve svém druhém ligovém zápase 28. února 2014 proti FK Dukla Praha, v němž vstřelil úvodní gól (Slavia vyhrála 2:1). Po sezoně 2013/14 se vrátil z hostování do Mladé Boleslavi.\n\nS Boleslaví se představil ve 2. předkole Evropské ligy UEFA 2014/15 proti bosenskému týmu NK Široki Brijeg.\n\nV březnu 2015 odešel hostovat do kazašského klubu Okžetpes FK, v zimním přestupovém období sezony 2015/16 se vrátil do Mladé Boleslavi. Poté přestoupil do mužstva FK Dukla Praha, kde podepsal kontrakt do léta 2017. Po skončení smlouvy se rozhodl ukončit profesionální hráčskou kariéru.\n\nMichal Smejkal reprezentoval Českou republiku v mládežnických kategoriích do 19 a 21 let.\n\nV reprezentačním výběru do 21 let debutoval 8. září 2007 v kvalifikačním utkání proti domácí Arménii (1:1). Ve svém druhém zápase 11. září 2007 vstřelil rovněž v kvalifikačním utkání hattrick Lichtenštejnsku, zápas skončil jasnou výhrou českého týmu 8:0.\n\nGóly Michala Smejkala v české reprezentaci do 21 let \n"}
{"id": "835152", "url": "https://cs.wikipedia.org/wiki?curid=835152", "title": "Filmová komedie", "text": "Filmová komedie\n\nFilmová komedie, nebo též komediální film, je jeden z filmových žánrů. Obsahem komediálního filmu jsou prvky humoru — žánr chce docílit divákova humorného nadhledu nad lidskými slabostmi a jejich nedostatečnostmi, které hlavní postava či postavy vždy vyřeší a děj filmu dopadá dobře. Opakem je tragédie. Příkladem komediálního filmu může být trilogie \"Moderní doba\" (1942), \"Deník Bridget Jonesové\" (2001), \"Fotr je lotr\" (2000) nebo \"Taxi\" (1998). Mezi nejznámější režiséry tohoto žánru patří: Charlie Chaplin, John Landis, Mel Brooks či Buster Keaton.\n\n"}
{"id": "835154", "url": "https://cs.wikipedia.org/wiki?curid=835154", "title": "Filmworks XXII: The Last Supper", "text": "Filmworks XXII: The Last Supper\n\nAutorem všech skladeb je John Zorn.\n"}
{"id": "835156", "url": "https://cs.wikipedia.org/wiki?curid=835156", "title": "Filmový muzikál", "text": "Filmový muzikál\n\nMuzikálový film, nebo též filmový muzikál, je jeden z filmových žánrů. Obsahem muzikálového filmu je mluvené slovo herců kombinující se s jejich zpěvem, často doprovázeným také tancem, to vše za doprovodu specifické filmové hudby. Příkladem muzikálového filmu může být \"Mamma Mia!\" (2008), \"Pomáda\" (1978) nebo \"West Side Story(1965)(dostal 10 Oscarů)\nMůže jít o filmové adaptace původních, obvykle komerčně úspěšných, divadelních muzikálů. Tento žánr také může být vhodně kombinován s jinými filmovými žánry, nejčastěji s žánry komediální či fiktivní povahy.\n"}
{"id": "835160", "url": "https://cs.wikipedia.org/wiki?curid=835160", "title": "Burundi na Letních olympijských hrách 1996", "text": "Burundi na Letních olympijských hrách 1996\n\nBurundi na Letních olympijských hrách 1996 reprezentovalo 7 sportovců.\n"}
{"id": "835162", "url": "https://cs.wikipedia.org/wiki?curid=835162", "title": "Pornografický film", "text": "Pornografický film\n\nPornografický film je jeden z filmových žánrů. Obsahem pornografického filmu je znázornění lidského těla (lidských těl) během jeho sexuálního chování, čímž chce žánr docílit divákova sexuálního vzrušení. Žánr má blízko erotickému filmu, avšak liší se již zmíněnou lidskou sexuální činností. Příkladem pornografického filmu může být \"Hluboké hrdlo\" (1972) nebo \"Doc MaCock\" (2005).\n\n"}
{"id": "835165", "url": "https://cs.wikipedia.org/wiki?curid=835165", "title": "113 (číslo)", "text": "113 (číslo)\n\nSto třináct je přirozené číslo. Následuje po číslu sto dvanáct a předchází číslu sto čtrnáct. Řadová číslovka je \"sto třináctý\". Římskými číslicemi se zapisuje CXIII.\n\nSto třináct je\n\n"}
{"id": "835166", "url": "https://cs.wikipedia.org/wiki?curid=835166", "title": "Mont Sokbaro", "text": "Mont Sokbaro\n\nMont Sokbaro (658 m n. m.) je hora v pohoří Atakora v západní Africe. Leží na státní hranici mezi Beninem (departement Donga, komuna Bassila) a Togem (region Kara, prefektura Assoli). Je to nejvyšší hora celého Beninu.\n\n"}
{"id": "835169", "url": "https://cs.wikipedia.org/wiki?curid=835169", "title": "Taxidermia", "text": "Taxidermia\n\nTaxidermia je maďarský film z roku 2006, který režíroval György Pálfi. Film je založen na motivech povídek spisovatele Lajose Parti Nagyho a byl natočen v koprodukci Maďarska, Rakouska a Francie.\n\nFilm je metaforou společenských a politických dějin Maďarska od druhé světové války až po současnost a obsahuje prvky surrealismu, černé komedie a body horroru. Film vypráví příběh tří generací mužů z Maďarska: důstojnického sluhy za druhé světové války, sportovního jedlíka během studené války a vycpavače zvířat v moderní kapitalistické době.\n\nFilm je rámován maďarským, do angličtiny překládaným proslovem na vernisáži. „Když něco končí, je důležité i to, jak to začalo.“\n\nPříběh tří generací začíná za druhé světové války na odlehlém maďarském vojenském postu, kde Vendel Morosgoványi vede bídnou existenci jako sluha poručíka Balatonyho. Vykonává manuální práce a spí v nevytápěné chatě vedle latríny. Často uniká do říše erotických fantazií. \n\nJednoho dne Morosgoványi kopuluje s půlkou zabitého prasete a přitom, jak se zdá, silou své extrémní imaginace oplodní poručíkovu manželku. (Nejednoznačná sekvence, v níž se střídají obrazy zabitého prasete, tlusté poručíkovy ženy a jejích mladých dcer, dovoluje různé výklady. Není úplně jasné, k čemu vlastně došlo.) Ráno poručík přistihne Morosgoványiho spícího v neckách a na místě jej zastřelí. Po nějaké době se narodí Kálmán Balatony, tlustý chlapeček s (promptně amputovaným) prasečím ocáskem.\n\nKálmán vyroste ve vrcholového sportovce, reprezentanta Maďarska ve sportovním jedení. Tato disciplína, v níž excelují Sověti a Bulhaři, není dosud uznána za olympijský sport. Náplní Kálmánova života jsou sportovní utkání, tvrdý trénink a soupeření o jedlici Gizi s kolegou sportovcem. Po nešťastném sportovním úrazu (zablokovaná čelist) na sportovních hrách sovětského bloku se Kálmán ocitne v nemocnici. Krátce nato následuje svatba s Gizi, na níž mu kolega ještě na poslední chvíli manželku svede.\n\nGizi porodí syna Lajose. V kontrastu s majestátními těly obou rodičů je Lajos bledý a vyhublý. Když dospěje, pracuje jako preparátor zvířat. Když nepracuje ve své vycpavačské prodejně nebo nepokračuje v marných pokusech najít si děvče, nakupuje Lajos potraviny pro svého otce Kálmána. Toho opustila manželka a ztloustl tak obludně, že už nemůže opustit křeslo ve svém malém bytě. Kálmán, který vykrmuje své obrovské kočky máslem, aby z nich udělal přebornice v jedení, má pro svého neduživého syna jen pohrdání: „Já jsem tvrdě makal! Svůj úspěch jsem si vydřel! Co ty mi budeš vykládat, vejškrabku? Po mně pojmenovali techniku zvracení!“ Syn, jenž už nemůže urážky vydržet, práskne dveřmi a uteče.\n\nKdyž se druhý den vrátí, zjistí, že hladové kočky unikly ze špatně zavřené klece a sežraly otci vnitřnosti. Lajos, který už nemá proč žít, vycpe jak svého otce, tak kočky, pak připojí své tělo do podomácku zhotoveného chirurgického stroje a s pomocí sedativ a léků proti bolesti si začne odstraňovat vnitřní orgány. Nakonec sám sebe zašije a spustí mechanismus, který mu uřízne hlavu. Torzo těla společně s otcem a kočkami je pak vystaveno pro snobské publikum na vernisáži ve vídeňském MuseumsQuartier.\n"}
{"id": "835173", "url": "https://cs.wikipedia.org/wiki?curid=835173", "title": "Propagandistický film", "text": "Propagandistický film\n\nPropagandistický film je jeden z filmových žánrů. Obsahem propagandistického filmu je zaujmutí diváka za pomocí propagace politických či náboženských myšlenek. Příkladem propagandistického filmu může být \"The Silent Village\" (1943) či \"Don't Be a Sucker!\" (1947).\n"}
{"id": "835176", "url": "https://cs.wikipedia.org/wiki?curid=835176", "title": "Milan Lalkovič", "text": "Milan Lalkovič\n\nMilan Lalkovič (* 9. prosinec 1992, Košice) je slovenský fotbalový útočník, od léta 2018 hráč českého prvoligového klubu SK Sigma Olomouc. Mimo Slovensko prošel angažmá v Anglii, Nizozemsku, Portugalsku, České republice a Skotsku. Reprezentoval Slovensko v mládežnických kategoriích. Hraje primárně na postu levého křídla.\n\nJeho otcem je bývalý fotbalista, trenér a sportovní ředitel MFK Košice Milan Lalkovič st.\n\nKošický rodák Milan Lalkovič začal v dětství s fotbalem v oddílu FK Košice-Barca. Zazářil ve slovenském mládežnickém fotbale a v roce 2006 odešel na zkoušku do anglického klubu Chelsea FC (měl možnost jít i do Manchesteru City). Po několika zkušebních zápasech (včetně jednoho, ve kterém se čtyřikrát gólově prosadil), podepsal s klubem jako teprve 14letý několikaletou smlouvu. V Anglii s ním byl dva roky jeho otec. Během sezóny 2009/10 vyhrál s mládežnickým celkem Chelsea soutěž FA Youth Cup (po výsledcích ve finále proti Aston Ville 1:1 venku a 2:1 doma). V sezoně 2010/11 se začlenil do rezervního týmu anglického velkoklubu. Před sezónou 2013/14 s ním Chelsea prodloužila o rok smlouvu. Po sezoně 2013/14 (kterou strávil na hostování ve Walsallu) nabídku na další prodloužení nedostal a stal se tudíž volným hráčem.\n\nDo Doncasteru přišel Lalkovič 18. srpna 2011 na jednoměsíční hostování. Debutoval 20. srpna proti Derby County FC, utkání skončilo porážkou Doncasteru Rovers 0:3. Po dalších dobrých výkonech mu bylo hostování prodlouženo o další měsíc. Celkem odehrál za Doncaster Rovers 6 zápasů. Poté se vrátil do Chelsea.\n\nOd zimy 2012 do 30. června 2012 měl Milan Lalkovič půl roku hostovat v nizozemském klubu ADO Den Haag (hostování bylo ukončeno již v dubnu). Debutoval 18. února 2012 v zápase proti Excelsioru, když šel za stavu 1:1 na hřiště v 66. minutě. Tímto výsledkem střetnutí také skončilo.\n\n18. července 2012 odešel na jednoroční hostování do portugalského prvoligového klubu Vitória SC (známého i pod názvem Vitória Guimarães). 19. srpna nastoupil poprvé v dresu Vitórie proti Sportingu Lisabon (0:0), když šel na hřiště v 87. minutě.\n\n14. září 2012 se poprvé trefil v přípravném utkání proti týmu z portugalské čtvrté ligy FC Infesta (gól se nepočítá do oficiálních statistik). Zápas skončil vítězstvím Vitórie 3:0, Lalkovič přidal k přesné trefě i jednu přihrávku na gól. \n\nV červenci 2013 odešel na půlroční hostování do anglického klubu Walsall FC hrajícího League One, třetí nejvyšší anglickou ligovou soutěž. Zde debutoval 3. srpna 2013 v 1. ligovém kole proti Tranmere (výhra 3:1), vstřelil jednu branku a na další asistoval. V lednu 2014 mu Chelsea hostování, o které stál klub i samotný hráč, prodloužila do konce sezóny 2013/14.\n\nV červenci 2014 se stal volným hráčem a přestoupil do českého klubu FK Mladá Boleslav. V 1. české lize (Synot liga) debutoval 3. července 2014 proti FK Dukla Praha (porážka 0:1), odehrál druhý poločas. V Synot lize si připsal 6 startů, branku nevstřelil.\n\nV lednu 2015 odešel do anglického klubu Barnsley FC hrajícího Football League One.\n\nV červenci 2015 se vrátil do Walsall FC, kde již v minulosti působil. Podepsal smlouvu na jeden rok.\n\nV červnu 2016 podepsal dvouletou smlouvu s anglickým klubem Portsmouth FC poté, co odmítl nový jednoroční kontrakt s Walsallem.\n\nV lednu 2017 odešel na hostování do skotského prvoligového týmu Ross County FC.\n\nV říjnu 2018 přestoupil jako hráč do prvoligového českého týmu SK Sigma Olomouc.\n\nMilan Lalkovič reprezentuje Slovensko v mládežnických kategoriích od 17 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Skóroval 10. září 2012 proti Kazachstánu (výhra 6:0). Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\nV týmu U21 působil i jako kapitán.\n\n"}
{"id": "835177", "url": "https://cs.wikipedia.org/wiki?curid=835177", "title": "Digestiv", "text": "Digestiv\n\nDigestiv (z franc. \"digestif\" – trávicí) je alkoholický nápoj, který se podává po jídle, aby podpořil trávení a „utišil žaludek“. Doplňuje sníženou hladinu trávicích enzymů. Je to opak aperitivu: zatímco aperitiv se podává před jídlem na povzbuzení chuti a rozvázání konverzace, digestivem naopak hostina končí.\n\nTypickými digestivy je například koňak, calvados nebo bylinné likéry.\n"}
{"id": "835178", "url": "https://cs.wikipedia.org/wiki?curid=835178", "title": "Seznam hor a kopců v Beninu", "text": "Seznam hor a kopců v Beninu\n\nToto je seznam hor a kopců v Beninu.\n\n\n"}
{"id": "835181", "url": "https://cs.wikipedia.org/wiki?curid=835181", "title": "Realistický film", "text": "Realistický film\n\nRealistický film ( reality film) je jeden z filmových žánrů. Obsah realistického filmu vychází z reality show. Zabývá se osudy skutečných lidí, čili film je natáčen s neherci a s nízkým rozpočtem. Obvykle se jedná spíše o dokumenty. Příkladem realistického filmu může být \"Ten pravý Cancun\" (2003).\n"}
{"id": "835187", "url": "https://cs.wikipedia.org/wiki?curid=835187", "title": "Romantický film", "text": "Romantický film\n\nRomantický film je jeden z filmových žánrů. Obsahem romantického filmu je prvek, za pomoci kterého děj diváka zaujme — láska. Takovýto film pojednává většinou o dvou a více postavách a obvykle tedy končí happyendem, existují ale výjimky. Příkladem romantického filmu může být \"Valčík na rozloučenou\" (1945), \"Pýcha a předsudek\" (2005), \"Prázdniny v Římě\" (1965) nebo \"Pretty Woman\" (1990).\n\nRomantické prvky mohou být vloženy do různých filmových žánrů, např.:\n\n\n"}
{"id": "835191", "url": "https://cs.wikipedia.org/wiki?curid=835191", "title": "Romantický horor", "text": "Romantický horor\n\nRomantický horor je jeden z filmových žánrů. Obsah romantického hororového filmu kombinuje prvky romantického a hororového žánru, přičemž film obsahuje milostné scény a scény snažící se na diváka uvalit strach. Příkladem romantického hororu může být film \"Valentine\" (2001), \"\" (2008) nebo \"Krev jako čokoláda\" (2007).\n\n"}
{"id": "835194", "url": "https://cs.wikipedia.org/wiki?curid=835194", "title": "Romantická komedie", "text": "Romantická komedie\n\nRomantická komedie, nebo též známý jako „rom-coms“, je jeden z filmových žánrů. Obsahem romantické komedie jsou prvky komediálního a romantického žánru, které se kombinují — žánr chce docílit divákova dojetí kombinací lásky a humoru.\n\nZa první filmovou romantickou komedii bývá někdy označován snímek \"Girl Shy\" z roku 1924, v němž nesmělý mladík Harold Lloyd obtížně nachází cestu k ženám. Rysy romantické komedie nesly i Chaplinova \"Světla velkoměsta\" z roku 1932.\n\nZa skutečný mezník v dějinách žánru však bývá označován především vstup dvou hereček téhož příjmení na plátna: Katharine Hepburnové a Audrey Hepburnové. Snímky s Katherine Hepburnovou měly velký vliv zejména na americký kulturní okruh (\"Leopardí žena\", \"Holiday\", \"Pat a Mike\"), ovšem snímky s Audrey Hepburnovou oslovili i mimoamerické publikum, staly se celosvětovou klasikou a nastavily základní parametry žánru - za mezníky bývají považovány zejména snímky \"Prázdniny v Římě\" z roku 1953 a \"Snídaně u Tiffanyho\" z roku 1961. Bývají hojně citovány, například model \"Prázdnin v Římě\" je přiznaně citován ve známé romantické komedii 90. let \"Notting Hill\". Na těchto dvou snímcích Audrey Hepburnové je také často ilustrována změna atmosféry doby - zatímco v \"Prázdninách v Římě\" je Audrey křehká a uvězněná v konvencích, ve \"Snídani u Tiffanyho\" je nezávislá, divoká, ztřeštěná a poblázněná hudbou, což ukazovalo změnu postavení ženy v západní společnosti.\n\nZa mezníky žánru romantické komedie bývají někdy též považovány snímky Marilyn Monroe z 50. let, které výrazně ovlivnily populární kulturu spíše než zápletkou určitou šablonovitostí (\"Vše o Evě\", \"Páni mají radši blondýnky\", \"Jak si vzít milionáře\", \"Slaměný vdovec\"). Právě tato linie romantické komedie se však ve změněné atmosféře 60. a 70. let zdála neudržitelná, ženské publikum už se chtělo vidět jinak.\n\nV 70. letech byl proto žánr romantické komedie na ústupu, tvůrci se občas pokusili spíše o ironickou polemiku se starými vzorci - například Woody Allen v \"Annie Hallové\". Také v osmdesátých letech, ač romantické komedie vznikaly, nezaznamenávaly výrazný ohlas a nestávaly se filmovou klasikou.\n\nObrat přinesl až úplný konec 80. let a léta devadesátá, především pak komedie s Billym Crystalem a Meg Ryanovou z roku 1989 \"Když Harry potkal Sally\" a gigantický úspěch filmu \"Pretty Woman\" s Julií Robertsovou a Richardem Gerem z roku 1990. Ač v něm tvůrci zopakovali některé nejzákladnější vzorce a vrátili se takřka až k pohádkovým motivům, film se stal hitem a udělal z Julie Robertsové novou hvězdu filmů tohoto žánru, často přirovnávanou k Audrey Hepburnové. Snímky s Julií Robertsovou se posléze staly v žánru zdaleka nejúspěšnějšími (\"Svatba mého nejlepšího přítele\", \"Nevěsta na útěku\", \"Notting Hill\", \"Zlatíčka pro každého\"). Dalším důležitým mezníkem ve vývoji žánru se stal nástup britského scenáristy Richarda Curtise v první polovině 90. let - jeho první romantická komedie \"Čtyři svatby a jeden pohřeb\" z roku 1994 do žánru přinesla britský humor, trochu sušší než bývá ten americký, a to mu dodalo novou energii - britsko-americké snímky z továrny Richarda Curtise se v následujících letech staly základními kameny žánru: \"Notting Hill\", \"Deník Bridget Jonesové\", \"Láska nebeská\". Curtisovy snímky také pro žánr objevily jednoho z typických herců: Hugh Granta, který v 90. letech sehrál podobnou roli jako v letech 40. a 50. jeho jmenovec Cary Grant.\n\nI američtí tvůrci pochopili, že musejí přidat na tempu, ironii a pod tlakem feministického desetiletí dodali ženským postavám také více nezávislosti a tvrdosti - ukázkovými příklady jsou filmy \"Báječný den\" s Michelle Pfeifferovou a Georgem Clooneym, kde Pfeifferová hraje dynamickou architektu-samoživitelku, \"Láska s výstrahou\", kde nezodpovědného milionáře Hugh Granta školí jeho workoholická a aktivistická právnička Sandra Bullock, \"Šest dní, sedm nocí\", kde klasicky hrdinského Harrisona Forda trýzní newyorská novinářka v podání Anne Heche nebo film \"Po čem ženy touží\", kde je Mel Gibson podřízeným Helen Huntové. Romantickou a klasicky naivní zůstala většinou jen Meg Ryanová, hlavní konkurentka Robertsové v žánru (\"Francouzský polibek\", \"Láska přes internet\", \"Kate & Leopold\", \"Samotář v Seattlu\").\n\nPo roce 2000 v žánru uspěly spíše snímky, které kombinovaly ještě jiný klasický žánr, například teenagerskou komedii (\"Prci, prci, prcičky\"), muzikál (\"Mamma mia!\"), etnickou komedii (\"Moje velká tlustá řecká svatba\") či těžili z popularity televizního seriálu (\"Sex ve městě\"). Klasické schéma ustoupilo do pozadí či nezaznamenalo takový úspěch - až na výjimky (např. \"Hudbu složil, slova napsal\", \"Princ a já\"). K často obsazovaným herečkám této éry patří Jennifer Anistonová, Cameron Diazová, Jennifer Lopezová, Sarah Jessica Parkerová, Katherine Heiglová, Sandra Bullocková, Drew Barrymorová či Reese Witherspoonová.\n\nV žebříčku komerčně nejúspěšnějších romantických komedií, který vede server Internet movie database, kraluje film \"Moje velká tlustá řecká svatba\". Žebříček ovšem nezohledňuje vývoj cen a inflaci, proto v něm novější snímky porážejí staré. Jsou v něm vysoko rovněž snímky, které uspěly zejména v USA, méně jinde po světě. Některé podobné žebříčky se liší podle toho, které filmy zahrnou do žánru romantická komedie.\n\n\n"}
{"id": "835196", "url": "https://cs.wikipedia.org/wiki?curid=835196", "title": "Evropská silnice E62", "text": "Evropská silnice E62\n\nEvropská silnice E62 je evropskou silnicí 1. třídy. Začíná ve francouzském přístavu Nantes a končí v největším italském přístavu, v Janově. Celá trasa měří 1280 kilometrů. Mezi Francií a Itálii trasa prochází Švýcarskem. Zde prochází přes Ženevu a Lausanne. Poté E62 vstupuje do Itálie, kde prochází Milánem, největším průmyslovým a obchodním centrem země. Odtud pokračuje na pobřeží Středozemního moře, do Janova.\n\n"}
{"id": "835198", "url": "https://cs.wikipedia.org/wiki?curid=835198", "title": "Chinese Super League", "text": "Chinese Super League\n\nChinese Super League (zkráceně CSL, \"Čínská superliga\") je nejvyšší profesionální fotbalová liga v ČLR.\nSoutěž byla vytvořena v roce 2004. Původně byla složena z 12 týmů, avšak byla rozšířena a v současném ligovém ročníku 2017 je celkem 16 týmů.\nTitul vyhrálo zatím celkem 6 týmů: Šen-čen-š’, Ta-lien Š’-te, Šan-tung Lu-neng Tchaj-šan, Čchang-čchun Ja-tchaj, Peking Čung-che Kuo-an a Kuang-čou Evergrande Tchao-pao, který je mistr minulého ročníku.\n\nNa rozdíl od evropských soutěží, čínská Superliga začíná v únoru nebo v březnu, a končí v listopadu nebo prosinci. V každé sezóně hraje každý tým mezi sebou dvakrát (1x na domácím hřišti a 1x na hřišti soupeře. V současném ligovém systému, kde je celkem 16 týmů, hrají 30 kol, což je celkem 240 zápasů v sezóně. Dva nejhorší týmy tabulky na konci sezóny sestupují do nižší soutěže China League One a naopak dva týmy z nižší soutěže postupují.\n\nPrvní tři týmy konečné ligové tabulky se stejně jako vítěz čínského poháru kvalifikují do následujícího ročníku Ligy mistrů AFC, pokud se jeden z těchto týmů stal současně vítězem poháru, je nahrazeno jeho volné místo v pořadí dalším týmem z ligy.\n\n\n"}
{"id": "835199", "url": "https://cs.wikipedia.org/wiki?curid=835199", "title": "Evangelium podle houslí", "text": "Evangelium podle houslí\n\nEvangelium podle houslí je název velikonočního oratoria, jehož autorem je český hudební skladatel Pavel Helebrand. Oratorium psal v letech 1997–2001. Poprvé bylo uvedeno 12. září 2001 v bazilice na Svatém Kopečku u Olomouce.\n\nNázev \"Evangelium podle houslí\" postihuje hlavní inspirační zdroje díla – evangelia Nového zákona a moravskou lidovou hudbu, s níž jsou housle a hudci nerozlučně spjati. Dalším důležitým zdrojem inspirace jsou pašijové hry; na rozdíl od nich však dílo nezachycuje pouze poslední události Ježíšova života, ale události provázející celé jeho veřejné působení. Použitím slova \"evangelium\", jehož původní význam je \"radostná zvěst\", je tedy zároveň kladen důraz na radostné poselství, o jehož vyjádření šlo autorovi především. V širším kontextu autorovy tvorby velikonoční \"Evangelium podle houslí\" volně navazuje na vánoční oratorium \"Jezulátko\". \"Jezulátko\" vypráví o narození Ježíše Krista, \"Evangelium\" o jeho životě smrti a vzkříšení. Obě díla jsou polysouborová, hudebně jsou propojena motivicky, jejich libreta jsou ve veršovaném lidovém jazyce a jejich blízkost je patrná i ze scénického provedení – účinkují děti, studenti, dospělí i senioři, profesionálové i amatéři, účastní se živá zvířata a obecenstvo se zapojuje zpěvem.\n\nVe 44 epizodách sledujeme události života Ježíše Krista od sbírání apoštolů a křtu u Jordánu až po odsouzení, ukřižování a zmrtvýchvstání. Tyto epizody mají podobu různých hudebních, dramatických a obřadních forem. Jsou to balady, v nichž se může přidat ke zpěvu i obecenstvo, nebaladické písně, mluvené či skandované scény, halekačky, nářky nad mrtvými, objeví se i němý výjev doprovázený instrumentální hudbou. Všechny tyto formy jsou po hudební stránce instrumentačně a tematicky provázány, takže dohromady tvoří souvislý celek.\n\nZ lidové tradice (zvláště tradice pašijových her) vychází také autorova představa o veřejném provozování díla. \"Evangelium podle houslí\" má být uváděno v období Velikonoc v křesťanském chrámu a na jeho provedení se mají podílet umělecké soubory působící na daném místě. Jedná se tedy o dílo polysouborové, v jehož partituře jsou uvedeny tyto druhy souborů: cimbálová muzika (primáš představuje Ježíše Krista, ostatní muzikanti apoštoly), smíšený pěvecký sbor (může jít o několik sborů spojených dohromady), dětská hudecká či cimbálová muzika, dechovka a komorní smyčcový orchestr. Kromě Ježíše Krista je v díle ještě několik zpívaných a mluvených sólových rolí (například Máří Magdaléna, Lazarova sestra, zákoníci, apoštol Petr, apoštol Jidáš, Jan Křtitel, Pilát Pontský, ďábel, člověk mizerný, z krvotoku uzdravená). Tyto role mohou ztvárnit buď vybraní členové účinkujících pěveckých sborů, nebo speciálně přizvaní zpěváci a herci.\n\nPrvní nastudování díla realizoval Pavel Helebrand spolu s dramaturgyní Terezou Pogodovou v letech 2000–2001 v Olomouci. Důvodem pro volbu tohoto místa byla především možnost uvést \"Evangelium\" v takřka ideálním prostředí – poutní bazilice na Svatém Kopečku, a to díky zájmu a podpoře zdejšího faráře Jakuba Karla Berky. Zároveň se ukázalo, že v Olomouci a jejím okolí je možné najít většinu potřebných hudebních souborů. V olomouckém nastudování účinkovaly: Pěvecký sbor Gymnázia v Olomouci-Hejčíně, pěvecký sbor Collegium vocale, dětský folklorní soubor Dunaječek, hanácká dechovka Příkazanka a Komorní orchestr Iši Krejčího. Jako Ježíš a jeho apoštolové vystoupili Jiří Pavlica a muzika Hradišťan. Ukázalo se totiž, že roli Ježíše Krista musí ztvárnit člověk, který je nejen dobrým muzikantem, ale i výraznou osobností, k níž lidé přirozeně cítí lásku a úctu. Dirigoval Pavel Helebrand. Olomoucké nastudování \"Evangelia\" bylo v bazilice na Svatém Kopečku uvedeno 12. a 13. září 2001.\n\nPři uvedení díla v bazilice na Svatém Kopečku zrealizovali inscenátoři i jeho první část – Pouť na Svatou Horu. Diváci se poutní alejí, jež vede od úpatí kopce ke vchodu do baziliky, ubírali vzhůru spolu s Ježíšem (Jiřím Pavlicou), který cestou během krátkých zastavení sbíral apoštoly (členy muziky Hradišťan) a setkával se i s dalšími postavami příběhu – zákoníky, Lazarovou sestrou či Máří Magdalénou. Poslední zastavení pouti bylo u Jana Křtitele, který ve vchodu do baziliky vyzýval diváky, aby \"prošli vodou z Jordána\" a vstoupili dovnitř.\n\nDruhé nastudování díla iniciovala Ilona Kučerová. Tato ostravská pořadatelka, v jejíž produkci se v letech 2005–2012 hrály v Ostravě Helebrandovy \"Jesličky svatého Františka\", projevila v roce 2008 zájem doplnit tuto vánoční hru inscenací, která by byla uváděna v období Velikonoc. Do ostravského nastudování \"Evangelia\" se v průběhu času zapojily tyto hudební soubory: Operní studio NDM, Pěvecký sbor města Klimkovic, Vysokoškolský pěvecký sbor Ostravské univerzity, Pěvecký sbor Gymnázia v Olomouci-Hejčíně, Zašovský chrámový sbor, Proměny Prostějov, dětské hudecké muziky Iskérka a Trnečka, dechový a smyčcový soubor Janáčkovy konzervatoře a gymnázia v Ostravě a komorní orchestr Musica Opavia. Ježíše Krista a apoštoly ztvárňují i nadále Jiří Pavlica a muzika Hradišťan. Diriguje Petr Šumník. Ostravské nastudování \"Evangelia\" mělo premiéru 2. dubna 2009 v katedrále Božského Spasitele v Ostravě. Od té doby zde bylo uvedeno ještě několikrát, vždy ve velikonočním období. Navštívilo i kostel sv. Mikuláše v Ludgeřovicích (2013), kostel Panny Marie Sněžné v Olomouci (2016) a kostel Nalezení sv. Kříže v Litomyšli, kde bylo uvedeno v rámci 60. ročníku festivalu Smetanova Litomyšl (2018). \n\n"}
{"id": "835201", "url": "https://cs.wikipedia.org/wiki?curid=835201", "title": "Matt Berry", "text": "Matt Berry\n\nMatt Berry (* 2. května 1974 Bromham, Bedfordshire) je britský herec, komik, muzikant a autor. Je známý především díky televizním komediálním seriálům \"Garth Marenghi's Darkplace\", \"Ajťáci (The IT Crowd)\", \"The Mighty Boosh\", a \"Snuff Box\". Zahrál si v několika filmech a jeho hlas se také objevil v mnoha televizních reklamách.\n\nSvou kariéru zahájil jako tvůrce a hlavní představitel \"skečů\" pro britský televizní pořad o počítačových hrách \"Game Over\". Svou první velkou roli získal v kultovním seriálu \"Garth Marenghi's Darkplace\" z roku 2004 jako herec Tod Rivers, resp. Dr. Lucien Sanchez. Postava Toda Riverse se objevila i v navazující show z roku 2006 \"Man to Man with Dean Learner\".\n\nDalší výraznější rolí byl excentrický průzkumník Dixon Bainbridge v seriálu \"The Mighty Boosh\".\n\nV roce 2007 se poprvé objevil ve druhé a pak i v dalších řadách britského televizního sitcomu \"Ajťáci (The IT Crowd)\" jako Douglas Reynholm – svérázný ředitel korporace \"Reynholm Industries\". Za tuto postavu byl v roce 2007 nominován na \"British Comedy Awards\" v kategorii nejlepší mužský objev – komik.\n\nSpolu s Richem Fulcherem se autorsky i herecky podílel na komediální show \"Snuff Box\".\n\nMatt Berry vydal 3 alba (stav k 2012): \"\"Jackpot\"\" z roku 1995, vlastním nákladem vydané \"\"Opium\"\" z roku 2008 a \"\"Witchazel\"\", uvolněné po internetu roku 2009 a vydané později také na CD (2011) u Acid Jazz Records.\n\nVystupuje s brightonskou (jižní Anglie) kapelou \"Jonas 3\", která hraje experimentální rock.\n\nAutorsky se podílel na veškeré hudbě k show \"Snuff Box\" a také na hudbě k \"\"., parodii na muzikály, zejména na legendární Jesus Christ Superstar.\n\nV seriálu \"Garth Marenghi's Darkplace\" zazpíval píseň \"One Track Lover\".\n\n\n\n\n"}
{"id": "835202", "url": "https://cs.wikipedia.org/wiki?curid=835202", "title": "Romantický thriller", "text": "Romantický thriller\n\nRomantický thriller je jeden z filmových žánrů. Obsahem romantického thrilleru jsou prvky romantického žánru a žánru thriller, které se kombinují. Cílem je tedy vyvolat v divákovi silné napětí a zároveň dojetí lásky. Příkladem romantického thrilleru může být film \"Velmi nebezpečné známosti\" (1999) nebo \"Drákula\" (1992).\n\n"}
{"id": "835203", "url": "https://cs.wikipedia.org/wiki?curid=835203", "title": "Guys with Kids", "text": "Guys with Kids\n\nGuys with Kids je americký televizní seriál vytvořený Jimmym Fallonem a Charliem Grandym a vysílaný na stanici NBC. Seriál měl premiéru 12. září 2012. První řada měla původně mít třináct epizod, jenže NBC si vyžádala scénář na další čtyři epizody, takže první a jediná řada se dočkala celkem sedmnácti epizod.\n\nDěj se točí okolo třech chlápků, kteří mají děti, ale sami se jako děti chovají. Jeden z nich má ex-manželku, která se mu snaží mluvit do jeho života a má s ní jedno dítě, ten druhý má čtyři děti a se ženou jsou unavení, a třetí má dítě a se svou ženou se snaží oživit manželství.\n"}
{"id": "835204", "url": "https://cs.wikipedia.org/wiki?curid=835204", "title": "Luisa Hollandina Falcká", "text": "Luisa Hollandina Falcká\n\nLuisa Marie Falcká, zvaná Luisa Hollandina, německy \"Luise Hollandine von der Pfalz\" (* 18. dubna 1622, Den Haag – 11. února 1709, cisterciácký klášter Maubuisson), byla falcká princezna, titulární falckraběnka, v letech 1664–1709 abatyše kláštera Maubuisson, malířka a mědirytec.\n\nLuisa Hollandina se narodila jako druhá dcera/šesté dítě „zimního krále“ Fridricha Falckého (1596–1632) a jeho manželky, anglické princezny Alžběty Stuartovny (1596–1662). Jejími prarodiči byli z otcovy strany falcký kurfiřt Fridrich IV. Falcký a jeho manželka Luisa Juliana Oranžská, z matčiny pak anglický král Jakub I. Stuart a Anna Dánská. Světlo světa spatřila v nizozemském Haagu, kam uprchli její rodiče po ztrátě českého trůnu po bitvě na Bílé hoře; jako jejich první dítě v holandském exilu byla – neboť místo jejího kmotra zaujal nizozemský parlament (\"Generalstaaten\") – pokřtěna jako Luisa Marie Hollandina. Malá princezna vyrůstala v péči vychovatelů v Leidenu. Po ukončení vzdělání se vrátila zpět na dvůr své matky do Haagu. Zde se o její ruku ucházel mezi jinými např. braniborský kurfiřt Fridrich Vilém.\n\nLuisa Hollandina byla talentovaná malířka; věnovala se především portrétní malbě pod vedením nizozemského malíře Gerrita van Honthorst. Její díla, natolik kvalitní a zdařilá, že byla často připisována jejímu učiteli, představují většinou její blízké příbuzné; většinou jsou uložena v muzeích v Německu. Luisině umělecké tvorbě byla nicméně věnována pozornost teprve v 80. letech 20. století.\n\n19. prosince roku 1657 z Antverp, kde ještě jako jediná ze sourozenců žila po boku své matky, utekla do Francie, kam ji pozvala její teta z matčiny strany Henrietta Marie Bourbonská. Zde stejně jako její mladší bratr Eduard přestoupila v jednom karmelitánském klášteře na katolickou víru. Útěk a konverze vedly k definitivnímu odpoutání od matky. 25. března roku 1659 se stala novickou a 19. září následujícího roku 1660 jeptiškou kláštera cisterciaček v Maubuissonu v Saint-Ouen-l'Aumône (poblíž Paříže), kde se i nadále věnovala malování. Na přímluvu francouzské Koruny se stala v srpnu roku 1664 jeho abatyší. Od nizozemského parlamentu přesto dostala doživotní důchod a také Ludvík XIV. jí udělil roční rentu 6 000 livrů. Luisa Hollandina podporovala svou nejmladší sestru Žofii v úsilí o církevní sjednocení a byla považována za podporovatelku Jacques Bénigne Bossueta.\n\nByla ve velmi úzkém vztahu se svou neteří Liselottou (provdanou vévodkyní orléanskou), která často navštěvovala Maubuisson. Poslední léta svého života, poté, co ji v roce 1705 ranila mrtvice, byla Luisa Hollandina částečně ochrnutá. Zemřela 11. února 1709 v požehnaném věku 87 let v Maubuissonu, kde byla i uložena k poslednímu odpočinku.\n\n\n\n"}
{"id": "835205", "url": "https://cs.wikipedia.org/wiki?curid=835205", "title": "Crova", "text": "Crova\n\nCrova je italská obec v provincii Vercelli v oblasti Piemont.\n\nK 31. prosinci 2010 zde žilo 423 obyvatel.\n\nLignana, Ronsecco, Salasco, San Germano Vercellese, Santhià, Tronzano Vercellese\n"}
{"id": "835206", "url": "https://cs.wikipedia.org/wiki?curid=835206", "title": "Seznam hor a kopců v Botswaně", "text": "Seznam hor a kopců v Botswaně\n\nToto je seznam hor a kopců v Botswaně.\n\n\n"}
{"id": "835208", "url": "https://cs.wikipedia.org/wiki?curid=835208", "title": "Ronsecco", "text": "Ronsecco\n\nRonsecco je italská obec v provincii Vercelli v oblasti Piemont.\n\nK 31. prosinci 2010 zde žilo 603 obyvatel.\n\nBianzè, Crova, Desana, Lignana, Tricerro, Trino, Tronzano Vercellese\n"}
{"id": "835215", "url": "https://cs.wikipedia.org/wiki?curid=835215", "title": "Stade Pierre-Mauroy", "text": "Stade Pierre-Mauroy\n\nStade Pierre-Mauroy, dříve známý jako Grand Stade Lille Métropole, je víceúčelový stadion sloužící zejména pro fotbal ve Villeneuve-d'Ascq, součásti města Lille. Pojme 50 186 diváků. Domácí zápasy zde hraje fotbalový klub Lille OSC. Slavnostně otevřen byl 17. září 2012, kdy Lille hostilo tým AS Nancy. V blízkosti se nachází stanice metra a parkoviště, které pojme 7 000 parkovacích míst. Také se zde hrály některé zápasy Mistrovství Evropy 2016.\n\nMezi 21.–23. listopadem 2014 se pod zataženou střechou odehrálo finále Davisova poháru 2014. Francouzský tým v něm na antuce přivítal Švýcarsko. Hosté si odvezli vítězství 3:1 na zápasy a poprvé v historii tak dosáhli na salátovou mísu. Po dvou letech se reprezentanti „země galského kohouta“ opět probojovali do světového finále Davis Cupu a v hale během listopadu 2017 porazili Belgii 3:2 na zápasy. Třetí finálový duel Francouzi v aréně odehráli v Davis Cupu 2018. Podlehli v něm Chorvatsku 1:3 na zápasy.\n"}
{"id": "835216", "url": "https://cs.wikipedia.org/wiki?curid=835216", "title": "Chrámy Roluos", "text": "Chrámy Roluos\n\nRoluos je název skupiny chrámů z předangkorské éry, nalézající se v Kambodži, v provincii Siem Reap, ve vesnici Roluos. Skupina je vzdálena zhruba 10 km jihovýchodně od Angkor Vatu a zahrnuje dva menší chrámy (Preah Ko a Lolei) a jeden větší (Bakong). Tato lokalita byla v 9. století známa jako Hariharalája a byla vůbec prvním hlavním městem v angkorské oblasti. Všechny zachované stavby pocházejí z doby vlády Indravarmana I. Bakong z r. 881 je se svými pěti úrovněmi vůbec první pyramidovou stavbou, symbolisující posvátnou hinduistickou horu Méru - tento symbolický a architektonický koncept pak byl opakovaně využit i v dalších staletích, u nejslavnějších angkorských chrámů (Angkor Vat, Bayon ad.). \n\nChrámový komplex Roluos je součástí jedné z památek světového kulturního dědictví UNESCO - Angoru, který zahrnuje samotný Angor, ale i Roluos a Banteay Srei. \n\n"}
{"id": "835219", "url": "https://cs.wikipedia.org/wiki?curid=835219", "title": "Turistická cesta Františka Kavána", "text": "Turistická cesta Františka Kavána\n\nTuristická cesta Františka Kavána je turistická cesta v Pardubickém kraji, pojmenovaná na počest malíře Františka Kavána.\n\nK prvnímu otevření cesty došlo Klubem československých turistů v Hlinsku den 20. června 1937. Slavnostní zahájení proběhlo v kavárně hotelu Záložna, po němž se účastníci vydali projít trasu. Později upadla trasa v zapomnění, k jejímu částečnému obnovení došlo až 23. června 2007.\n\nZačátek cesty je v Hlinsku s jedním z nejstarších muzeí v Čechách. Součástí města, a tedy i cesty, je čtvrť Betlém, ležící ve středu města. Ta se vyznačuje souborem lidových staveb ze souboru Vysočina. Z Hlinska cesta pokračuje po zelené turistické značce na jih, následně se podél Chrudimky stáčí na západ a severozápad. Kousek za Hlinskem vede obcí Vítanov, kde malíř pobýval v letech 1904-1922. Dále cesta vede stále podél Chrudimky okolo samoty Králova Pila do osady Veselý Kopec, s expozicí lidové architektury a technického stavitelství, součást Souboru lidových staveb Vysočina. Do osady se přichází ze zadní strany, z údolí v níž stával mlýn, který v roce 1909 vyhořel. Dnes zde stojí nový mlýn, původem z Oldřetic u Skutče. Z Veselého Kopce cesta pokračuje po zelené značce do Dřevíkova a následně po silnici do Svobodných Hamrů. Ještě krátce za Dřevíkovem vede krátká odbočka k židovskému hřbitovu. Odtud je možno se vrátit na silnici nebo do Svobodných Hamrů pokračovat neznačenou cestou kolem golfového hřiště. V obci pokračuje cesta kolem hamru a zámku. Na druhé straně stojí hospoda z roku 1794. Domek naproti hospodě vlastnil v letech 1925-1930 František Kaván. Toho a také malíře Gustava Macouna, který zde žil v letech 1932-1934, připomínají památníky. Následně cesta pokračuje okolo rybníků Velká Kamenice a Loch do obce Trhová Kamenice. Tady cesta končí, nicméně je možné si ji prodloužit na nedaleký Zuberský kopec s rozhlednou z roku 2003.\n\n"}
{"id": "835220", "url": "https://cs.wikipedia.org/wiki?curid=835220", "title": "Evropská cena obnovy vesnice", "text": "Evropská cena obnovy vesnice\n\nEvropská cena obnovy vesnice (Europäischer Dorferneuerungspreis) je mezinárodní soutěž venkovských obcí, kterou pořádá od roku 1990 jednou za dva roky Evropská pracovní společnost pro rozvoj venkova a obnovu vesnice (Europäische ARGE (=Arbeitsgeselschaft) Landentwicklung und Dorferneuerung) se sídlem ve Vídni. Do této soutěže postupují zástupci jednotlivých států či zemí, například za Českou republiku vítězové celostátních kol Vesnice roku z předchozích dvou let, z Německa vítěz soutěže Unser Dorf hat Zukunft (Naše vesnice má budoucnost) atd. V soutěži je oceňována dlouhodobá snaha venkovských obcí o všestranný rozvoj. Soutěži dominují obce německojazyčných zemí, ale účastní se i obce dalších zemí zejména střední Evropy. \n\nPro každý ročník je vyhlašováno motto, které vyjadřuje jeho tematické zaměření a určuje jednu z kategorií cen. Například v roce 2012 to bylo „Na stopě budoucnosti“, v roce 2010 „Nová energie pro silnou spolupráci“. \n\nHlavní Evropskou cenu obnovy vesnice za příslušný rok získává vždy jedna obec. Většině účastnických obcí je pak udělena cena v některé ze tří kategorií: Evropská cena obnovy vesnice za celistvý, udržitelný a mottu soutěže odpovídající rozvoj výjimečné kvality, Evropská ceny obnovy vesnice za výjimečné výsledky ve více oblastech rozvoje \nvesnice a Evropská cena obnovy vesnice za výjimečné výsledky v jednotlivých oblastech rozvoje vesnice. V roce 2012 byly mezi oceněnými obce z Německa (10), Rakouska (4), Polska (3), Švýcarska (2, vč. hlavní ceny), České republiky (2), Maďarska (2), Nizozemska (1), Lucemburska (1), Belgie (1), Slovenska (1) a Slovinska (1). Hlavní cenu dosud získalo 5 rakouských obcí, 3 německé a po jedné obce z Lucemburska, Nizozemska, Itálie a Švýcarska. \n\n\n\n"}
{"id": "835221", "url": "https://cs.wikipedia.org/wiki?curid=835221", "title": "Annie Award", "text": "Annie Award\n\nAnnie Award je americké ocenění za úspěchy v animaci. Je udělované v Los Angeles pobočkou Mezinárodní asociace animovaného filmu od roku 1972. Původně bylo navrženo tak, aby hodnotilo celoživotní příspěvky animaci v oblastech výroby, režie, animace, výpravy, scénáře, dabingu, zvuku a zvukových efektů atd. V roce 1992 byla na počest animace jako celku vytvořena kategorie \"„Nejlepší animovaný celovečerní film“\" (\"Best Animated Feature\").\n\nČlenství v ASIFA-Hollywood se skládá ze tří hlavních kategorií: všeobecný člen, patron a student. Vstup do ASIFA-Hollywood je po zaplacení členského poplatku umožněn profesionálům, studentům i fanouškům animace. Všichni členové ASIFA-Hollywood mohou hlasovat o vítězi.\n\nTřicátý devátý ročník ocenění Annie Award se konal 4. února 2012 v kampusu Univerzity Kalifornie v Los Angeles.\n\n\n\n\nDíla, která obdržela nejvíce nominací.\n\n"}
{"id": "835226", "url": "https://cs.wikipedia.org/wiki?curid=835226", "title": "Radek Pastrňák", "text": "Radek Pastrňák\n\nRadek Pastrňák, vlastním jménem \"Radomír Pastrňák\" (*18. října 1963 Ostrava) je hudebník a textař, frontman skupiny Buty, jenž se objevil taktéž v jedné z hlavních rolí ve filmu Jízda.\n\nVystudoval střední průmyslovou školu stavební, kde v roce 1981 maturoval. Poté absolvoval základní vojenskou službu a začal pracovat. V roce 1985 spolu s Richardem Kroczekem začali působit v kapele \"U238\", poté oba dva působili v kapele B Komplex a v roce 1986 založili kapelu Buty.\n\n"}
{"id": "835227", "url": "https://cs.wikipedia.org/wiki?curid=835227", "title": "Alternativa (počítačová hra)", "text": "Alternativa (počítačová hra)\n\nAlternativa je adventurní hra z roku 2010. Byla vytvořena českými studii First Reality a Centauri Production. Vydavatelem hry bylo IDEA Games. V průběhu hry se hráč ujme role Richarda Ročka a na chvíli i jedné z dalších dvou postav, mezi kterými si vybere. V budoucnu měl vzniknout druhý díl.\n\nHra se odehrává v Praze roku 2045. V této době světu vládne Stát a dvě korporace – Endora a Theolex. Hlavním hrdinou je Richard Roček, který byl právě vyhozen z práce a ztrácí tak identifikační kartu. Tím ztrácí možnost cestovat nadzemní dráhou, opustit chudinskou čtvrť aj. Roček se poté rozhodne přidat k odboji proti systému.\nHra obdržela většinou průměrná či mírně nadprůměrná hodnocení. Průměr hodnocení od českých recenzentů je přibližně 61%.\n\n"}
{"id": "835229", "url": "https://cs.wikipedia.org/wiki?curid=835229", "title": "Jaani Peuhu", "text": "Jaani Peuhu\n\nJaani Peuhu (* 17. srpna 1978) je finský hudebník, textař a producent. Je zakladatelem a zpěvákem finské kapely Iconcrash a v současné době pracuje na sólovém debutovém albu. Momentálně žije v Helsinkách ve Finsku.\n\nPeuhu se narodil v Anjalankoski ve Finsku. Jeho rodiči jsou jazzový muzikant Kari Peuhu a fotografka Heli Ahoniitty. V sedmi letech odstartoval svoji hudební kariéru hrou na piáno, o rok později se naučil hrát na bicí. Ve třinácti letech založil svoji první kapelu Chaoslord. Své první vystoupení odehrál v Ruovesi o rok později, ve čtrnácti letech.\n\nJaani Peuhu působil jako bubeník v několika dalších hudebních skupinách včetně kapel Scarlet Youth, Varjo, Deadbabes, Myyt, Marry Ann, Billy-Goats, Jalankulkuämpäri, Kinetic a Vuk.\n\nSvoji sólovou kariéru Jaani odstartoval v roce 2004, kdy jako zpěvák/textař vytvořil svoji první nahrávku pod názvem Iconcrash. Jaani také pracoval ve studiu jako producent nebo hostující muzikant s umělci jako jsou Before the Dawn, Swallow The Sun, To/Die/For, Thunderstone, Wiidakko a Anna Eriksson.\n\nOd vydání prvního počinu Iconcrash, alba \"NUDE\" (2005), koncertoval Peuhu se svojí kapelou ve Velké Británii, Finsku, Rusku, Německu, Itálii, Pobaltí a USA.\n\nV září 2012 Jaani Peuhu oznámil svoji sólovou kariéru a v současné době pracuje na svém sólovém debutovém albu v Londýně a Helsinkách.\n\n2012 – We Are The Night – Iconcrash – UMK finále (ESC)\n\n2009 – Jaani Peuhu a Pauli Rantasalmi (The Rasmus) spolu napsali píseň s názvem \"10 000 light Years\" pro kapelu Kwan – Eurovision Song Contest ve Finsku.\n\n\n1998 MCD: Deeper Sin\n\n\n1999 MCD: All These Fears\n\n\n2002 CDS: TIP\n\n2003 CDS: 9E\n\n2007 Album: Koska Olen Hyvä Rouva\n\n\n2003 MCD: The Drug\n\n\n2003 Promo: Happy?\n\n2004 Split-EP: Viola loves Iconcrash\n\n2005 Album: Nude\n\n2008 Soundtrack: Clive Barker's Midnight Meat Train\n\n2008 Mama Trash 2 Compilation\n\n2008 Soundtrack: Blackout\n\n2009 Single: Strange, Strange Dark Star\n\n2009 Single: Everlasting\n\n2010 Single: Sleeper\n\n2010 Album: Enochian Devices\n\n2011 Single: Delete\n\n2011 Single: Stockholm\n\n2011 Album: Inkeroinen\n\n2012 Single: We Are The Night\n\n2012 Album: Inkeroinen (Special edition including: We Are The Night)\n\n\n2004 Split-EP: Viola loves Iconcrash\n\n2005 Album: Melancholydisco\n\n\n2001 MCD: Kuumaa Laavaa\n\n2002 MCD: Ilmaa\n\n\n2002 Album: Alta\n\n\n2000 Promo: To Desire\n\n2001 MCD: Gehenna\n\n2002 MCD: My Darkness\n\n2003 Album: My Darkness\n\n2004 Album: 4:14 am\n\n2005 DVD: The First Chapter\n\n\n2000 CDS: Korvaamaton\n\n2000 CDS: Maailmanpyörä\n\n2000 Album: Kuka Korvaa Poistetun Sydämen\n\n2001 Download Single: Tänä Kesänä\n\n2003 Album: Paratiisissa\n\n2009 Album: Ensinäytös 1997\n\n\n2009 Album: Dirt Metal\n\n\n2006 Album: Hope\n\n2006 CDS: Don't Fall Asleep\n\n\n2007 Album: Ihode\n\n2008 Album: Annan Vuodet\n\n\n2009 MCD: Breaking The Patterns\n\n2010 Album: Goodbye Doesn't Mean I'm Gone\n\n\n2009 CDS: 10 000 Light Years\n\n\n2009 MCD: Dirty Black Summer EP\n\n2009 Album: Darkness Walks Beside Me\n\n2010 Album: Routa\n\n2011 Album: Blacklight Deliverance\n\n\n2010 Single: Lost\n\n\n2011 Album: Corrupt To The Core\n\n\n2011 Single: Seis seis seis\n\n2011 Single: Odessa\n\n2011 Album: Wiidakko\n\n\n2011 Album: Räyhällistä Joulua\n\n\n2011 Album: Samsara\n\n"}
{"id": "835234", "url": "https://cs.wikipedia.org/wiki?curid=835234", "title": "Dálnice A22 (Německo)", "text": "Dálnice A22 (Německo)\n\nDálnice A22, německy Bundesautobahn 22 (zkratka BAB 22), zkráceně Autobahn 22 (zkratka A22), je plánovaná dálnice na severu Německa. Kompletně dokončená bude měřit 120 km. A22 se má připojit k A28 poblíž Westerstede. Poté by se ještě měla dálnice připojit k A27 nedaleko Bremerhavenu. Mezi těmito připojeními bude ještě figurovat křižovatka, kde se bude A22 křížit s A28. Důležitou součástí plánované dálnice je Weserský tunel, jenž se nalézá na jih od Bremerhavenu. Tunel je součástí spolkové silnice B437. Východně od Bremerhavenu prochází plánovaný úsek A22 kolem Stade a přechází Labe jako součást dálnice A20. Podrobnosti o dráze jsou v současné době projednávány jednotlivými okresy a obcemi, kterými by měla A22 v budoucnu procházet. Zahájení výstavby je plánováno kolem roku 2013.\n\n25. června rada spolkové země Dolní Sasko rozhodla o přejmenování A22 na A20. Tím mělo být poukázáno na prodloužení Ostsee nebo KüstenAutobahn.\n\n\n"}
{"id": "835236", "url": "https://cs.wikipedia.org/wiki?curid=835236", "title": "The Jealous Girlfriends", "text": "The Jealous Girlfriends\n\nThe Jealous Girlfriends je rocková hudební skupina založená v Brooklynu, New York. Jejich hudební videoklip k písni \"How Now\", režírovaný Sarah Soquel Morhaim, vyhrál první místo v soutěži The iPod Music Video Contest.\n\nSkupina byla založená v roce 2003 Holly Mirandou (zpěv/hlavní kytarista) a Alexem Lipsenem (klávesy/syntezátor/bassový modul). Josh Abbott (kytara/zpěv) se ke kapele připojil později jako její bubeník. Brzy poté začal Abbott zpívat doprovodné vokály a zanedlouho se s Holly střídal jako hlavní zpěvák. Na začátku roku 2005 se ke kapele připojil Mike Fadem (bubny), který vystřídal Abbotta za bubny, a ten se tak mohl naplno věnovat zpěvu a kytaře. První album kapely se nazývá \"Comfortably Uncomfortable\" a obsahuje 8 skladeb. Píseň \"Lay Around\" zazněla v televizním seriálu stanice Showtime \"Láska je Láska\".\n\nV roce 2007 vydali stejnojmenné album nahrané s pomocí producenta Dana Longa v nahrávacím studiu Headgear Studio v Brooklynu. Skladby z alba The Jealous Girlfriends \"Roboxulla\" a \"Something In The Water\" byly použity v seriálu americké stanice ABC \"Chirurgové\", zatímco skladba \"Carry Me\" byla uvedena v seriálu \"Kriminálka Miami\".\n\nV dubnu 2008 předskakovali americké kapele Nada Surf.\nMomentálně si kapela dává pauzu, aby se její členové zatím věnovali svým sólovým kariérám.\n\n\n"}
{"id": "835239", "url": "https://cs.wikipedia.org/wiki?curid=835239", "title": "Židovský hřbitov (Odolena Voda)", "text": "Židovský hřbitov (Odolena Voda)\n\nŽidovský hřbitov v Odolena Vodě se nachází asi 1 km jihovýchodně od obce Postřižín na okraji zalesněného vršku v katastru obce Odolena Voda. Poblíž jeho severní strany vede dálnice D8. Přístupová cesta vede ze silnice mezi továrnou Aero Odolena Voda a Postřižínem, je však pro bujnou vegetaci hůře přístupná. Je chráněn jako kulturní památka České republiky.\n\nHřbitov byl založen nejpozději na počátku 19. století (údajně roku 1812) a roku 1896 byl rozšířen. Na ploše 1701 m se zachovalo kolem 200 náhrobků, nejstarší z roku 1831, nejmladší 1935. Cca uprostřed (na konci kaštanové aleje, která vede od vstupní brány) se patrně nacházela vozovna nebo márnice, ze které jsou dnes patrné jen zbytky obvodového zdiva. Kolem roku 1997 byla rekonstruována většina obvodní zdi a do vstupu osazena nová kovaná brána. Spolu s ní se dočkala rekonstrukce i studna v severozápadním rohu areálu. Postupně následovalo vztyčení velké části původně několik desítek let povalených náhrobků převážně z 19. století. V novější části hřbitova většina náhrobků chybí.\n"}
{"id": "835240", "url": "https://cs.wikipedia.org/wiki?curid=835240", "title": "Pohádka o nalezeném štěstí", "text": "Pohádka o nalezeném štěstí\n\nPohádka o nalezeném štěstí je balet („fantastická baletní báchorka“) o třech jednáních a sedmi obrazech českého skladatele Karla Kovařovice na libreto baletního mistra Augustina Bergera. Poprvé byl proveden 8. dubna 1889 v pražském Národním divadle.\n\nBaletní pantomima \"Pohádka o nalezeném štěstí\" vznikla zejména z iniciativy baletního mistra Národního divadla Augustina Bergra (1861–1945). Ten napsal již dříve libreto k dvouaktovému baletu \"Štědrovečerní sen\" (1886), k němuž hudbu složil druhý kapelník Národního divadla Mořic Anger a který získal velký úspěch. \"Pohádka o nalezeném štěstí\" byla koncipována jako ambicióznější, celovečerní dílo. Látkou se podobá \"Štědrovečernímu snu\", je zde táž kombinace sentimentálního realistického rámce ze života chudé rodiny a fantastických pohádkových obrazů. I \"Pohádka o nalezeném štěstí\" je zaměřena na dětského diváka, má mravokárnou tendenci, hlavní role je dětská a vystupují další dětské postavy. Pantomimické části – hrané činoherci – jsou kombinovány s baletními.\n\nHudbu k baletu napsal Karel Kovařovic, který v průběhu 80. let 19. století s Národním divadlem úzce spolupracoval a vedle dvou oper (\"Ženichové\" a \"Cesta oknem\") pro ně napsal řadu scénických hudeb včetně tanců i první český balet \"Hašiš\" (1884). Podle kritiky partitura povstala v několika dnech.\nDo posledního obrazu \"Pohádky o nalezeném štěstí\" – poněkud násilně k nesouvisejícímu ději baletu – autoři zařadili rozsáhlou národopisnou scénu \"Královničky\". Oba tvůrci jeli předem zhlédnout tento autentický lidový obřad do Olomouce a ve svém baletu jej představili pražskému obecenstvu ve vlastní hudební a taneční stylizaci. Jednalo se o první projev Bergerova zájmu o folklórní tanec, který později zúročil v baletech Leoše Janáčka \"Rákoš Rákoczy\" a Karla Bendla \"Česká svatba\".\n\nBalet byl vypraven velmi nákladně a bylo do něj zapojeno mnoho účinkujících, vedle baletního sboru i školy také ženský sbor opery, jakož i řada činoherců a statistů – slovy Národních listů Berger „mobilisoval kde jaké v okrsku divadla secvičenější nohy“. Kritika komentovala naivní, poněkud neobratný a mravoučný děj s ironií, ale uznávala dílo jako „imposantní“ a choreografii některých baletních čísel jako „dosti originelní“ a vtipnou. Také Kovařovicova hudba byla oceněna jako „svěží, živá, obratně koncipovaná a lahodná“, překypující dobrou náladou, její nenáročnost a „průhlednost“ faktury nebyla v žánru baletu považována za chybu. Jednoznačného ocenění získala po taneční i hudební scéna \"Královniček\": „Je vskutku roztomilá podívaná na tuto originelní scénu, tancem i zpěvem tak čistě z invence lidu vzniklou.“ Přesto \"Pohádka o nalezeném štěstí\" nedosáhla u obecenstva takové odezvy jako \"Štědrovečerní sen\": v průběhu dubna a května 1889 dosáhl osmi představení a pak natrvalo zmizel z českého jeviště.\n\nAugustin Berger ji později inscenoval ještě v drážďanské dvorní opeře, kde působil jako baletní mistr v letech 1900-1910. Tato inscenace v sezóně 1904/05 pod názvem \"Die Großmutter erzählt\" (\"Babička vypravuje\") byla i poslední inscenací tohoto baletu.\n\nŽivý obraz – síň chalupy s krbem. Babička přede a při tom vypráví dětem pohádku.\nV chudé chaloupce v horách žije vdova po tkalci se dvěma dětmi, Boženkou a nemluvnětem Jeníčkem. Se sousedkou, která je právě na návštěvě, vdova naříká na hlad a bídu.\n\nDo světnice vstoupí starý poutník a prosí o něco do úst. Vdova se zdráhá, ale děvčátku se za pocestného přimluví, a tak mu tkalcová nabídne půlku posledního krajíce chleba. Stařeček vypráví o tom, že se vrací z daleké ciziny, kde byl navštívit hrob svých synů padlých ve válce. Viděl tam nádheru a blahobyt: nejen dospělí, ale i děti tam mohou prací vydělat na služné živobytí.\n\nPocestný a sousedka odejdou, zmožená tkalcová usne u kolébky. Ale na Boženku starcovo vyprávění mocně zapůsobilo. Potichu, aby matku neprobudila, si svazuje svůj uzlíček a vydává se do ciziny, aby vydělala dost peněz pro maminku a bratříčka.\nBoženka zabloudila v pusté krajině mezi skalami. Zjeví se jí horský skřítek a ptá se jí, kde se tu ocitla. Boženka mu vypráví, proč opustila domov a co ji sem přivedlo, a skřítek jí slibuje pomoci. Zaklepe na skálu, která se rozestoupí, a oba vstupují dovnitř.\nSíň v paláci dobré víly, královny skřítků. Skřítek jí představuje Boženku a přimlouvá se za ni. Víla děvče podrobí zkoušce: nechá dítěti přinést zlatý vějíř a železnou lžíci a vyzve ji, aby si z nich vybrala. Skromná a pracovitá Boženka volí lžíci. Víla je s její volbou spokojena, Zahajuje hostinu všech skalních bytostí na Boženčinu poctu a dává skřítkovi za úkol, aby děvčátko na další cestě provázel a chránil.\nSkřítek dovedl Boženku na paseku v lese. Připomíná děvčeti, že její železná lžíce má kouzelnou moc, a na chvíli ji opouští. Troubení lovců ohlašuje příchod královy lovecké výpravy. Král je s úlovky spokojen a pověřuje dvorního kuchaře a jeho pomocníky, aby na místě připravili hody. Zatímco pánové a dámy z králova průvodu tančí, Boženka prosí kuchaře, aby ji vzal do služby. Ten se jí nejprve vysmívá, pak ji ale přece jen do své kuchyně přijme. To už kuchtíci přinášejí hotová jídla na stůl. Král i jeho věrný společník šašek si je pochvalují a dobře naladěný král vyhlašuje velký kuchařský turnaj, na který zve kuchaře z celého svého království. Tomu, kdo upeče nejchutnější paštiku, se dostane královské odměny.\nVe slavnostním průvodu přicházejí kuchaři předvést své paštiky. Král i šašek ochutnávají jednu po druhé, ale žádná z nich není podle jejich vkusu. Král je výsledky zklamán: kuchařskému umění v jeho království jakoby navždy odzvonilo, nikdo neumí připravit takovou paštiku, aby se rozplývala na jazyku.\n\nTu vchází herold a oznamuje ještě jednoho účastníka turnaje. Lokajové přinášejí velkou paštiku ve tvaru královské koruny. Král i šašek ochutnávají a svorně ji prohlašují za vrchol kuchařství a jednoznačnou vítězkou. Jaké překvapení, když se ukáže, že ji uvařila malá Boženka pomocí své kouzelné lžíce. Odměna – měšec s tisícem dukátů – náleží jí\nBoženka se pomalu vrací domů, Je unavena a ulehá do trávy. Tu se objeví její strážný skřítek. Tančí kolem ní a s ním celý houf jeho přítelíčků. Boženka je prosí, aby ji odvedli nejkratší cestou zpátky k mamince. Tančící skřítci se s děvčátkem vydávají na cestu.\nNa návsi podhorské vesnice začíná pouť. Kejklíři a komedianti předvádějí své umění, ale vesničané, jen co zazní zvon, spěchají do kostela. Přitom podarovávají žebráky tísnící se u schodů do chrámu, mezi nimiž se nacházejí i tkalcová s Jeníčkem.\n\nNěkteré venkovanky ji však vyvlekou na náves a obviňují z Boženčiny vraždy. Marně tkalcová hořekuje a brání se nespravedlivému obvinění. Jiné vesničanky mezitím před kostelem tančí a zpívají „královničky“.\n\nTu se vrací Boženka, běží za svou maminkou a vrhá se jí do náruče. Ukazuje jí, co ze světa přinesla. S tolika dukáty je pro celou rodinu po nouzi a hladu veta.\n"}
{"id": "835243", "url": "https://cs.wikipedia.org/wiki?curid=835243", "title": "Alabama Shakes", "text": "Alabama Shakes\n\nAlabama Shakes je americká rocková skupina pocházející z Alabamy, založená v roce 2009. Skupina se skládá z hlavní zpěvačky Brittany Howard, kytaristy Heatha Fogga, basového kytaristy Zaca Cockrella a bubeníka Steva Johnsona.\n\nSkupina byla původně složená z hlavní zpěvačky/kytaristky Brittany Howard a basisty Zaca Cockrella, kteří spolu chodili do stejné střední školy East Limestone High School v Alabamě, ti se spolu po škole scházeli a psali společně skladby. Howard a Cockrell hráli progresivní rock a i ostatní žánry, ale nejvíce jim vyhovoval žánr nazvaný roots rock. Společně požádali bubeníka Steva Johnsona, který v té době pracoval v místní prodejně hudebnin, aby se k nim připojil, a tak mohlo trio brzy nahrát své první skladby v nahrávacím studiu v Decatur v Alabamě. Kytarista Heath Fogg se ke kapele přidal poté, co uslyšel jejich nahrávku. Přestože si veškeré texty a hudbu píší sami, tak nahráli cover songy od umělců jako je Led Zeppelin, James Brown, Otis Redding, AC/DC a ostatních v 45 minutové show, pod názvem The Shakes. Svůj název posléze doplnili o \"Alabama\", aby se odlišili od jiných kapel, které používali název \"Shakes\".\n\nAlabama Shakes vydala své první EP (obsahující 4 skladby) \"Alabama Shakes\" v září roku 2011, čímž si získali zájem médií a pozvánku zahrát si v show televizní stanice CMJ. Po úspěšném koncertu na CMJ, v říjnu 2011, se o ně začal zajímat kritik Jon Pareles z \"The New York Times\", který byl nadšený zpěvem Brittany Howard (srovnávaje ji s Janis Joplin) a energií kapely. Na konci roku 2011 byla skladba \"You Ain't Alone\" užita v reklamě společnosti Zale Corporation na šperky, díky které se Alabam Shakes dostala do seznamu stanice MTV (11 Artists To Watch In 2012 - 11 umělců, které se vyplatí v roce 2012 sledovat). V rozpětí méně než roku se kapela dostala z neznáma až ke hraní na historicky významných místech jako je Ryman Auditorium v Nashvillu, v klubu Troubadour a v Music Box Theateru v Los Angeles.\n\nV listopadu roku 2011 podepsala skupina smlouvu s nahrávací společností Rough Trade Records v Anglii a s ATO Records v USA. V únoru 2012 byla kapela nominována na mtvU Woodie za \"nejlepší živé vystoupení\". Nedávno jim Jack White dohol nahrání několika skladeb u nahrávací společnosti Third Man Records.\n\nPrvní studiové album skupiny s názvem \"Boys & Girls\", bylo dostupné on-line 1. dubna 2012. V červnu 2012 si kapela zahrála na svém prvním festivalu Bonnaroo Music Festival.\n\nPrvní vystoupení v mezinárodní televizi se odehrálo 7. února 2012 v show komika Conana O'Briena, ve které vystoupili se svým prvním singlem s názvem \"Hold On\" a \"I Ain't the Same\". 12. dubna 2012 skupina vystoupila v Late Show Davida Lettermana, který v ten den slavil své narozeniny. První televizní vystoupení ve Spojeném království se uskutečnilo 24. dubna 2012 v pořadu s názvem \"Later… with Jools Holland\", kdy zahráli písně \"Hold On\", \"Be Mine\" a \"Hang Loose.\" 14. srpna 2012 účinkovali v show Jimmyho Kimmela Live!\n\nBěhem 33. ceremoniálu v roce 2018 vystoupila Brittany Howard s kapelou při uvedení Sister Rossety Tharpe do Rock and rollové síně slávy a provedla její píseň \"That's All\".\n\n\n\n\nV roce 2015 obdržela skupina tři ceny Grammy: za nejlepší rockové vystoupení (), Nejlepší rockovou píseň - obě ceny za píseň \"Don't Wanna Fight\", a dále cenu za nejlepší album alternativní scény (\"Sound & Color\").\n\n"}
{"id": "835246", "url": "https://cs.wikipedia.org/wiki?curid=835246", "title": "Lípa u Vítova", "text": "Lípa u Vítova\n\nLípa u Vítova je památný strom poblíž vesnice Vítov, jedné z částí obce Žižice, která se nalézá 4,5 km severovýchodně od Slaného v okrese Kladno. Lípa velkolistá (\"Tilia platyphyllos\") roste na temeni návrší zhruba ¾ km severně od Vítova, v nadmořské výšce 270 metrů. Terén kolem lípy představuje povlovný, k východu se sklánějící hřbet. Vyjma oploceného ovocného sadu v jihozápadním sousedství se okolo stromu prostírají otevřená pole; od lípy se tak naskýtá ničím nerušený daleký výhled k severu až východu, na krajinu Dolnooharské tabule. Památný strom je snadno přístupný polní cestou po zhruba stometrovém odbočení ze silnice Vítov – Beřovice.\n\nSolitérní lípa požívá ochrany od roku 1985. Měřený obvod jejího kmene v době vyhlášení dosahoval 570 centimetrů. Výšku stromu vyhlašovací dokumentace udává na 13 metrů. Kmen se v malé výši větví kolem rozměrné centrální kotliny, lípa však celkově působí vitálním dojmem. V terénu je označena tabulí „Památný strom“ s malým státním znakem, upevněnou na dřevěném sloupku v jejím západním sousedství.\n\n\n"}
{"id": "835247", "url": "https://cs.wikipedia.org/wiki?curid=835247", "title": "Pařížská katedrální škola", "text": "Pařížská katedrální škola\n\nPařížská katedrální škola (francouzsky \"École cathédrale de Paris\") označuje historickou školu při katedrále Notre-Dame v Paříži, kde se vyučovala převážně teologie, ale také právo, lékařství a svobodná umění. Na počátku 13. století se z této školy vyvinula Pařížská univerzita. V současnosti se pod tímto názvem jedná o vysokou církevní školu založenou v roce 1984 Pařížským arcibiskupstvím.\n\nZ nařízení Karla Velikého byly při každé katedrále zřizovány školy, kde probíhala výuka budoucích kněží a později všech studentů bez rozdílu. V Paříži pak vznikla biskupská škola při katedrále Notre-Dame. Na konci 11. století zde studovali žáci původem z mnoha zemí Evropy.\n\nUpevnění kapetovského království s centrem v Paříži znamenalo rozvoj města a rovněž i významu zdejší katedrální školy. Na počátku 12. století se stala nejvýznamnější v tehdejší Francii.\n\nKolem roku 1100 filozof Vilém z Champeaux přitáhl velký počet studentů výukou dialektiky. Jeho žák Pierre Abélard jej v dialektice a filozofii překonal. Petr Lombardský působil na škole od roku 1140. Teolog a kanovník u Notre-Dame Pierre le Chantre začal vyučovat po roce 1168.\n\nOd Třetího lateránského koncilu (1179) církev zajišťovala výuku pro kněží a chudé žáky zdarma.\n\nŠkola byla součástí komplexu biskupských budov kolem katedrály na ostrově Cité. Před rokem 1126/1127 se budovy školy nacházely v klášteru na severovýchodě, na místě dnešního presbyteria, zhruba vymezeno ulicemi \"Rue d'Arcole\", \"Rue du Cloître-Notre-Dame\" a Seinou na nábřeží \"Quai aux Fleurs\". Soubor budov byl spojený s kapitulou, měl několik oratoří a asi 15 domů s vlastními zahradami a příslušenstvím. Po tomto roce byly výukové prostory přemístěny na druhou stranu kostela do těsné blízkosti biskupské kurie. Výuka probíhala pod dohledem kapituly a biskup a kanovníci měli zákaz pronajímat své domy studentům. Po roce 1160, kdy pařížský biskup Maurice de Sully zahájil stavbu Notre-Dame, škola definitivně opustila klášter.\n\nVýuka světských disciplín postupně opustila katedrální školu a velký počet studentů se odvrátil od studia teologie ke svobodným uměním. Profesoři a studenti postupně odcházeli na levý břeh, aby unikli jurisdikci kancléře Notre-Dame a přenesli školu pod jurisdikci kláštera Sainte-Geneviève.\n\nKolem roku 1222 se kancléř katedrální školy vzdal naděje na znovuzískání svobodných umění na levém břehu a navrácení je zpět do své pravomoci. Katedrální škola si vyhradila právo udělovat tituly v oblasti teologie, práva a medicíny a souhlasila s tím, že právo na udělení magistra svobodných věd přešlo na opatství Sainte-Geneviève.\n\nPosléze se školy zřízených na Montagne Sainte-Geneviève v Latinské čtvrti spojily se školou teologie, která zůstala při klášteře Notre-Dame a tak vznikla Pařížská univerzita. Teologická fakulta je přímým nástupcem katedrální školy Notre-Dame.\n\nV následujícím období byla katedrální škola zcela nahrazena Pařížskou univerzitou. V roce 1384 se kapitula Notre-Dame pokusila bez úspěchu získat právo k výuce kanonického práva.\n\nVýuka na pařížské katedrální škole byla založena na metodě výkladu a interpretace náboženských textů pomocí čtení, diskusí, předčítání a scholastických cvičení. Škola byly proslulá především ve výuce teologie.\n\nZ významných osobností na škole působili:\n\nÉcole cathédrale de Paris je institucí pařížského arcibiskupství, kterou založil v roce 1984 kardinál Jean-Marie Lustiger jako vzdělávací diecézní centrum. Od září 2008 sídlí v Collège des Bernardins v \"Rue de Poissy\" v 5. obvodu.\n\nKatedrální škola má statut soukromé vysoké školy a je rozdělena do následujících sekcí:\n\nSoučástí školy je rovněž Ústav rodiny (Institut de la famille) zabývající se otázkami teologie a rodiny.\n\n"}
{"id": "835254", "url": "https://cs.wikipedia.org/wiki?curid=835254", "title": "Wiki miluje památky", "text": "Wiki miluje památky\n\nWiki miluje památky (anglicky Wiki Loves Monuments, WLM) je každoroční mezinárodní fotografická soutěž konaná v průběhu září. Soutěž organizují prostřednictvím dobrovolníků pobočky nadace Wikimedia Foundation. Účastníci soutěže nahrávají na úložiště obrázků Wikimedia Commons své fotografie kulturních a historických památek v zemích a regionech, které jsou v daném roce zařazeny do soutěže a zapracovány do seznamů v projektech Wikipedie. Cílem akce je upozornit na kulturní památky v zúčastněných zemích a podpořit projekty nadace Wikimedia; sponzory cen jsou zejména památkové instituce a obchodníci z oblasti fotografického průmyslu. Soutěž se poprvé konala v Nizozemsku v roce 2010. V roce 2011 zahrnula již 18 evropských států, v roce 2012 se rozšířila i za hranice Evropy do celkem 32 (dodatečně až 36) zúčastněných zemí a projekt Wikimedia Commons získal v rámci tohoto ročníku soutěže přes 360 tisíc fotografií. I v následujících letech se soutěže účastnily desítky zemí (9. ročníku v roce 2018 se účastnilo rekordních 56 zemí) a ročně bylo v rámci soutěže do projektu Wikimedia Commons nahráno kolem čtvrt milionu fotografií. Česká pobočka se do soutěže přihlásila pouze třikrát, v letech 2012–2014.\n\nPůvodní projekt \"Rijksmonument\" (doslovně \"Státní památka\") nabádal fotografy dokumentovat objekty světového dědictví UNESCO v Nizozemsku. Mezi \"rijksmonumenten\" patří architektura a objekty obecného zájmu, které jsou uznávané pro svou krásu, vědecký nebo kulturní význam. Takovými místy jsou například archeologická naleziště Drenthe, královský palác Noordeinde v Haagu či domy podél amsterdamských kanálů. V průběhu prvního ročníku bylo pořízeno více než 12 500 fotografií.\n\nÚspěch vyvolal zájem i v dalších evropských zemích, v roce 2011 se do soutěže zapojilo již 18 států. Zařazeno bylo Španělsko (se samostatnou účastí Katalánska) a Portugalsko, Andorra, Francie, Švýcarsko, Lucembursko, Belgie, Nizozemsko, Dánsko, Švédsko, Norsko, Estonsko, Německo, Rakousko, Maďarsko, Rumunsko, Polsko, Rusko. Fotografové nahráli téměř 170 000 obrázků.\n\nV roce 2012 se soutěž Wiki Loves Monuments rozšířila i za hranice Evropy, zařazeno bylo 35 až 36 zemí či regionů z několika kontinentů. Zapojily se země a regiony z několika kontinentů, například z Evropy Španělsko, Andorra společně s Katalánskem, Francie, Itálie, Švýcarsko, Lichtenštejnsko, Lucembursko, Belgie, Nizozemsko, Dánsko, Švédsko, Norsko, Estonsko, Německo, Rakousko, Rumunsko, Srbsko, Česká republika, Slovensko, Polsko, Bělorusko, Ukrajina, Rusko (novými evropskými účastníky tedy byly Itálie, Srbsko, Česká republika, Slovensko, Bělorusko a Ukrajina, přestalo se účastnit Portugalsko a Maďarsko), z Ameriky nově Kanada, Spojené státy, Mexiko, Panama, Kolumbie, Argentina a Chile, z Afriky nově Jižní Afrika, Keňa a Ghana, z asijské oblasti kromě Ruska nově též Indie, Izrael a Filipíny. Slovensko se k soutěži připojilo opožděně, izraelská soutěž měla posunutý termín na období od 14. září do 15. října.\n\nÚčastníků soutěže v roce 2012 bylo přes 15 tisíc a nahráli více než 360 000 fotografií v 36 národních soutěžích, nejaktivnější soutěžící, Katalánec Pere prlpz, nahrál 8831 fotografií. Nejvíce fotografií (51412) zobrazovalo polské památky, dalšími zeměmi v pořadí bylo Španělsko, Německo a Ukrajina, z nichž bylo fotografií mezi 30 a 40 tisíci, dalšími zeměmi byly Francie, USA, Česká republika, Rusko, Indie, Rakousko a Mexiko. Fotografie českých památek nahrávalo 398 fotografů, kteří nahráli celkem 17115 snímků o celkové velikosti 46 224 MB; podle počtu získaných fotografií se Česká republika umístila sedmá, nejaktivnější přispěvatelé (Seegeng a Lehotsky) nahráli každý téměř 1200 fotografií. Závěr žebříčku tvoří Andorra (293 fotografií od 7 autorů), Lucembursko (267 fotografií od 7 autorů), Ghana (114 fotografií od 16 autorů) a Keňa (97 fotografií od 16 autorů).\n\nVítězná fotografie roku 2012 pocházela z Indie, další fotografie oceněné v mezinárodním kole pocházely ze Španělska (2×), Filipín, Francie, Itálie (2×), Indie (krom vítězné fotografie), Malvín, Estonska, USA, Nizozemska, Polska, Norska a Rakouska. Žádná z českých fotografií se nedostala ani mezi 42 finálových fotografií.\n\nČeské kolo mělo dvě speciální kategorie: Pernštejnské památky, sponzorovanou Národním památkovým ústavem, a Slezské památky, sponzorovanou Slezským zemským muzeem. První cenou byla v obou případech roční volná vstupenka.\n\nV roce 2013 se soutěž opět konala v tradičním zářijovém termínu. Nově se do ní zapojily Velká Británie, Arménie a Ázerbájdžán (na Náhorní Karabach si činí nárok obě soutěže), řada zemí Asie (Jordánsko, Sýrie, Nepál, Pákistán, Čína, Hongkong, Tchaj-wan, Thajsko), Afriky (Alžírsko, Egypt, Tunisko, Namibie, Kamerun) a\nJižní a Střední Ameriky (Bolívie, Venezuela, Salvador, Uruguay, Aruba) a\nAntarktida.\nOproti předchozímu ročníku se nezúčastnily Bělorusko, Dánsko, Ghana a Keňa, účast neobnovilo ani Portugalsko, které se účastnilo jen ročníku 2011. Po roční přestávce se znovu připojilo Maďarsko.\n\nBylo nahráno 369 589 fotografií z 53 soutěžních zemí od 11 943 soutěžících. Nejvíce soutěžních fotografií (42 465) bylo pořízeno v Polsku, následovala Ukrajina (35 674), Německo (35 595), Arménie, Španělsko, Francie a Rusko; nejmenší účast (22 fotografií od 4 soutěžících) ze soutěžících zemí bylo z Antarktidy. Nejaktivnější účastník, Barbara Maliszewska, nahrála 8386 fotografií.\n\nV rámci českého kola bylo nahráno 6429 fotografií od 167 účastníků, čímž se Česká republika v počtu nahrávek umístila na 16. místě. Nejvíce fotografií v českém kole bylo pořízeno na zámku Veltrusy (182), Pražském hradu (152) a Zelené hoře (78). Nejvíce fotografů se věnovalo Pražskému hradu (11), Karlovu mostu (9) a Týnskému chrámu (7). Nejvíce fotografií, 641, do českého kola nahrál Palickap. Na prvním místě se v hodnocení poroty původně umístil černobílý snímek pseudogotického točitého schodiště k pokladní komoře chrámu svatého Víta, pořízený Xavi Lópezem, na němž porota ocenila výjimečné světelné a kompoziční řešení fotografie, v němž černobílá tonalita pomáhá zdůraznit hmotové a výtvarné členění stavby – tento snímek však byl poté diskvalifikován, protože se nepodařilo autora zkontaktovat, na jeho místo pak postoupila fotografie baziliky Navštívení Panny Marie na olomouckém Svatém Kopečku. Speciální soutěžní kategorie „Povodně a památky“ skončila neúspěchem, sešel se v ní mizivý počet fotografií a porota neudělila žádnou cenu. Místo toho Slezské zemské muzeum ocenilo zvláštními cenami tři fotografie se slezskou tematikou, ač slezská kategorie nebyla v tomto roce předem vyhlášena.\n\nVítěznou fotografií světového kola se stal snímek Wiesenského viaduktu ve Švýcarsku. V celosvětovém kole se mimořádně dobře umístily fotografie ze střední Evropy: mezi deset vítězných fotografií se dostaly dvě z Maďarska (3. a 7.), dvě z Polska (4. a 9., obě od téhož autora) a krom vítězné švýcarské fotografie ještě po jedné fotografii z Německa (5.) a České republiky (8., letecká fotografie Zbraslavského kláštera). Druhé místo získala fotografie z Tchaj-wanu, šesté z Thajska a desáté z Kanady. Salvador a Nepál nedodaly finálové fotografie. Na oficiálních stránkách soutěže bylo (10. prosince) vyhlášeno pouze těchto 10 vítězných fotografií, na stránce vítězů ve Wikimedia Commons byl o tři dny později počet vítězných snímků rozšířen na 15 (přibyly po jednom snímky z Německa, Číny, Panamy, Maďarska a Polska). Polský soutěžící Jarek Ciuruś tak získal hned 3 z 15 vítězných míst.\n\nKonání pátého ročníku soutěže bylo oznámeno na organizační stránce v projektu Wikimedia Commons dne 11. ledna 2014. Počet účastníků se definitivně vyjasnil kolem 8. září, celkem se přihlásilo 39 zemí (z toho poprvé Irsko, Albánie společně s Kosovem, Makedonie, Palestina, Libanon, Irák a Pákistán. 24 ze zemí, které se účastnily některého z předchozích ročníků, se do ročníku 2014 nepřihlásilo. Poprvé účast vynechalo i Nizozemsko, jehož místní pobočka byla zakladatelem a dosavadním hlavním organizátorem soutěže. Nestihlo se připravit ani 6 dalších zemí, které se chtěly zúčastnit poprvé.\n\nCelkem bylo 8913 soutěžícími nahráno 321 571 fotografií. Nejvíce fotografií bylo nahráno v ukrajinské (46 252) a polské (45 257) soutěží, následovala německá (35 555), ruská, španělská, italská a francouzská. Nejméně fotografií (153) bylo nahráno v irácké soutěži. Nejaktivnější účastník, Tilman2007, nahrál 11 032 fotografií, v závěsu za ním se umístil Superzerocool s 10 260 fotografiemi, další účastníci nahráli už pod 5000 fotografií.\n\nV rámci českého kola nahrálo 250 účastníků celkem 8644 soutěžních fotografií, čímž se Česká republika ocitla na 10. místě z 39 zemí. Nejaktivnějším přispěvatelem byl Petr1888 s 904 fotografiemi, celkem čtyři účastníci nahráli po více než 500 fotografiích. Z deseti fotografií, které porota vybrala jako nejlepší, se u tří nepodařilo organizačnímu výboru zkontaktovat autory. Ceny byly vyhlášeny na wikikonferenci v brněnském planetáriu. Mezi postupujícími fotografiemi výrazně převažovaly hrady v Čechách: první, druhou i čtvrtou cenou získal Jiří Strašek fotografiemi hradů na Klatovsku (hlavní cenu získala podzimní fotografie hradu Kašperku), hned dvěma leteckými fotografiemi hradů v Libereckém kraji uspěl ve finále Zdeněk Fiedler. Česká pobočka vyhlásila 12. srpna jako speciální kategorii Rok lázeňské architektury, v níž byly uděleny tři speciální ceny, druhou cenu přitom získala fotografie lázeňského můstku v Bílině od Daniely Endrštové, která zároveň z desátého místa v hlavní kategorii postoupila do mezinárodního finále. Slezské zemské muzeum udělilo jedné fotografii mostu v Darkově předem neohlášenou zvláštní cenu.\n\nDo šestého ročníku se začaly první země přihlašovat od 25. dubna, 5. srpna bylo ohlášeno i konání mezinárodní soutěže. Počet účastnických zemí opět poklesl, a to na 32. Poprvé se zúčastnily Brazílie, Bulharsko, Lotyšsko, Írán a Malajsie. Dále se přihlásily Španělsko, Francie, Itálie, Německo, Rakousko, Slovensko, Rumunsko, Albánie s Kosovem, Makedonie, Irsko, Nizozemsko, Švédsko, Norsko, Estonsko, Ukrajina, Rusko, Arménie s Náhorním Karabachem, Ázerbájdžán, Izrael, Nepál, Pákistán, Thajsko, Alžírsko, Tunisko, Egypt, Jihoafrická republika, Mexiko. Česká pobočka účast vynechala, Polsko a Chile svoje přihlášky ještě před zahájením stáhly, Palestina a Jordánsko nesplnily podmínky účasti. Soutěžním měsícem bylo opět září, Írán a Izrael však zahájily své národní soutěže později a ukončily k 7. říjnu, začátek mexické soutěže byl odložen na neurčito, irská soutěž naopak začala již 23. srpna.\n\nV rámci ročníku soutěže bylo nahráno ve 33 národních soutěžích celkem 231 431 fotografií, zúčastnilo se 6618 soutěžících. Nejvíce fotografií bylo nahráno v ukrajinské soutěží (41 654), následovala německá (38 953), arménská a náhorno-karabašská (26 528) a ruská (23706), další země následovaly s velkým odstupem (Itálie 12 712). Nejvíce fotografiemi (7025) přispěl uživatel Tilman2007, celkem 41 soutěžících přispělo více než tisícem fotografií. Největší počet soutěžících (947) se účastnil italské soutěže, podobný počet soutěžících byl i v Rusku (931) a Německu (866).\n\nDo sedméno ročníku se první země přihlásila již 1. listopadu 2015, 2. srpna bylo ohlášeno konání mezinárodní soutěže. Počet účastnických zemí se oproti předchozímu roku opět zvýšil, a to na 43 (stav k 2. září 2016). Poprvé se zúčastnily Malta, Řecko, Turecko, Gruzie, Bangladéš, Jižní Korea, Maroko, Nigérie a Peru. Kamerun se přihlásil, ale soutěž nezahájil, Bulharsko ohlásilo opožděné zahájení, opožděně se přihlásila i Albánie a USA. Česká pobočka se opět nezúčastnila. Soutěžním měsícem je standardně září. V Albánii a Bulharsku bylo konání posunuto na období od 15. září do 15. srpna, v Řecku bylo zahájení odloženo na 8. září, v Kosovu byla prodloužena do 9. října, v Íránu soutěž probíhala od 4. září do 6. října, v Izraeli probíhala v říjnu.\n\nZatímco podle přihlašovací stránky Turecko svoji účast v polovině září zrušilo a odložilo na příští rok, ve statistikách soutěže je zahrnuto 230 fotografií od 15 soutěžících, avšak finále se nezúčastnilo. Andorra s Katalánií se podle přihlašovací stránky měly účastnit, ve statistikách soutěže však nejsou uvedeny a finálové snímky nedodaly. Albánie se podle přihlašovací stránky i závěrečné zprávy poroty účastnila a dodala finálové snímky, ve statistikách soutěže však rovněž není uvedena. Belgie se podle přihlašovací stránky měla účastnit společně s Lucemburskem a také společně dodaly finálové fotografie, ve statistice soutěže jsou ale uvedeny každá zvlášť.\n\nZasláno bylo celkem přes 277 339 fotografií od 10 746 soutěžících, do finále postoupilo vítězné fotografie 42 národních soutěží. Oproti předchozímu roku narostl počet účastnických zemí o více než 30 %, počet účastníků o 62 %, počet nově získaných příspěvatelů projektů Commons mezi účastníky byl o 78 % vyšší a počet soutěžních fotografií o 20 % vyšší.\n\nNejvíce fotografií bylo nahráno v německé (39 053), indické (37 652), ukrajinské (36 266), ruské (22 562) a italské (20 559) soutěži, naopak nejméně fotografií bylo z Lucemburska (12) a Antarktidy (13). Nejvíce fotografiemi přispěl, stejně jako předchozího roku, uživatel Tilman2007, a to 16 507, tedy zhruba dvouapůlnásobkem počtu z předchozího roku, celkem 36 účastníků přispělo více než tisícem fotografií.\n\nV roce 2017 se 8. ročníku zúčastnilo 54 zemí, ve statistice soutěže se však objevilo jen 52 zemí. Prvoúčastníky byly Austrálie, Baskicko, Chorvatsko, Finsko, Saúdská Arábie a Uganda; již dříve soutěžící Aruba se rozšířila na celé Karibské Nizozemsko. \n\nCelkem bylo do soutěže zasláno 247 656 obrázků od 9773 soutěžících z 52 národních soutěží.\n\nNejvíce fotografií bylo nahráno v ukrajinské (37 555), arménské a náhorno-karabašské (34 843), italské (20 376), německé (20 288) a ruské (19 268) soutěži, naopak nejméně fotografií bylo z Karibského Nizozemska (82) a Sýrie (127). Nejvíce fotografiemi (20513) přispěl Soghomon Matevosyan z Jerevanu, tradiční premiant Tilman2007 byl s 6593 fotografiemi tentokrát až druhý, následovaný v pořadí s nevelkým odstupem několika dalšími soutěžícími.\n\nZvítězila fotografie hindiustického chrámu boha Khandoby v Jejuri v indickém státě Maháráštra. V konečném pořadí následující finálové fotografie byly z Thajska, Bangladéše, Egypta, Itálie, Itálie, Bangladéše, Kanady, Thajska a Austrálie. \n\nV roce 2018 se 9. ročníku zúčastnilo 56 zemí, přičemž čtveřice arabských zemí (Libanon, Jordánsko, Palestina a Sýrie) soutěžila společně. Baskické národní kolo nebylo do hlavní soutěže připuštěno, protože konkurovalo španělské národní soutěži, s níž se územně překrývalo. Prvoúčastníky byly Spojené arabské emiráty, Tanzanie a Libanon. \n\nCelkem bylo do soutěže zasláno 265 395 obrázků od 13 878 soutěžících z 56 národních soutěží.\n\nNejvíce fotografií bylo nahráno v ruské (32 598), italské (28 987), německé (25 809), ukrajinské (21 714) a indické (14 710) soutěži, naopak nejméně fotografií bylo z Libanonu (78) a Malajsie (139). Nejvíce fotografiemi přispěl opět uživatel Tilman2007, a to 8096, celkem 27 účastníků přispělo více než tisícem fotografií.\n\nJako vítězná byla vybrána fotografie interiéru kopule a stropu mešity šejka Lotfollaha v Isfahánu v Íránu. Další oceněné fotografie v konečném pořadí byly z Jordánska, Spojeného království, Bangladéše, Bangladéše, Nepálu, Polska, Ruska, Spojených států a Rumunska.\n\nOrganizátorem soutěže pro jednotlivé země jsou většinou lidé působící v místní pobočce nadace Wikipedia či aktivní v příslušné jazykové verzi Wikipedie.\n\nVlastní soutěži předchází příprava seznamů památek, zpracovávaných a zveřejněných většinou v některé z jazykových verzí projektu Wikipedia, zpravidla v dominantním jazyce dané země nebo na anglické Wikipedii. Seznamy památek pro jednotlivé země zpravidla vycházejí z oficiálních registrů památek, který pro danou zemi vede příslušná vláda či státem pověřená instituce. Z těchto registrů je obvykle odvozen i identifikátor památky, jímž musí být soutěžní fotografie označeny. V Česku byly za databázi objektů k fotografování a dokumentování zvoleny evidenční seznamy kulturních památek vedené Národním památkovým ústavem, identifikátory památek jsou jejich registrační čísla, u dávněji vyhlášených památek celá kombinace nového (celostátního) a starého (krajského) registračního čísla.\n\nVe většině z účastnických zemí se vlastní soutěž koná od 1. do 30. září, některé země však mají období zkrácené či prodloužené, například pokud se připojí opožděně. Do soutěže jsou zahrnuty fotografie, které jsou v tomto období s příslušným označením soutěže a vyžadovanými údaji (zejména registračním číslem památky) nahrány pod svobodnou licencí do úložiště obrázků a médií Wikimedia Commons či některého z dalších určených kompatibilních projektů. V projektu Commons či dalších zapojených projektech se se soutěžními fotografiemi zachází ve stejném režimu jako s nesoutěžními fotografiemi, soutěžící se tedy musí v těchto projektech zaregistrovat a řídit se jejich pravidly. Do soutěže je možno zařadit i starší fotografie z archivu soutěžícího, každý však smí soutěžit jen s fotografiemi, které sám pořídil.\n\nPro zájemce a účastníky, kteří památky chtějí hledat a fotografovat, vyvinula společnost Wikimedia Foundation pro rok 2011 dvě aplikace pro telefony iPhone a Android, které umožňují zobrazit podle zeměpisných souřadnic památky, u nichž jsou souřadnice v seznamu uvedeny.\n\nSnímky posuzuje nejprve porota (soutěžní komise) v lokálním (národním) kole. Z něj vybere 10 fotografií, které postupují do mezinárodního kola, a zpravidla jim též udělí národní ceny. Ceny financují či zajišťují sponzoři. V české soutěžní komisi byli zastoupeni jak zástupci fotografické obce, tak i čeští wikipedisté, což mělo, podle jejich prohlášení, zajistit výběr takových fotografií, které jsou technického a estetického hlediska kvalitní, ale i encyklopedicky přínosné. Deset autorů nejlepších fotografií českého kola bylo v roce 2012 oceněno finančními a věcnými cenami a snímky mají být vydány na kalendáři pořádajícího sdružení Wikimedia Česká republika.\n\nV mezinárodním kole vybírá mezinárodní soutěžní komise 15 vítězných fotografií z těch fotografií, které z národních kol do mezinárodního postoupily. V roce 2012 byla mezinárodní porota pětičlenná, jejími členy byli americký profesionální fotograf pro National Geographic Stephen Alvarez, tanzanský student počítačových věd v Indii Muhammad Mahdi Karim, francouzský fyzik Guillaume Paumier, nizozemsko-srbská generální sekretářka památkářské asociace Europa Nostra Sneška Quaedvlieg-Mihailović a německá archeoložka Barbara Köstner.\n\nSeznamy v projektech Wikipedia a fotografie v projektu Commons zůstávají i po skončení soutěže a jsou dále využívány nezávisle na soutěži WLM. Rovněž různé softwarové nástroje vyvinuté k nahrávání, třídění a dalšímu zpracování soutěžních fotografií či úpravám seznamů slouží oběma projektům dále nezávisle na soutěži.\n\nK soutěži WLM je přiřazena řada tematických soutěží, v nichž jsou samostatně vyhodnocovány ty ze soutěžních fotografií, které se týkají určitého tématu nebo regionu (v roce 2012 v české soutěži byly vyhlášeny speciální kategorie rodu Pernštejnů ve spolupráci s Národním památkovým ústavem v rámci akce Pernštejnský rok 2012 a Českého Slezska pod patronací Slezského zemského muzea v Opavě, zvláštní postavení mají v soutěži Katalánie a Jižní Tyrolsko atd.). S těmito soutěžemi mohou být spojeny speciální ceny, avšak na postup do mezinárodního kola WLM nemají vliv.\n\nSystematické zpracování památek na Wikipedii, které soutěž WLM výrazně podpořila, přispělo k tomu, že česká pobočka nadace Wikimedia spolupracuje s městskou části Praha 10, která na některé památky na svém území umístila tabulky s QR kódem. Pokud se kód načte chytrým telefonem, zobrazí se na displeji článek o této památce z Wikipedie.\n\nPodle vzoru soutěže WLM se uskutečnila v červnu 2013 z iniciativy švédské pobočky nadace Wikimedia a projektu Europeana též soutěž Wiki Loves Public Art, zaměřenou na veřejně přístupná umělecká díla. Soutěže se zúčastnily 4 evropské země (Švédsko, Finsko, Rakousko se seznamy pro Vídeň a Linec a katalánské město Barcelona) a Izrael, předmětem fotografování bylo celkem 3447 objektů na seznamech a 225 účastníky bylo nahráno 9255 fotografií 2169 objektů. Do ročníku 2014 se přihlásilo pouze Maďarsko, byl však zrušen a nekonal se.\n\nDalší soutěží založenou na podobných principech je Wiki Loves Earth, zaměřená na přírodní památky a chráněná území, okrajově též krajinářství a okrasné zahradnictví. Ročník 2013 byl pořádán na jaře jako pilotní pouze ukrajinskou pobočkou, přičemž 365 účastníků nahrálo 11736 fotografií 1104 přírodních památek. Ročníku 2014 se účastnilo již 15 zemí, finálové fotografie dodalo pouze 9 zemí a celosvětové vyhodnocení se nekonalo. Celkově bylo nahráno přes 71 tisíc fotografií, nejvíce z Německa, Makedonie a Ukrajiny.\n\n\n"}
{"id": "835262", "url": "https://cs.wikipedia.org/wiki?curid=835262", "title": "Fort Chabrol", "text": "Fort Chabrol\n\nFort Chabrol (česky \"Pevnost Chabrol\") je ve francouzských dějinách označení pro nepokoje, které vyvolali v Paříži nacionalisté a monarchisté v létě roku 1899 z důvodu revize soudního procesu s Alfredem Dreyfusem v Rennes. Povstalci se opevnili v domě č. 51 na \"Rue de Chabrol\".\n\nMinistr vnitra Pierre Waldeck-Rousseau chtěl podniknout právní kroky proti vůdcům nacionalistických organizací obviněných ze spiknutí proti státu. Dne 12. srpna 1899 měly státní orgány zatknout nacionalistu Paula Déroulèda a další vůdce Ligy vlastenců, Mladých monarchistů a Antisemitské ligy. Ovšem předseda Antisemitské ligy Jules Guérin se se svými přívrženci opevnili v domě č. 51 na \"Rue de Chabrol\" v Paříži. Budova nazvaná posléze \"Fort Chabrol\" byla obléhána policií a povstalci se vzdali až 20. září 1899 po 38 dnech odporu.\n\nFrancouzský Senát vytvořil zvláštní soudní dvůr pro odsouzení Déroulèda, Guérina a šedesáti pěti jejich příznivců obviněných z přípravy státního převratu. Dne 20. srpna 1899 ale opět vypukly prudké pouliční boje mezi anarchisty a antisemity poblíž \"Fort Chabrol\". Všichni byli policií vytlačeni do ulice \"Rue Saint-Maur\", kde anarchisté vyplenili kostel svatého Josefa.\n\nZ důvodu různých následujících incidentů se první slyšení uskutečnilo až dne 9. listopadu 1899 a rozsudek byl vynesen 4. ledna 1900.\n\nDéroulède a nacionalista André Buffet byli odsouzeni k deseti letům vyhnanství, Guérin na deset let do vězení a nacionalistický advokát Eugène de Lur-Saluces k pěti letům vyhnanství. Všichni ostatní obžalovaní byli osvobozeni.\n\n\n"}
{"id": "835267", "url": "https://cs.wikipedia.org/wiki?curid=835267", "title": "Bratr Jün", "text": "Bratr Jün\n\nBratr Jün (též Bratr Yun) (, občanským jménem , * 1958) je jedním z nejznámějších vedoucích křesťanské čínské podzemní církve a propagátorem hnutí Zpět do Jeruzaléma. Život bratra Yuna je popsán v knize Nebeský muž, kterou napsal on a Paul Hattaway. Kniha vypráví o mládí, evangelizaci a zázracích bratra Yuna. Je dále autorem knihy \"Živá voda\", kterou rovněž napsal ve spolupráci s Paulem Hattawayem.\n\nV roce 2009 bylo o bratru Yunovi zmínka v pořadu České televize, v Křesťanském magazínu.\n\nBratr Yun je disident v současnosti žijící v Německu. Českou republiku navštívil v r. 2009, 2012, 2015 a 2017. S manželkou Deling má dvě děti.\n\nJeden z vůdců čínských podzemních křesťanů, Lin Sien-kao, Jünovu činnost zpochybnil s tím, že příliš nesouvisí se skutečnou aktivitou čínských podzemních křesťanů. Jün se proti obvinění naopak ohradil v tom smyslu, že ho Lin Sien-kao nikdy nepotkal ani nečetl jeho knihy.\n\n"}
{"id": "835268", "url": "https://cs.wikipedia.org/wiki?curid=835268", "title": "Kanton Amiens-1 (Ouest)", "text": "Kanton Amiens-1 (Ouest)\n\nKanton Amiens-1 (Ouest) (fr. \"Canton d'Amiens-1 (Ouest)\") byl francouzský kanton v departementu Somme v regionu Pikardie. Skládal se ze tří obcí. Zrušen byl po reformě kantonů 2014.\n\n"}
{"id": "835270", "url": "https://cs.wikipedia.org/wiki?curid=835270", "title": "Kanton Amiens-2 (Nord-Ouest)", "text": "Kanton Amiens-2 (Nord-Ouest)\n\nKanton Amiens-2 (Nord-Ouest) (fr. \"Canton d'Amiens-2 (Nord-Ouest)\") byl francouzský kanton v departementu Somme v regionu Pikardie. Skládal se ze tří obcí. Zrušen byl po reformě kantonů 2014.\n\n"}
{"id": "835272", "url": "https://cs.wikipedia.org/wiki?curid=835272", "title": "Kanton Amiens-3 (Nord-Est)", "text": "Kanton Amiens-3 (Nord-Est)\n\nKanton Amiens-3 (Nord-Est) (fr. \"Canton d'Amiens-3 (Nord-Est)\") byl francouzský kanton v departementu Somme v regionu Pikardie. Skládal se ze dvou obcí. Zrušen byl po reformě kantonů 2014.\n\n"}
{"id": "835273", "url": "https://cs.wikipedia.org/wiki?curid=835273", "title": "Kanton Amiens-4 (Est)", "text": "Kanton Amiens-4 (Est)\n\nKanton Amiens-4 (Est) (fr. \"Canton d'Amiens-4 (Est)\") byl francouzský kanton v departementu Somme v regionu Pikardie. Skládal se ze tří obcí. Zrušen byl po reformě kantonů 2014.\n\n"}
{"id": "835274", "url": "https://cs.wikipedia.org/wiki?curid=835274", "title": "Kanton Amiens-5 (Sud-Est)", "text": "Kanton Amiens-5 (Sud-Est)\n\nKanton Amiens-5 (Sud-Est) (fr. \"Canton d'Amiens-5 (Sud-Est)\") byl francouzský kanton v departementu Somme v regionu Pikardie. Skládal se ze dvou obcí. Zrušen byl po reformě kantonů 2014.\n\n"}
{"id": "835275", "url": "https://cs.wikipedia.org/wiki?curid=835275", "title": "Obléhání Gibraltaru (1309)", "text": "Obléhání Gibraltaru (1309)\n\nObléhání Gibraltaru bylo vojenské střetnutí v rámci španělské reconquisty, které se odehrálo v roce 1309 mezi oddíly Kastilského království (především z města Sevilly) pod velením Juana Núñeze II. de Lara a Guzmána Dobrého a Granadského emirátu v čele se sultánem Muhammadem III. a jeho bratrem Abú-l-Džujúšem Nasrem. Obležení skončilo vítězstvím kastilských sil, jedním z mála vítězství jinak nešťastného tažení. Dobytí Gibraltaru dočasně značně zvýšilo moc Kastilie na Pyrenejském poloostrově, přestože město bylo znovu obsazeno muslimy v roce 1333.\n\nDne 19. prosince 1308 v Alcale de Henares podepsali kastilský král Ferdinand IV. s Bernaldem de Sarriá a Gonzalo Garcíou, vyslanci aragonského krále, dohodu z Alcaly de Henares. Ferdinand IV. podporovaný svým bratrem Pedrem de Castilla y Molina, arcibiskupem toledským, biskupem zamorským a Diegem Lópezem V. de Haro souhlasil s válkou proti Granadskému emirátu, která měla být vyhlášena po 24. červnu 1309, kdy měla vypršet předchozí mírová smlouva mezi Kastilií a Granadou. Dále bylo dohodnuto, že aragonský král Jakub II. nepodepíše separátní mír s granadským emírem. Také bylo vytvořeno kombinované aragonsko-kastilské loďstvo k podpoře obléhání skrze námořní blokádu granadských pobřežních měst. Dohoda obsahovala i rozdělení cílů. Zatímco Kastilci měli zaútočit proti městům Algeciras a Gibraltar, aragonské síly se měly soustředit proti městu Almería.\n\nFerdinand IV. slíbil, že 1/6 z veškerého dobytého granadského území odevzdá Aragonu. Rozhodl se pro odevzdání celého někdejšího muslimského Almerijského království, kromě měst Bedmar, Alcaudete, Quesada, Arenas a Locubín, které by připadly Kastilii. Pokud by zabrané území Almerijského království nebylo dostatečné a nesplňovalo tak podmínku 1/6, pak měl vystoupit arcibiskup toledský jako mediátor a tuto záležitost rozsoudit. Tyto ústupky aragonskému králi vzbudily nelibost a protesty u části Ferdinandových vazalů, mimo jiné u Juana de Castilla el de Tarifa a Juana Manuela.\n"}
{"id": "835276", "url": "https://cs.wikipedia.org/wiki?curid=835276", "title": "Kanton Amiens-6 (Sud)", "text": "Kanton Amiens-6 (Sud)\n\nKanton Amiens-6 (Sud) (fr. \"Canton d'Amiens-6 (Sud)\") byl francouzský kanton v departementu Somme v regionu Pikardie. Skládal se pouze z jižní části města Amiens. Zrušen byl po reformě kantonů 2014.\n"}
{"id": "835277", "url": "https://cs.wikipedia.org/wiki?curid=835277", "title": "Kanton Amiens-7 (Sud-Ouest)", "text": "Kanton Amiens-7 (Sud-Ouest)\n\nKanton Amiens-7 (Sud-Ouest) (fr. \"Canton d'Amiens-7 (Sud-Ouest)\") byl francouzský kanton v departementu Somme v regionu Pikardie. Skládal se ze dvou obcí. Zrušen byl po reformě kantonů 2014.\n\n"}
{"id": "835278", "url": "https://cs.wikipedia.org/wiki?curid=835278", "title": "Kanton Amiens-8 (Nord)", "text": "Kanton Amiens-8 (Nord)\n\nKanton Amiens-8 (Nord) (fr. \"Canton d'Amiens-8 (Nord)\") byl francouzský kanton v departementu Somme v regionu Pikardie. Skládal se ze tří obcí. Zrušen byl po reformě kantonů 2014.\n\n"}
{"id": "835280", "url": "https://cs.wikipedia.org/wiki?curid=835280", "title": "Kanton Villers-Bocage (Somme)", "text": "Kanton Villers-Bocage (Somme)\n\nKanton Villers-Bocage (fr. \"Canton de Villers-Bocage\") byl francouzský kanton v departementu Somme v regionu Pikardie. Skládal se z 24 obcí. Zrušen byl po reformě kantonů 2014.\n\n"}
{"id": "835281", "url": "https://cs.wikipedia.org/wiki?curid=835281", "title": "Kanton Villers-Bocage (Calvados)", "text": "Kanton Villers-Bocage (Calvados)\n\nKanton Villers-Bocage (fr. \"Canton de Villers-Bocage\") byl francouzský kanton v departementu Calvados v regionu Dolní Normandie. Skládal se ze 17 obcí, zrušen byl v roce 2015.\n\n"}
{"id": "835283", "url": "https://cs.wikipedia.org/wiki?curid=835283", "title": "Náměstí Franze Kafky", "text": "Náměstí Franze Kafky\n\nNáměstí Franze Kafky se nachází v Praze na Starém Městě. Sousedí se Staroměstským náměstím u kostela svatého Mikuláše. Vyúsťují z něj ulice U Radnice, Platnéřská, Kaprova a Maiselova. Vzniklo v roce 2000 z ulice \"U Radnice\". Je pojmenováno po spisovateli Franzi Kafkovi (1883–1924), který se zde narodil.\n\nNáměstí Franze Kafky je obklopeno domy a ulicemi. Na východní straně je to barokní kostel svatého Mikuláše, dnes kostel církve Československé husitské, a vstup na Staroměstské náměstí. Ke kostelu sv. Mikuláše přiléhá vlevo činžovní dům z ateriéru Osvalda Polívky (1859–1931), vystavěný v letech 1902–1903 po vzoru dřívější prelatury, která v náměstí stála. Dům obsahuje též barokní portál původní prelatury a na rohu s ulicí Maiselovou se nachází busta Franze Kafky (dílo Karla Hladíka (1912–1967) z roku 1966) připomínající jeho rodný dům, který zde stával. V tomto domě se též nachází galerie a kafé Franz Kafka. Dále vlevo pak počíná ulice Maiselova jdoucí ve směru severním a šikmo k ní se přimyká ulice Kaprova.\n\nNa západě jsou to pak budovy magistrátu, Nová radnice a Andělská kolej s cenným románským podzemím, oddělené ulicí Platnéřskou. Na jihu počíná ulice U Radnice na Malé náměstí a nachází se zde měšťanské domy.\n\nPůvodně se zde od 1. poloviny 13. století do roku 1346 rozkládal plácek nazývaný Kurný trh. V letech 1727–1730 byl zastavěn prelaturou dle návrhu Kiliána Ignáce Dientzenhofera (1689–1751). Ta byla roku 1897 zbořena. Nový bytový dům, který zde vyrostl dle návrhu Osvalda Polívky ustoupil dozadu a vytořil prostranství. Portál z původní prelatury byl zasazen do současného domu.\n\nVýše zmíněná prelatura patřila ke klášteru benediktinů u sv. Mikuláše. Benediktini se sem přesunuli z bývalého klášterního stavení, které se nacházelo na sever od kostela sv. Mikuláše. V roce 1787 byl klášter zrušen a od roku 1791 byla budova využívána k různým účelům. Bydlela zde i rodina Hermanna Kafky a v roce 1883 se zde narodil spisovatel Franz Kafka.\n"}
{"id": "835284", "url": "https://cs.wikipedia.org/wiki?curid=835284", "title": "Luneray", "text": "Luneray\n\nLuneray je francouzská obec v departementu Seine-Maritime v regionu Normandie. Žije zde obyvatel. Je centrem kantonu Luneray. \n\nObec leží 8 km od pobřeží Lamanšského průlivu.\n\n\n"}
{"id": "835285", "url": "https://cs.wikipedia.org/wiki?curid=835285", "title": "Kanton Aunay-sur-Odon", "text": "Kanton Aunay-sur-Odon\n\nKanton Aunay-sur-Odon (fr. \"Canton d'Aunay-sur-Odon\") je francouzský kanton v departementu Calvados v regionu Normandie. Po správní reformě kantonů sestává z 49 obcí, do roku 2015 se skládal ze 17 obcí. V květnu 2016 ho tvořilo 46 obcí (vzhledem k procesu slučování některých obcí).\n"}
{"id": "835286", "url": "https://cs.wikipedia.org/wiki?curid=835286", "title": "Salasco", "text": "Salasco\n\nSalasco je italská obec v provincii Vercelli v oblasti Piemont.\n\nK 31. prosinci 2010 zde žilo 229 obyvatel.\n\nCrova, Lignana, Sali Vercellese, San Germano Vercellese, Vercelli\n"}
{"id": "835288", "url": "https://cs.wikipedia.org/wiki?curid=835288", "title": "Podpaží", "text": "Podpaží\n\nPodpaží (\"axilla\"), též jáma podpažní (\"fossa axillaris\"), je trojboká prohlubeň sevřená mezi pletencem horní končetiny a hrudníkem. Vrcholem je ramenní kloub, další stěny tvoří klíční kost, lopatka (s příslušnými svaly) a boční stěna hrudníku. Samotná jáma je tvořena dvěma záhyby: přední záhyb je tvořen velkým prsním svalem (\"musculus pectoralis major\"), zadní záhyb je převážně tvořen výběžkem širokého zádového svalu (\"musculus latissimus dorsi\").\n\nV podpaží se nachází mimo jiné asi 40 mízních uzlin (\"nodi lymphatici axillares\"), zčásti na axilární fascii a částečně v hlubokém podkoží. Svádí se do nich veškerá míza z horní končetiny. Dělí se na několik podskupin a všechny se splavují do podklíčkového mízního kmene (\"truncus subclavius\"). U některých osob jsou mízní uzliny v podpaží hmatatelné. Do podpaží dále u žen směřuje laterální výběžek prsní žlázy a směřují tam i lymfatické cévy z prsní oblasti – proto je důležité při samovyšetření prsů prohmatat i podpažní oblast.\n\nKůže v podpaží je velmi tenká a mimo apokrinních potních žláz obsahuje zpravidla i množství chlupů.\n"}
{"id": "835290", "url": "https://cs.wikipedia.org/wiki?curid=835290", "title": "Palác Sylva-Taroucca", "text": "Palác Sylva-Taroucca\n\nPalác Sylva-Taroucca, dříve též \"Nostický\", zvaný také palác Piccolomini nebo Savarin (výsl. [savarén]), je pozdně barokní palácová stavba stojící v ulici Na příkopě 852/10, na Novém Městě, Praha 1. Je chráněn jako kulturní památka České republiky.\n\nNa místě dnešního paláce stávalo několik domů, postupně sloučených v jeden celek a průběžně přestavovaných v 16. a 17. století.\n\nSoučasná podoba paláce z let 1743–1752 má formu rozlehlého vnitrobloku se dvěma dvory, k němuž kdysi přiléhala zahrada a jízdárna. Autorem barokní úpravy vytvořené původně pro rod Piccolominiů (pro knížete Ottavia Piccolominiho), je snad Kilián Ignác Dientzenhofer, po jehož smrti stavbu dokončil jeho zeť Anselmo Lurago.\n\nRoku 1766 palác získali Nosticové, aby o více než sto let později, roku 1885, přešel sňatkem na poslední šlechtické majitele z rodu Silva-Tarouca, jehož původ byl španělsko-portugalský. Rod, konkrétně v osobě Arnošta Emanuela Silva-Tarouca, velikého milovníka botaniky, zakladatele dendrologické zahrady Průhonice a předsedy Rakousko-uherské dendrologické společnosti, jej od roku 1895 pronajímal (např. po dobu deseti let tu mělo umístěny své sbírky Národopisné museum).\n\nOd roku 1911 je palác v majetku pražské obce, která jej upravila na společenské a kulturní středisko, kvůli čemuž ve 20. století proběhla řada přestaveb. V roce 1927 byla na místě bývalé barokní zahrady paláce založena slavná kavárna Savarin, pojmenovaná po proslaveném právníkovi a labužníkovi \"Brillat-Savarinovi.\" Podle názvu kavárny bývá nazýván někdy i samotný palác.\n\nV průjezdu paláce se nachází pamětní deska s českým a anglickým nápisem tohoto znění: \n\nV současné době je ohrožena autentická podoba paláce, neboť plány na demolici jeho dvorních křídel počítají s jejich náhradou za podstatně vyšší administrativní budovu.\n"}
{"id": "835293", "url": "https://cs.wikipedia.org/wiki?curid=835293", "title": "Sali Vercellese", "text": "Sali Vercellese\n\nSali Vercellese je italská obec v provincii Vercelli v oblasti Piemont.\n\nK 31. prosinci 2010 zde žilo 120 obyvatel.\n\nLignana, Salasco, Vercelli\n"}
{"id": "835294", "url": "https://cs.wikipedia.org/wiki?curid=835294", "title": "Palác Luxor", "text": "Palác Luxor\n\nPalác Luxor, dříve Palác Avion a palác Letka, je budova na Václavském náměstí číslo popisné 820/41, na Novém Městě, Praha 1. Byla vystavěna podle projektu Bohumíra Kozáka a Nikoly Dobroviće v letech 1925-1927. Budovu vlastní společnost REGA Property Invest s.r.o., jejímž mateřskou společností je rakouský developer S IMMO.\n\nV domě sídlí hotel významného mezinárodního řetězce Ramada, Palác knih Luxor a kavárna Luxor Café.\n\nPodle informací z internetových stránek www.neoluxor.cz je Palác knih Luxor největší knihkupectví ve střední Evropě, a je tak historicky nejúspěšnějším knihkupectvím Česka. Provoz knihkupectví byl zahájen 14. srpna 2005.\n\nV dnešních podzemních prostorách tohoto knihkupectví bývalo umístěno kino \"Avion\" (později \"Čas\").\n"}
{"id": "835295", "url": "https://cs.wikipedia.org/wiki?curid=835295", "title": "Ahmad Hasan al-Bakr", "text": "Ahmad Hasan al-Bakr\n\nAhmad Hasan al-Bakr (1. července 1914 – 4. října 1982) byl irácký politik a voják, představitel saddámovské strany Baas. Patřil spolu s Husajnem ke hlavním strůjcům převratu roku 1968, který nastolil baasistický režim. V letech 1968–1979 byl prezidentem Iráku. V letech 1973–1979 premiérem. V letech 1974–1977 též ministrem obrany. Roku 1969 byl povýšen do hodnosti polní maršál. Roku 1976 ho postihl srdeční infarkt, po němž své pravomoce fakticky přenesl na Saddáma Husajna. Ten ho oficiálně nahradil roku 1979.\n\nkol.: \"Malá československá encyklopedie\", Praha, Encyklopedický institut ČSAV 1984.\n\n"}
{"id": "835297", "url": "https://cs.wikipedia.org/wiki?curid=835297", "title": "Gyula Kállai", "text": "Gyula Kállai\n\nGyula Kállai (1. června 1910 - 12. března 1996) byl maďarský komunistický politik, který byl dva roky premiérem socialistického Maďarska (1965-1967).\n\nV letech 1939-1942 byl novinář v deníku Népszava a zároveň se podílel na odbojové činnosti. Za ni byl roku 1942 zatčen a byl vězněn až do osvobození Maďarska roku 1944. Po válce byl členem ústředního výboru Maďarské socialistické strany a v letech 1949-1951 byl ministrem zahraničních věcí. Roku 1951 byl zatčen a ve vykonstruovaném procesu odsouzen k mnoha letům vězení. Již roku 1954 byl však rehabilitován a roku 1956 se znovu dostal do ústředního výboru Maďarské socialistické strany. V revolučním roce 1956 se postavil na promoskevskou stranu, což mu zajistilo výsadní postavení v nově vzniklé Maďarské socialistické dělnické straně, která byla hegemonní silou režimu. V letech 1957-1958 byl ministrem kultury, v letech 1958-1960 tzv. státním ministrem a nakonec i premiérem (předsedou rady ministrů). V letech 1967-1971 byl předsedou Národního shromáždění.\n\n\n"}
{"id": "835300", "url": "https://cs.wikipedia.org/wiki?curid=835300", "title": "Carmarthenshire", "text": "Carmarthenshire\n\nCarmarthenshire ( ) je jedno z hrabství ve Walesu ve Spojeném království. Se svou rozlohou 2 395 km² je třetím největším hrabstvím ve Walesu. K roku 2011 zde žilo 183 800 obyvatel. Správním městem je Carmarthen, největším pak Llanelli.\n"}
{"id": "835301", "url": "https://cs.wikipedia.org/wiki?curid=835301", "title": "György Lázár", "text": "György Lázár\n\nGyörgy Lázár (15. září 1924 − 2. října 2014) byl maďarský komunistický politik. V letech 1975−1987 byl premiérem (předsedou rady ministrů) Maďarska. V letech 1970−1973 byl ministrem práce, 1973−1975 náměstkem předsedy vlády a předsedou plánovacího úřadu (obdoba československé Státní plánovací komise). Od roku 1970 byl členem ústředního výboru Maďarské socialistické dělnické strany, která byla hegemonní silou režimu. V čele vlády ho v éře perestrojky nahradil Károly Grósz.\n\n"}
{"id": "835302", "url": "https://cs.wikipedia.org/wiki?curid=835302", "title": "Caudebec-lès-Elbeuf", "text": "Caudebec-lès-Elbeuf\n\nCaudebec-lès-Elbeuf je francouzská obec v departementu Seine-Maritime v regionu Normandie. V roce 2009 zde žilo 9 711 obyvatel. Je centrem kantonu Caudebec-lès-Elbeuf.\n\n"}
{"id": "835303", "url": "https://cs.wikipedia.org/wiki?curid=835303", "title": "Hodíškovský rybník", "text": "Hodíškovský rybník\n\nHodíškovský rybník je přírodní památka ležící v nadmořské výšce 580 - 582 m severně od vesnice Hodíškov. PP o rozloze přibližně 5 ha je tvořena Hodíškovským rybníkem a mokřady v jeho bezprostředním\nokolí včetně kosených luk. Hodíškovský rybník je relativně mělký o rozloze cca 3,8 ha, ve zhlaví s litorálními porosty tvořenými rákosem a orobincem a při březích porosty ostřic. Využíván je k chovu ryb. Do rybníka ústí několik drobných přítoků.\n\nÚzemí se nalézá ve fytogeografickém obvodu Českomoravského mezofytika, v okrese 67 Českomoravská vrchovina. Potenciální přirozenou vegetací je zde mapovací jednotka 24 – Luzulo-Fagetum.\nÚzemí se nachází v základním poli síťového mapování 6560.\n\nÚzemí spadá do Hercynského systému, provincie Česká vysočina, oblasti Českomoravská vrchovina, celku Křižanovská vrchovina, podcelku Bítešská vrchovina. Probíhá zde hranice mezi geomorfologickými okrsky, a sice Bobrovskou pahorkatinou a Novoměstskou pahorkatinou.\n\nGeologické podloží je podél přítoků tvořeno holocénními fluviálními nečleněnými nivními sedimenty, méně pak smíšenými deluviofluviálními sedimenty a holocénními deluviálními kamenitými až hlinito-kamenitými sedimenty pestrého složení. Navazují pararuly. V půdním horizontu se nacházejí na svahových zvětralinách pseudogleje, v blízkosti rybníka\nmístně gleje.\n\nRybník má čtyři drobné přítoky. Tři z nich jsou bezejmenné, čtvrtým je Hodíškovský potok, který vytéká z rybníka, protéká obcí Hodíškov a po pouti dlouhé cca 6,6 km se poblíž Ostrova nad Oslavou vlévá do Oslavy. Správcem všech přítoků jsou Lesy České republiky.\n\nStředobodem chráněného území je rybník. Pokud je na vodě, je alespoň v posledních letech prakticky bez vodní vegetace, v zakalené vodě byly pouze ojediněle zjištěny nejběžnější druhy jako je okřehek a závitka.\n\nRybník býval dříve využíván především jako plůdkový a proto býval pravidelně částečně letněn. Popsána je odtud velmi bohatá vegetace letněných rybníků, která byla naposledy zastižena v roce 2004. Roste zde bohatá populace evropsky významného druhu puchýřka útlá. Ta se zde při vhodných podmínkách vyskytuje ve vysokých počtech (odhadovány desetitisíce exemplářů). Vegetace letněného dna Hodíškovského rybníka je dále výjimečná výskytem kriticky ohroženého druhu masnice vodní (\"Tillaea aquatica\"). Jedná se o silně ustupující druh, který již na většině území ČR vymizel. Na Hodíškovském rybníce byla masnice vodní zaznamenána v bohaté populaci, čítající odhadem sta až tisíce exemplářů. Kromě puchýřky a masnice se na letněném dně rybníka objevují i další vzácné rostlinné druhy, jako je blatěnka vodní (\"Limosella aquatica\"), bahnička vejčitá (\"Eleocharis ovata\") a ostřice šáchorovitá.\nRybník má ve zhlaví litorál tvořený dominantním rákosem, ze stran je lemován řadami olší s výmladky.\n\nPruh ostřicového litorálu při zadním západním břehu rybníka je tvořen porostem ostřice měchýřkaté, ostřice zobánkaté a mochny bahenní. Velké zastoupení mochny bahenní a přítomnost druhů jako jsou suchopýr úzkolistý a ostřice šedavápoukazují na přechodnost k biotopu přechodová rašeliniště. Dále zde rostou šišák vroubkovaný (\"Scutellaria galericulata\") a třtina šedavá. Porost je nekosen a částečně sem nalétávají dřeviny.\n\nBotanicky cennou plochou, navazující téměř bezprostředně na rybník, je menší kosená louka, mozaika několika nevyhraněných biotopů. Na většině plochy by se dala popsat jako podhorský smilkový trávník (velmi hojně zde rostou všivec lesní \"Pedicularis sylvatica\", trojzubec poléhavý \"Danthonia decumbens\", třeslice prostřední \"Briza media\", ostřice kulkonosná a bika ladní \"Luzula campestris\") přecházející ve střídavě vlhkou louku (hojně čertkus luční \"Succisa pratensis\" a ostřice Hartmanova \"Carex hartmanii\", bezkolenec \"Molinia\" sp. díky častému sečení chybí), četné jsou prvky nevápnitých mechových slatinišť (prstnatec májový, ostřice šedavá, ostřice ježatá, ostřice skloněná, ostřice prosová, ostřice obecná, sítina niťovitá (\"Juncus filiformis\"), suchopýr úzkolistý, mochna bahenní, violka bahenní, kozlík dvoudomý, hojné mechy). Ve vlhčím okraji směrem k rybníku přechází v pcháčovou louku (ostřice měchýřkatá, blatouch bahenní, pcháč bahenní, místy dominantní skřípina lesní \"Scirpus sylvaticus\"). Porost na louce je většinou nízký, řidší, s malým množstvím biomasy. Biotop je silně ovlivněn častým kosením (květen, červenec, srpen/září), navíc s kraťoučkým strništěm. Při jiné intenzitě a termínech kosení je pravděpodobné, že se i podoba biotopu a\njeho vyhraněnost posunou. Časté kosení zřejmě dobře snáší všivec lesní, který se na louce vyskytuje velmi hojně na velké části plochy. \nNa zhlaví rybníka navazuje v jeho západní části podmáčená olšina, vzniklá náletem v místech dřívější vlhké louky. Ještě na leteckém snímku z roku 1953 je zde vidět louka, pravděpodobně silně podmáčená, zrašeliněná. Dosud se zde zachovala malá sterilní populace vachty trojlisté a mochny bahenní v severním okraji. Východní částí protéká potůček – jeden z přítoků rybníka.\n\nVe stromovém patře dominuje olše lepkavá, v keřovém se vyskytuje krušina olšová, vrba ušatá, bez černý. V podrostu je dominantní blatouch bahenní, dále zde roste hojně přeslička lesní, metlice trsnatá, vrbina obecná (\"Lysimachia vulgaris\"), řeřišnice hořká, přeslička poříční, škarda bahenní (\"Crepis paludosa\"), kozlík dvoudomý, místy hojně kopřiva dvoudomá, částečně sem expanduje rákos obecný. Biotop se dá zhodnotit jako přechod mezi mokřadními olšinami a potočními luhy. Ze severu navazuje na litorál rybníka sušší porost olší a terestrických rákosin, od východu pak jsou to i břehové porosty dvou menších přítoků.\n\nZ ptáků bylo v roce 2011 zjištěno na lokalitě 37 druhů ptáků, charakteristických druhů vodního a mokřadního prostředí byl zjištěn velmi malý počet. Výskyt vodních a mokřadních ptáků byl ale zcela jistě ovlivněn tím, že byl rybník vypouštěn na jaře a vzhledem ke své velikosti a málo vodným přítokům byly ještě během května rákosiny na suchu. Z charakteristických druhů byla zjištěna pouze potápka malá (jen na tahu, nehnízdila zde), jeden pár strnada rákosního (\"Emberiza schoeniclus\") a jeden pár kachny divoké (\"Anas platyrhynchos\"). Na tahu byli dále zjištěni polák chocholačka (\"Aythya fuligula\") a vodouš kropenatý (\"Tringa ochropus\"). Vzhledem k pravidelnému jarnímu vypouštění rybníka (a tedy nezaplavených litorálních porostech během jara), i vzhledem k rákosinám s velkou vrstvou stařiny, které nejsou zčásti na vodě, nelze očekávat významnější výskyt ptáků vázaných na litorální porosty. Při spuštění rybníka lze očekávat výskyt bahňáků během tahového období.\n\nZ obojživelníků bylo zjištěno pět taxonů, nejpočetnější je populace ropuchy obecné (\"Bufo bufo\"), která se úspěšně rozmnožuje, velmi slabá je populace čolka obecného (\"Triturus vulgaris\"), slabé jsou populace skokana krátkonohého (\"Pelophylax lessonae\") a skokana zeleného (\"Pelophylax esculentus\"). Skokan hnědý (\"Rana temporaria\") se vyskytuje pouze v mokřadech severně od rybníka. Z podkladů od AOPK ČR vyplývá, že zhruba před deseti lety se kromě zjištěných druhů ještě na rybníce vyskytovalo bohatší společenstvo obojživelníků včetně druhů jako kuňka obecná (\"Bombina bombina\"), rosnička zelená (\"Hyla arborea\"), blatnice skvrnitá (\"Pelobates fuscus\"). Současný slabý výskyt obojživelníků je jednoznačně ovlivněn rybničním hospodařením, chovem těžkých obsádek kapra (\"Cyprinus carpio\") o vysoké intenzitě.\nZ vážek bylo zjištěno 18 druhů, tj. čtvrtina druhové bohatství v ČR. Lokalita se proto z pohledu druhové pestrosti řadí k mírně nadprůměrným lokalitám. Je pravděpodobné, že většina zjištěných druhů vážek na lokalitu zalétá a jen menší počet se zde rozmnožuje. Z významnějších druhů byli zjištěni šidélko malé (\"Ischnura pumilio\") a šídlo tmavé (\"Anax parthenope\").\n\nZ denních motýlů stojí za zmínku výskyt perleťovce kopřivového (\"Brenthis ino\"), což je lokální druh vyskytující se na vlhkých loukách, mokřadech a ladech. V posledních letech se dosti rozšířil, nejspíše v důsledku ústupu od kosení vlhkých luk a jejich přeměny v tužebníková lada.\n\nPrůzkum vodní malakofauny EVL Hodíškovský rybník v roce 2011 doložil výskyt celkem 14 druhů vodních měkkýšů (8 plžů, 6 mlžů). Absence litorálu a vliv těžké kapří obsádky se plně odráží i na stavu malakofauny vlastního rybníka, v kterém se měkkýši vyskytují ve velmi nízkých početnostech. Severní část rybníka je obývána o něco bohatším společenstvem vodních měkkýšů, ale až na dva vzácnější druhy hrachovek se jedná o běžné a široce rozšířené druhy. Přestože mokřady nad rybníkem včetně přítoků jsou z pohledu ochrany přírody ve výrazně zachovalejším stavu, tak hostí opět běžné druhy. Určitou výjimkou je početná populace hrachovky \"Pisidium milium\" v jednom z přítoků. Výskyt tohoto druhu v okolí znám není. Pozitivním zjištěním je absence nepůvodních druhů.\n\n"}
{"id": "835305", "url": "https://cs.wikipedia.org/wiki?curid=835305", "title": "Jan Breydel Stadion", "text": "Jan Breydel Stadion\n\nJan Breydel Stadion je fotbalový stadion v Bruggách. Má jméno po Janu Breydelovi, povstalci proti Francouzům ze 13. století. Hrají zde oba místní celky Club Brugge KV a Cercle Brugge KSV. Byl otevřen v roce 1975 s kapacitou 18 000 míst a názvem Olympiastadion. Pro Mistrovství Evropy 2000 byl přestavěn, kapacita byla zvýšena na 29 472 diváků.\n\nMistrovství Evropy 2000\n\n"}
{"id": "835313", "url": "https://cs.wikipedia.org/wiki?curid=835313", "title": "Bělorusko na Zimních olympijských hrách 1994", "text": "Bělorusko na Zimních olympijských hrách 1994\n\nBělorusko na Zimních olympijských hrách 1994 v Lillehammeru reprezentovalo 33 sportovců, z toho 21 mužů a 12 žen v 7 sportech.\n\n"}
{"id": "835314", "url": "https://cs.wikipedia.org/wiki?curid=835314", "title": "Bělorusko na Zimních olympijských hrách 1998", "text": "Bělorusko na Zimních olympijských hrách 1998\n\nBělorusko na Zimních olympijských hrách 1998 reprezentovalo 59 sportovců, z toho 44 mužů a 15 žen v 9 sportech.\n"}
{"id": "835315", "url": "https://cs.wikipedia.org/wiki?curid=835315", "title": "Bělorusko na Zimních olympijských hrách 2002", "text": "Bělorusko na Zimních olympijských hrách 2002\n\nBělorusko na Zimních olympijských hrách 2002 reprezentovalo 64 sportovců, z toho 44 mužů a 20 žen v 9 sportech.\n"}
{"id": "835316", "url": "https://cs.wikipedia.org/wiki?curid=835316", "title": "Bělorusko na Zimních olympijských hrách 2006", "text": "Bělorusko na Zimních olympijských hrách 2006\n\nBělorusko na Zimních olympijských hrách 2006 reprezentovalo 28 sportovců, z toho 14 mužů a 14 žen v 7 sportech.\n"}
{"id": "835317", "url": "https://cs.wikipedia.org/wiki?curid=835317", "title": "Bělorusko na Zimních olympijských hrách 2010", "text": "Bělorusko na Zimních olympijských hrách 2010\n\nBělorusko na Zimních olympijských hrách 2010 reprezentovalo 50 sportovců 8 sportech.\n"}
{"id": "835321", "url": "https://cs.wikipedia.org/wiki?curid=835321", "title": "Vrcholové pokrytí", "text": "Vrcholové pokrytí\n\nV matematické disciplíně teorie grafů je vrcholové pokrytí grafu taková podmnožina vrcholů, že každá hrana grafu je incidentní aspoň s jedním vrcholem z této množiny.\n\nMinimální vrcholové pokrytí je klasický problém teoretické informatiky a je příkladem NP-úplnosti. Lze ho formulovat jako napůl celočíselný lineární program jehož duálním lin. programem je maximální párování grafu.\n\nFormálně, vrcholové pokrytí grafu \"G\" je množina \"C\" jeho vrcholů taková, že každá hrana z \"G\" je incidentní aspoň s jedním vrcholem z \"C\". Množina \"C\" se nazývá \"pokrytí\" hran grafu \"G\". \n\n\n"}
{"id": "835322", "url": "https://cs.wikipedia.org/wiki?curid=835322", "title": "Abdul Salám Árif", "text": "Abdul Salám Árif\n\nAbdul Salám Árif (21. března 1921 – 13. dubna 1966) byl irácký politik a voják, druhý prezident Iráku. Svou funkci zastával v letech 1963–1966. Sehrál klíčovou roli ve státním převratu Abdula Karima Kásima roku 1958, který svrhnul hášemitskou dynastii a založil republiku.\n\nKásim ho po převratu jmenoval místopředsedou vlády a ministrem vnitra. Mezi oběma spojenci však rychle rostlo napětí, neboť Kásim byl spíše nacionalistou, kdežto Árif panarabistou. V mocenském zápase zvítězil Kásim a nabídl Árifovi místo velvyslance v Bonnu. Árif odmítl být takto \"uklizen\", načež byl zatčen a roku 1959 odsouzen za protistátní spiknutí k smrti. Rozsudek však vykonán nebyl a Kásim Árifa propustil roku 1961. V roce 1963 byl Kásim svržen ve státním převratu baasistů a několika panarabských skupin. Ti Árifa zvolili prezidentem, aby využili jeho popularitu u iráckého lidu. Kásim, odsouzený k smrti, pak Árifa žádal o milost, s připomínkou, že on ho také nenechal popravit. Árif souhlasil, avšak jeho podmínkou bylo, že Kárim odpřisáhne na Korán, že to byl právě Árif, kdo roku 1958 ve skutečnosti svrhnul monarchii. To Kárim odmítl a byl popraven. Zemi pak reálně vládl spíše baasistický premiér Ahmad Hasan al-Bakr. S tím však Árif nebyl spokojen, protože baasisté se mu nezdáli dostatečně násirovští. Využil brzy rozkolu uvnitř strany Baas, vytvořil nový kabinet a sám se ujal ústřední role v zemi, přičemž důraz byl kladen na spolupráci s Egyptem a podporu Gámala Násira. Roku 1964 se baasisté pokusili o státní převrat a Árifovo svržení, avšak jejich spiknutí bylo odhaleno a mnoho baasistů, včetně Saddáma Husajna, bylo zatčeno. Roku 1966 Árif zahynul při letecké havárii, na jeho místo nastoupil jeho bratr Abdul Rahmán Árif. Havárii pravděpodobně způsobila sabotáž baasistů.\n\n"}
{"id": "835324", "url": "https://cs.wikipedia.org/wiki?curid=835324", "title": "Shady Records", "text": "Shady Records\n\nShady Records je americká hudební nahrávací společnost, kterou v roce 1999 založili rapper a hudební producent Eminem a jeho manažer Paul Rosenberg.\n\nDistribuci zařizuje Interscope Records v USA a Polydor Records mimo USA.\n\nPo vydání multi-platinového alba \"The Slim Shady LP\" přijal Eminem nabídku svého labelu Aftermath/Interscope na vytvoření vlastního imprintu. Této nabídky využil koncem roku 1999, kdy se svým manažerem založili Shady Records.\n\nPrvní byla upsána detroitská skupina D12 a prvním albem vydaným u Shady Records byl právě jejich debut \"Devil's Night\". Roku 2001 přibyl rapper Obie Trice, kterého k labelu přivedl člen D12 Bizarre.\n\nRoku 2002 se Eminem začal zajímat o tehdy neznámého rappera s pseudonymem 50 Cent a po poslechu jeho mixtapů mu nabídl spolupráci, která vedla k jeho upsání pod Shady/Aftermath. Druhým albem vydaným u labelu byl multi-platinový soundtrack k filmu 8. míle, na kterém se podíleli všichni umělci z labelu.\n\nTřetím albem bylo opět multi-platinové \"Get Rich or Die Tryin'\", debut 50 Centa. Dále byli upsáni atlantští rappeři Stat Quo (2003) a Bobby Creekwater (2005). Roku 2006 ještě přibyl kalifornský rapper Cashis, který byl na dlouhých pět let posledním přírůstkem. Naopak roku 2008 byly ukončeny smlouvy se Stat Quo a Obie Trice. Roku 2009 pak s Bobby Creekwater a v roce 2011 i s rapperem Cashis.\n\nV roce 2011 začal být tvořen koncept nové vlny umělců na labelu. Jako první byla upsána skupina Slaughterhouse, kterou tvoří rappeři Crooked I, Joe Budden, Joell Ortiz a Royce da 5'9\". Dále byl přijat rapper Yelawolf a vytvořeno duo Bad Meets Evil, které tvoří Eminem a Royce da 5'9\".\n\nRoku 2012 získal i sólo smlouvu rapper Joell Ortiz.\n\n"}
{"id": "835325", "url": "https://cs.wikipedia.org/wiki?curid=835325", "title": "Fantastická čtyřka (film, 2005)", "text": "Fantastická čtyřka (film, 2005)\n\nFantastická čtyřka (v anglickém originále Fantastic Four) je německo-americký akční sci-fi film z roku 2005, který natočil Tim Story. Snímek vychází z komiksů o týmu superhrdinů Fantastic Four, vydávaných vydavatelstvím Marvel Comics. Do amerických kin byl film, jehož rozpočet činil 100 milionů dolarů, uveden 8. července 2005, přičemž celosvětově utržil 330 579 719 dolarů. Ve snímku se v hlavních rolích objevili Ioan Gruffudd, Jessica Alba, Chris Evans a Michael Chiklis. Na film navazuje sequel \"Fantastická čtyřka a Silver Surfer\" z roku 2007.\n\nVědec Reed Richards se společně se svým kamarádem Benem Grimmem, bývalou přítelkyní Sue Stormovou, jejím bratrem Johnnym Stormem a miliardářem Victorem Von Doomem vydá na oběžnou dráhu, kde chce ve vesmírné stanici prozkoumat blížící se mračno kosmické energie, které nakonec způsobí ztroskotání jejich plavidla. Všichni přežijí, ale postupně zjišťují, že se u každého z nich objevily různé nadlidské schopnosti. Reed (později pojmenovaný Mr. Fantastic) může přeměnit hmotu svého těla do vysoce elastické látky, Sue (Invisible Woman) se umí zneviditelnit, Johnny (Human Torch) má schopnost produkovat nízkoteplotní plazma a hořet a Ben (Thing) má vysoce zhuštěnou strukturu svého těla, díky čemuž je extrémně silný a odolný, zároveň však jako jediný prodělal změnu podoby. Ze skupiny se díky hrdinským akcím v New Yorku postupně stanou celebrity, začnou si říkat Fantastická čtyřka (v originále \"Fantastic Four\") a nakonec se musí vypořádat se sebestředným, arogantním a mocichtivým Victorem Von Doomem (alias Doomem), jehož tělo se změnilo v organometalickou slitinu a který chce zničit New York.\n\n\n"}
{"id": "835326", "url": "https://cs.wikipedia.org/wiki?curid=835326", "title": "Muhamad Najib ar-Rubají", "text": "Muhamad Najib ar-Rubají\n\nMuhamad Najib ar-Rubají (1904–1965) byl irácký politik, první prezident Iráku. Svou funkci zastával v letech 1958–1963. Sehrál klíčovou roli ve státním převratu Abdula Karima Kásima roku 1958, který svrhnul hášimovskou dynastii a založil republiku.\n\nKásim Rubajího po převratu udělal prezidentem a sám držel moc z pozice premiéra. Rubají sehrával spíše symbolickou roli, mimo jiné bylo pro Kásima důležité, že byl zástupcem sunnitů. V roce 1963 byl však Kásim svržen ve státním převratu baasistů a několika panarabských skupin, načež se Rubají stáhl z politiky. \n\n"}
{"id": "835327", "url": "https://cs.wikipedia.org/wiki?curid=835327", "title": "Guanajuato (město)", "text": "Guanajuato (město)\n\nGuanajuato je mexické město v centrální části státu. Je hlavním městem stejnojmenného státu Guanajuato. Nachází se na mexické náhorní plošině v nadmořské výšce přibližně 2 000 m n. m. Jako hlavní město státu představuje Guanajuato kulturní, ekonomické, vzdělanostní, obchodní i správní středisko celého regionu.\n\nMěsto bylo založeno v rané fázi španělské kolonizace území Mexika v polovině 16. století. Impulzem pro založení města se stal objev bohatých zásob stříbra, zlata a dalších rud v okolních horách. Guanajuato se stalo jedním z nejvýznamnějších důlních měst na území Nového Španělska; další byly San Luis Potosí a Zacatecas. Na začátku 19. století bylo Guanajuato se svými 65 000 obyvteli třetím největším městem západní hemisféry, a to po Havaně a Mexico City.\n\nVe městě proběhlo několik zásadních událostí mexické války za nezávislost (1810-1821). Od roku 1988 figuruje historické centrum města společně s přilehlými doly na seznamu světového dědictví UNESCO.\n\n"}
{"id": "835329", "url": "https://cs.wikipedia.org/wiki?curid=835329", "title": "Sci-fi film", "text": "Sci-fi film\n\nSci-fi film, celým názvem science-fiction film, česky jako vědecko-fantastický film, je filmový žánr, které rozvijí myšlenky moderní vědy a techniky, ale posouvá je do vymyšlené až fantastické roviny. Filmy tohoto žánru často obsahují témata jako jsou mimozemšťani, roboti, cestování v čase, daleké cesty do vesmíru či vývoj lidstva v budoucnosti.\n\nSci-fi se objevuje v kinematografii od samého počátku, ale až na občasné výjimky měl velmi dlouhou dobu spíše pověst laciné a senzachtivé zábavy. Teprve s příchodem filmů jako a především \"Star Wars\" se stal plnohodnotým žánrem, který dnes patří mezi nejpopulárnější.\n\nZa první sci-fi film se považuje film \"Cesta na Měsíc\" (1902) od francouzského režiséra George Meliése. Pomocí důmyslných fotografických efektů představil cestu pozemské posádky až na Měsíc, kde se potkají s místními obyvateli. \n\nMnohem zajímavější sci-fi filmy vznikaly tehdy v Evropě. Kromě raných speciálních efektů nabídly také zajímavější příběh a kladly si otázky o budoucím vývoji lidstva. Sovětský film \"Aelita, kráska z Marsu\" (1924) vypráví o cestě pozemšťana na Mars, kde se postaví do čela lidového povstání. Za mezník v žánru sci-fi se považuje německý expresionistický film \"Metropolis\" od režiséra Fritze Langa, který ukazuje antiutopickou budoucnost naší civilizace a vypráví o milostném příběhu dvou lidí z různých kruhů společnosti.\n\nOd 30. do 50. let se nejvýznamnější sci-fi filmy točily opět v USA a Hollywoodu. Popis vzdálené budoucnosti a fascinace technickými vynálezy a možnostmi lidstva se promítla do filmů jako \"Just Imagine\" či \"Things to Come\", které popisovaly naší budoucnost jako místo, kde se budou prohánět létající auta a celý svět je propojen telefonní sítí připomínající dnešní internet. Prvním slavným sci-fi hrdinou se stal v roce 1936 \"Flash Gordon\", i když podobně jako o čtyři desetiletí později se Star Wars, se tento příběh hrdiny bojujícího za osud celého vesmíru, bere částečně jako fantasy.\n\n30. léta bylo také období, kdy začaly vznikat nejslavnější adaptace klasických literárních monster jako \"Frankenstein\", \"Dr. Jekyll a pan Hyde\" či \"Neviditelný muž\". I když se stále jednalo většinou o horory, díky své podstatě (nepovedený pokus vědce) byly brány jako sci-fi filmy a založily subžánr sci-fi hororů. Nejslavnější monstrum té doby ale vzniklo na základě původního námětu - a tím byl \"King Kong\". Tehdy nová technika tzv. stop-motion triků použitá pro animaci pohybů obrovské gorily řádící v New Yorku nadchla publikum a King Kong se zařadil mezi první skutečné sci-fi ikony.\n\nOdpovědi na amerického King Konga byla japonská \"Godzilla\", obrovský netvor útočící na Tokio. První Godzilla vznikla v roce 1954, ale brzy následovaly desítky dalších monster jako \"Mothra\" nebo \"Rodan\". Příběhy těchto monster se často prolínaly a daly tak vzniknout jedné z prvních filmových sérií. \n\nZatímco Godzilla byla chápána jako komplex z japonské prohry v druhé světové válce, v USA se strach ze studené války promítl do sci-fi žánru jinak. 50. léta byla ve znamení útoku mimozemšťanů v různých podobách a formách, což bylo chápáno jako obava z možného útoku Sovětského svazu. Nejslavnějšími filmy té doby jsou snímky jako \"Den, kdy se zastavila Země\", \"Válka světů\", \"Věc\", \"Zakázaná planeta\" nebo \"Invaze uchvatitelů těl\". Do žánru sci-fi se poprvé ve velkém dostaly prvky jako létající talíře či roboti, a to vše vykreslené jako válečné filmy, kde lidstvo s mimozemšťany prohrává. Vzniklo tak katastrofické sci-fi.\n\nJak tragicky by mohla dopadnout budoucnost lidstva ukázal v roce 1959 sci-fi film \"Na pláži\" a otevřel tak novou kapitolu žánru, který kromě přehlídky vizuálních efektů nabízí také hlubší zamyšlení a dramatické poselství. Milníkem se staly dva zásadní sci-fi filmy uvedené v roce 1968. Prvním byla , filozofické podobenství o vývoji lidstva od pravěku až po vzdálenou budoucnost. Druhým byla \"Planeta opic\", která začíná jako obyčejné dobrodružství posádky vesmírné lodi na cizí planetě obývané pouze opicemi, ale díky své šokující pointě poukázala na nebezpečí válečných konfliktů.\n\nNeradostná budoucnost, kde lidé musí často přežívat v totalitní společnosti, se stala tématem pro většinu sci-fi filmů i v 70. letech - vznikla vlna antiutopických sci-fi jako \"THX 1138\", \"Silent Running\", \"Zardoz\", \"Soylent Green\", \"Westworld\", \"Rollerball\" či \"Loganův útěk,\" O vážné sci-fi byl zájem i mimo Hollywood, v Sovětském svazu vznikly tehdy hned 2 zásadní sci-fi filmy, které sice sázely především na dlouhé dialogy a hluboké zamyšlení, ale stále patří mezi (filozofické) sci-fi. Oba dva natočil sovětský režisér Andrej Tarkovskij - jsou to Solaris a Stalker.\n\nZa opravdový milník v žánru sci-fi se považuje uvedení v roce 1977. I když dobrodružství Luka Skywalkera v boji proti zlému Impériu za svobodu celé Galaxie nese spíše znaky fantasy (vymyšlené planety, magické schopnosti Síly), ohromující bitvy vesmírných lodí, souboje světelnými meči a zástupy různých mimozemských ras řadí film více do sci-fi. Ale především mohutný zvrat v technickém provedení (revoluční speciální efekty), vyprávění (ponuré přemýšlivé filmy střídá nadšené dobrodružství) a propagace (prodeje hraček s motivy hlavních hrdinů) učinilo ze Star Wars fenomén, jenž sci-fi proměnilo v jeden z nejdůležitějších žánrů. Na velký finanční úspěch prvních Star Wars navázaly brzy další dva díly - \" a \". \n\n80. léta přinesla díky úspěchu Star Wars nevídané množství sci-fi filmů, které ohromovaly svými náměty, perfektním zpracováním, kvalitním obsazením a diváckými úspěchy. Filmového zpracování se dočkal populární sci-fi seriál \"Star Trek\". Mimozemšťané se opět staly populárním tématem, ať už se jednalo o ty hodné (\"Blízká setkání třetího druhu\", \"E.T., Starman\") nebo zlé (\"Vetřelec, Predátor, Věc\").  Cestování v čase jako dávný prvek sci-fi knih od dob H.G. Wellse proniklo i do širšího povědomí díky sériím jako \"Terminátor\" nebo \"Návrat do budoucnosti\". Také roboti, počítače a technika se staly důležitým tématem, kromě Terminátora patří mezi nejdůležitější filmy tehdejší dekády \"Robocop\" či \"Tron.\" Nástup akčního filmu v 80. letech se prolnul i do sci-fi a vznikl tak nový subžánr akčních sci-fi. \n\nJednou z mála výjimek, kdy se tvůrci sci-fi snažili o víc než jen o akční scény a přehlídku speciálních efektů, byl \"Blade Runner\", který vypráví o pátrání detektiva po zběhlých androidech v antiutopické budoucnosti, kde lidstvo pomalu opouští zničenou Zemi. Film ale na rozdíl od většiny sci-fi filmu tehdy propadl a svého ocenění se dočkal až postupně. Podobně komerčně neúspěšné, ale kriticky dobře přijaté byly další filmy na podobné téma jako \"1984\", \"Brazil\" a o dekádu později \"12 opic\". Jinak byla ale budoucnost podle filmařů většinou jen příležitostí k dalším akčním přehlídkám, jako ukázal například \"Šílený Max\".\n\nS prudkým rozvojem počítačových efektů se sci-fi stalo hlavním žánrem v 90. letech, kdy díky rekordním rozpočtům vznikaly do té doby neviděné atrakce jako jsou oživlí dinosauři v \"Jurském parku\", masivní invaze mimozemšťanů v \"Dnu nezávislosti\", dopad asteroidu v \"Armageddonu\", exotické cizí planety v Pátém elementu či proměny robota do různých podob v . Vrcholem filmového sci-fi 90. let, který vycházel z knižního subžánru kyperpunku a inspiroval se japonskými anime jako \"Akira\" nebo \"Ghost in the Shell\" byl americký \"Matrix\" v roce 1999. Ten kromě působivých bojových scén či akčních honiček přinesl mnoho ještě dalších originálních námětů, kde nechybí role lidstva v postapokalyptické budoucnosti ovládané umělou inteligencí.\n\nPočátek tisicíletí byl v žánru sci-fi ve znamení nové trilogie \"Star Wars\" či nastupující série \"Transfomers\", ale také několika zajímavých filmů od talentovaných režisérů, kteří vizuální působivost kvalitně propojili s originálním námětem a nabídli vzrušující podívanou z budoucnosti či dalekého vesmíru. Takové jsou filmy jako \"Minority Report,\" \"Sunshine\", \"District 9\" či \"Potomci lidí\". Největším úspěchem žánru sci-fi byl v roce 2009 film \"Avatar\", který se stal průkopníkem v použití motion capture triků, oživil zájem o 3D projekci a je do dnešního dne nejúspěšnějším filmem všech dob.\n\nNástup komiksových superhrdinů jako \"Avengers\" přebral od sci-fi před několika lety štafetu nejpopulárnějšího žánru. Zatímco dříve se většinou fantastický zrod superhrdinů řadil také do sci-fi, dnes už má díky odlišným pravidlům svojí kategorii a pouze několik z nich byl splnilo klasickou definici sci-fi (\"Strážci Galaxie\", \"Thor\").\n\nSci-fi jako žánr dál existuje, buď prostřednictvím pokračování či restartu populárních sérii z minulosti jako jsou \"Vetřelci\", \"Predátoři\", nová \"Planeta opic\", nová \"Godzilla\", čtvrtý \"\" či druhý \"Blade Runner.\" Zároveň se rodí i nízkorozpočtové originální filmy, které využívají jen jeden z námětů sci-fi a rozvíjí ho minimálních kulisách - například \"Zdrojový kód\" či \"Looper\", \"Moon\" nebo \"Ex-Machina\". \n\nZa nejvýznamnější úspěch žánru je považováno přiblížení se sci-fi i ke kritickému ocenění. Zatímco dříve bylo sci-fi chápáno především jako laciná zábava pro pár nadšenců, později jako drahá zábava pro masy, aktuálně vzniká hodně ambiciózních snímků, které mají díky svému stylu blíže k dramatu a tudíž i blíže například k nominacím na Oscara. Tam patří například \"Gravitace\", \"Interstellar\", \"Marťan\" či \"Příchozí\".\n\nSci-fi žánr je většinou doménou Hollywoodu, ale několik zajímavých sci-fi vzniklo i na území Česka. Mezi ty první řadíme filmy jako \"Bílá nemoc\" či \"Krakatit\", které už ve 30. letech minulého století poukázaly na nebezpečí blížící se druhé světové války. V 50. a 60. letech se nesmazatelně zapsal i do dějin světové sci-fi kinematografie režisér Karel Zeman, který ve svých filmech, často inspirovaných knihami Julese Verna, nechal pomocí převratných triků oživit dinosaury (\"Cesta do pravěku\"), cestovat na jiné planety (\"Na kometě\") či bojovat se šílenými vědci (\"Vynález zkázy\"). Svébytným žánrem se v 70. letech staly sci-fi komedie od jednoho z dvojice Václav Vorlíček a Miloš Macourek - jako \"Kdo chce zabít Jessii?\", \"Což takhle dát si špenát\", \"Pane, vy jste vdova!\", \"Zabil jsem Einsteina, pánové!\" či \"Zítra vstanu a opařím se čajem\". Nejslavnějším sci-fi filmem českého resp československého původu je bezesporu \"Ikarie XB-1\", která popisuje dramatický let vesmírné posádky ke vzdálené hvězdě.\n\n"}
{"id": "835335", "url": "https://cs.wikipedia.org/wiki?curid=835335", "title": "Erotický thriller", "text": "Erotický thriller\n\nErotický thriller je jeden z filmových žánrů. Obsahem erotického thrilleru je téma, které prosazuje erotismus kombinující se s napětím — záběry obsahují vzrušivé podněty herců a zároveň děj vyvolává v divákovi napětí a samotné vzrušení. Příkladem erotického thrilleru může být \"Základní instinkt\" (1992) nebo \"Spalující touha\" (1999).\n\n"}
{"id": "835336", "url": "https://cs.wikipedia.org/wiki?curid=835336", "title": "Lípa u Rosů", "text": "Lípa u Rosů\n\nLípa u Rosů je památný strom poblíž města Slaného v okrese Kladno. Lípa malolistá (\"Tilia cordata\") roste při silnici II/118 mezi Slaným a Želevčicemi, zhruba 2¼ km severně od centra města, v nadmořské výšce 300 metrů. Krajinu kolem lípy představuje severní okraj vyvýšené planiny, jež se prostírá severně od města a právě od stromu se začíná výrazně svažovat do údolí Byseňského potoka. Silnice, vedoucí mezi poli a lemovaná stromy a keři, se v těchto místech zahlubuje do mělkého zářezu, přičemž lípa roste v jeho břehu po západní straně, tedy vlevo ve směru od Slaného. \n\nLípa požívá ochrany od roku 1994 s poukazem na estetickou hodnotu, stáří stromu a dobrý zdravotní stav. Měřený obvod jejího kmene v době vyhlášení dosahoval 310 centimetrů; výška stromu činila 18 metrů. Věk stromu vyhlašovací dokumentace odhadovala na 140 až 170 roků, což přepočteno na současnost dává aktuální odhad až let.\n\nZjevné označení, např. tabulí „Památný strom“ s malým státním znakem, v terénu chybí (stav 2012).\n\n"}
{"id": "835338", "url": "https://cs.wikipedia.org/wiki?curid=835338", "title": "Životopisný film", "text": "Životopisný film\n\nŽivotopisný film je jeden z filmových žánrů. Obsahem životopisného filmu je téma pojednávající o většinou skutečné postavě či postavách a jejími osudy. Na rozdíl od realistického filmu hrají v životopisném filmu skuteční herci. Příkladem životopisného filmu může být \"Železná lady\" (2011), \"Hledání Janáčka\" (2003) či \"Zrůda\" (2003).\n\n"}
{"id": "835340", "url": "https://cs.wikipedia.org/wiki?curid=835340", "title": "Comfortably Uncomfortable", "text": "Comfortably Uncomfortable\n\nComfortably Uncomfortable je debutové album americké rockové skupiny The Jealous Girlfriends. Bylo nezávisle vydané 22. srpna 2005. Hudebním producentem alba byl George P. Burdell.\n"}
{"id": "835341", "url": "https://cs.wikipedia.org/wiki?curid=835341", "title": "Čechradlo", "text": "Čechradlo\n\nČechradlo (angl.: \"opener\", něm.: \"Öffner\") je strojní zařízení k rozvolňování a čištění textilního vlákenného materiálu.\n\nČechradlo sestává z\n\npřívodu materiálu – vzduchovým potrubím nebo párem podávacích válců\n\nválců s lištami (noži), hroty nebo zoubky\n\nroštu s nastavitelnou vzdáleností a směrem lišt\n\nSmýkáním chomáčů vláken po roštnicích nebo po hrotech sousedního válce se při zpracování bavlny uvolňuje zhruba třetina (z celkových cca 4-8 % podílu na surovině) nežádoucích příměsi a shromažďuje pod strojem. \nČechradla na vlnu a umělá vlákna rozvolňují mezi hroty nebo zoubky dvou nebo více válců kompaktní vlákennou vrstvu na chomáčky a odstraňují jen malé množství příměsí.\n\n\nU ostatních druhů čechradel přejímají hroty pracovního válce vlákenný materiál volně nesený vzduchovým potrubím. Patří k nim zejména: \n\n\n\n\n\n\nČechradla na bavlnu (a vigoň) se zpravidla zařazují do kontinuální čisticí linky. Asi do poslední čtvrtiny minulého století se ve standardním agregátu kombinovalo 3-5 různých druhů čechradel s jedním potěradlem (spolu s podávacím a mísicím zařízením). Čisticí soupravy z počátku 21. století pracují s maximálně dvěma čechradly při výkonu až 1400 kg/hod. \nPro umělá vlákna se používá jen jedna pasáž čechradel, za nejvhodnější se považují stroje s pilkovým potahem čechracích bubnů.\n\nPro lýková vlákna se dá použít modifikované vodorovné čechradlo. \nK rozvolňování potní vlny se používají např.\n\n"}
{"id": "835343", "url": "https://cs.wikipedia.org/wiki?curid=835343", "title": "Odranec pravý", "text": "Odranec pravý\n\nOdranec pravý (\"Synanceia verrucosa\") je mořská ryba, žijící v mělkých vodách teplých moří podél celého obratníku Kozoroha. Je nazýván „kamennou rybou“ vzhledem ke svému dokonalému maskování. Ryba je 25–50 cm veliká, nepravidelného tvaru, s povrchem těla připomínajícím korál nebo kámen. Je vysoce jedovatá, jedové žlázy má v paprscích hřbetních ploutví. Její jed je nebezpečný i pro člověka, ročně zahyne přes dvacet plavců, kteří náhodou šlápnou na zpola zahrabaného odrance. Odranec je schopen přetrvat až 24 hodin zahrabaný v písku na pláži.\n\nJed je bílkovinné povahy, způsobuje rozpad tkáně, ochrnutí až srdeční zástavu. Proti jedu existuje protilátka, ale musí být podána do několika hodin. Doporučuje se poraněnou nohu ponořit do horké vody – jed je inaktivován teplem.\n\nDruh byl popsán roku 1801 (Bloch and Schneider). Další příbuzné druhy:\n\n"}
{"id": "835348", "url": "https://cs.wikipedia.org/wiki?curid=835348", "title": "Psychologický thriller", "text": "Psychologický thriller\n\nPsychologický thriller je jeden z filmových žánrů. Obsahem psychologického thrilleru jsou prvky psychologického filmu a thrilleru — téma pojednávající o lidských chováních, tělesných prožívání a duševních procesech kombinující se s napětím. Příkladem psychologického thrilleru může být \"Dokonalý únik\" (2009) nebo \"Prokletý ostrov\" (2010).\n\n"}
{"id": "835353", "url": "https://cs.wikipedia.org/wiki?curid=835353", "title": "Vladař (rozcestník)", "text": "Vladař (rozcestník)\n\nVladař může být:\n\n\n"}
{"id": "835360", "url": "https://cs.wikipedia.org/wiki?curid=835360", "title": "Marie Eleonora Braniborská", "text": "Marie Eleonora Braniborská\n\nMarie Eleonora Braniborská může být:\n\n"}
{"id": "835361", "url": "https://cs.wikipedia.org/wiki?curid=835361", "title": "Alžběta Šarlota Falcká", "text": "Alžběta Šarlota Falcká\n\nAlžběta Šarlota Falcká může být:\n\n"}
{"id": "835362", "url": "https://cs.wikipedia.org/wiki?curid=835362", "title": "Luisa Juliana Oranžská", "text": "Luisa Juliana Oranžská\n\nPrincezna Luisa Juliana Oranžsko-Nasavská (31. března 1576 Delft – 15. března 1644 Königsberg) byla rodem oranžsko-nasavská princezna a sňatkem falcká kurfiřtka.\n\nLuisa Juliana se narodila jako nejstarší ze šesti dcer, které vzešly za třetího manželství prince Viléma I. Oranžského (1533–1584) s princeznou Šarlotou Bourbonskou (1546–1582), dcerou vévody Ludvíka III. a Jacqueline de Longwy, hraběnky de Bar-sur-Seine. Její matka zemřela v roce 1582, když bylo Luise Julianě šest let, a otec se hned následujícího roku znovu (počtvrté) oženil s Luisou de Coligny (1555–1620), dcerou slavného admirála Coligny, vůdce francouzských hugenotů, jež mu porodila jediného syna, Frederika Hendrika (1584), pozdějšího nizozemského místodržitele. Poté, co byl Vilém I. roku 1584 zavražděn, vyrůstala Luisa Juliana se svými sestrami v Delftu u nevlastní matky.\n\nJako hlava nejvýznamnější protestantské rodiny se Luisa de Coligny snažila najít pro své nevlastní dcery vlivné manžele stejného vyznání. 23. června roku 1593 se princezna Luisa Juliana jako první ze šesti sester provdala v Dillenburgu za falckého kurfiřta Fridricha IV. (1574–1610), syna kurfiřta Ludvíka VI. Falckého a jeho manželky, princezny Alžběty Hesenské (1539–1582). Po svatbě se odebrala v doprovodu své mladší sestry Emilie Antverpiany do Heidelbergu.\n\nPo nuzném dětství a mládí bylo zbožné kurfiřtce přivyknout relativně bohatému dvoru a manželovi, jenž se neodříkal radostí života. Manželství však bylo šťastné a Luisa Juliana se věnovala své rodině. Z manželství vzešlo osm potomků – čtyři synové a čtyři dcery, tři z nich však zemřeli v útlém dětství.\n\nPo předčasné manželově smrti (zemřel roku 1610 ve věku 36 let) byla Luisa Juliana ustavena poručnicí svého nejstaršího syna, v té době teprve čtrnáctiletého (jeho hlavním poručníkem byl však vévoda Johann II. von Pfalz-Zweibrücken). Po roce byl Fridrich prohlášen za plnoletého a Luisa Juliana jej poslala na dvůr své sestry Alžběty Flandriky do Sedanu, aby si zde doplnil vzdělání.\n\nKdyž zemřel v roce 1619 císař Matyáš Habsburský, zvolily české stavy 24. srpna téhož roku jejího syna, kurfiřta Fridricha Falckého, za českého krále. Luisa důrazně, avšak bezvýsledně svému synovi radila českou korunu nepřijmout. České dobrodružství trvalo jen krátce, po jeho porážce v bitvě na Bílé hoře 8. listopadu roku 1620, jedné z prvních a zároveň nejdůležitějších bitev třicetileté války, musela kurfiřtská rodina opustit Čechy. Před císařskými jednotkami, jež obsadily Rýnskou Falc, musela i Luisa Juliana se zbytkem rodiny uprchnout z vlastní země.\n\nLuisa Juliana pak již svého syna neviděla. Odebrala se dvěma svými vnuky nejprve do Württemberska, avšak zdejší vévoda Jan Fridrich žádal, ze strachu před císařovým hněvem, aby zemi opustili. Luisa Juliana tedy přesídlila do Berlína na dvůr braniborského kurfiřta Jiřího Viléma ke své dceři Alžbětě Šarlotě, jež byla jeho manželkou. Vřavě Třicetileté války však neunikla ani tam – Braniborskem pochodovaly cizí armády a často docházelo k bezuzdnému drancování zasaženého území. Roku 1638 rozhodl Jiří Vilém o přesunutí celého braniborského panovnického dvora do Königsbergu (Královce) ve válkou nezasaženém a relativně klidném Pruském vévodství. Zde Luisa Juliana dne 15. března roku 1644 zemřela a ve zdejší katedrále byla i pochována.\n\n\n"}
{"id": "835363", "url": "https://cs.wikipedia.org/wiki?curid=835363", "title": "Lokomotiva 361", "text": "Lokomotiva 361\n\nLokomotiva řady 361 je dvousystémová lokomotiva vyráběná pro Železničnou spoločnosť Slovensko (ZSSK). Jde o komplexní rekonstrukci strojů řad 162 a 163 ZSSK společností ŽOS Vrútky a.s. V listopadu 2009 se začalo pracovat na prototypové rekonstrukci – 361.001. Jako základ pro rekonstrukci byl vybrán košický stroj 163.053, jehož elektrická část byla v průběhu roku 2009 zčásti použita při opravě požárem poškozené 362.006, ze které vznikl z hlediska výkonové i řídící elektroniky určitý mezistupeň vývoje mezi řadami 362/363 a řadou 361.\n\nStroje si státní dopravce ZSSK objednal především za účelem zajištění provozu rychlíků na hlavní trati Bratislava – Žilina – Košice a pro doplnění parku vícesystémových lokomotiv na rychlosti vyšší než 120 km/h (dosud disponoval pouze řadami 362 a 350).\n\nZ původních lokomotiv řad 162 a 163 zůstává zachována jen skříň a upravené podvozky, včetně trakčních motorů a brzdových jednotek. Hlavní výhodou je kromě prodloužení životnosti rekonstrukce jednosystémového hnacího vozidla pro stejnosměrnou napájecí soustavu 3 kV na vozidlo dvousystémové, schopné provozu i na střídavé trakční soustavě 25 kV / 50 Hz. Dosazena je nová elektrická výzbroj včetně trakčního transformátoru, usměrňovače a dalších zařízení. Stanoviště strojvedoucího jsou repasována, osazena klimatizací a také hygienickým koutem. Řízení a regulaci výkonu nově zajišťuje elektronický řídicí systém s počítačem. U starší verze označené 361.0 byly provedeny úpravy vedoucí ke zvýšení maximální rychlosti na 140 km/h, po vyrobení pěti kusů jsou však další exempláře označeny řadou 361.1 a povolená rychlost vzrostla až na 160 km/h.\n\nPrvní lokomotiva 361.001 opustila výrobní závod koncem října 2011 a krátce nato absolvovala první zkušební jízdy v okolí Vrútek. Poté byly postupně dokončovány stroje čísel 002 až 004 a předávány ke zkouškám. Po sérii testů včetně záběhu na zkušebním okruhu v Cerhenicích byl stroj v květnu 2012 nasazen do ostrého provozu na rychlících mezi Bratislavou a Žilinou. V dubnu 2013 zahájil typové zkoušky v Cerhenicích i první stroj druhé přestavěné verze 361.1 na rychlost 160 km/h. \n\nOd roku 2012 začaly být lokomotivy provozovány na rychlících mezi Bratislavou a Košicemi, vzhledem k vysoké poruchovosti ale byly často nahrazovány jinými stroji. Až po vyřešení mnoha závad se spolehlivost řady 361 dostala na přijatelnou úroveň a lokomotivy nasazeny i na další spoje. S přibývajícím počtem strojů byl oběh řady 361 rozšířen a stroje začaly dopravovat vlaky do Trebišova, Čadce a dalších lokalit. \n\nPočínaje rokem 2014 byl zahájen provoz řady 361 i v České republice, a to zejména na vlacích EuroCity dnes Expresy z Prahy do Žiliny (přes Červenku, Valašské Meziříčí a Vsetín). Takto provoz probíhal i po větší část roku následujícího, poté ale byly lokomotivy z výkonu staženy a nahrazeny řadou 350 – část strojů byla totiž přestavěna za pomoci dodatečně udělených evropských dotací, proto jsou na určitou dobu smluvně vázány na provoz v regionální dopravě. Jsou tak využívány na osobních vlacích například na tratích do Čierné nad Tisou, Prešova, Popradu a jiných. Po krátké odmlce byl provoz řady 361 v Česku obnoven v březnu 2016.\n\nKe konci roku 2016 již bylo v provozu celkem 23 lokomotiv, provozovaných především na vlacích kategorie RR (Regionálny rýchlik) na hlavním tahu z Bratislavy do Košic a v regionální dopravě na výše zmíněných trasách.\n\nV dnešní době je můžeme také znovu potkat na dálkové lince Ex2 (Praha hl.n., Pardubice hl.n., Červenka, Olomouc hl.n., Valašské Meziříčí, Vsetín, Žilina) spolu s lokomotivami 350, nebo českou 362 a 380.\n\nE 499.3053 (163.053) = 361.001 (2011.07.18) Dodo\n\nE 499.3060 (163.060) = 361.002 (2012.04.30) Maroš\n\n163.103 = 361.003 (2012.06.03) Janko\n\n163.120 (162.025) = 361.004 (2012.08.17) Miloš - Roman - Somar\n\nE 499.3056 (163.056) = 361.005 (2012.11.16) Peter\n\n163.102 = 361.101 (2013.06.09)\n\n163.125 (162.009) = 361.102 (2013.09.01)\n\nE 499.3058 (163.058) = 361.103 (2013.10.29)\n\nE 499.3051 (163.051) = 361.104 (2014.02.08)\n\nE 499.3049 (163.049) = 361.105 (2014.04.30)\n\nE 499.3059 (163.059) = 361.106 (2014.07.24)\n\nE 499.3050 (163.050) = 361.107 (2014.08.20)\n\nE 499.3055 (163.055) = 361.108 (2014.08.27) Lenočka\n\nE 499.3052 (163.052) = 361.109 (2014.09.17) Rišo\n\n163.117 (162.023) = 361.110 (2014.12.30) Jaroslav\n\n163.122 (162.022) = 361.120 (2015.09.25)\n\n163.118 (162.010) = 361.121 (2015.09.25)\n\n163.123 (162.027) = 361.122 (2015.09.25)\n\n163.116 (162.021) = 361.123 (2015.09.25)\n\n163.115 (162.030) = 361.124 (2016.01.14)\n\n163.119 (162.031) = 361.125 (2016.03.27)\n\nE 499.3054 (163.054) = 361.126 (2016.06.27)\n\n163.124 (162.026) = 361.127 (2016.08.03)\n\nE 499.3057 (163.057) = 361.128 (2016.09.15)\n\n163.121 (162.032) = 361.129 (přelom 2016 a 17)\n"}
{"id": "835366", "url": "https://cs.wikipedia.org/wiki?curid=835366", "title": "Mimořádné lidové soudy", "text": "Mimořádné lidové soudy\n\nMimořádné lidové soudy byly mimořádné trestní soudy zřízené v Československu po skončení druhé světové války na základě tzv. velkého retribučního dekretu prezidenta republiky. Trestaly zločiny proti československému státu, proti osobám a majetku a také udavačství, jestliže ale šlo členy protektorátních vlád a další veřejně činné osoby, soudil je zvláštní Národní soud. Působily však jen v českých zemích, na Slovensku byla podle nařízení Slovenské národní rady vybudována samostatná soustava místních a okresních lidových soudů včetně vlastního Národního soudu. \n\nMimořádné lidové soudy zasedaly v sídlech 24 tehdejších krajských soudů, v případě potřeby ale i jinde. Jednaly v pětičlenných senátech (po obnovení činnosti tříčlenných), přičemž pouze předseda senátu byl soudce z povolání, zbylí členové byli soudci z lidu. Všichni však, včetně veřejných žalobců, kteří zde zastupovali obžalobu, byli vybíráni ze seznamů státně spolehlivých občanů sestavovaných okresními národními výbory. Mimořádné lidové soudy jednaly veřejně a ve zrychleném řízení podle pravidel pro stanné právo, celé řízení mělo trvat maximálně tři dny. Mohlo být jednáno i v nepřítomnosti obžalovaného, ten však měl vždy právo na obhájce a jestliže ho nevyužil, byl mu ustanoven soudem (\"ex offo\"). Byl-li souzený uznán vinným, nehrozil mu jen trest smrti nebo těžký žalář od pěti let až po doživotí, ale zároveň také nucené práce, propadnutí majetku nebo ztráta občanské cti. Proti rozsudku, který byl vyhlašován také veřejně a ihned po skončení jednání, nebylo žádného odvolání a ani případná žádost o milost prezidenta republiky neměla odkladné účinky. Byl-li uložen trest smrti, vykonával se zpravidla do dvou hodin, přičemž mimořádný lidový soud mohl rozhodnout o tom, že se vykoná veřejně.\n\nPůvodně byla účinnost velkého retribučního dekretu č. 16/1945 Sb. plánována pouze na dobu jednoho roku, později byla zákony č. 149/1946 Sb. a 245/1946 Sb. prodloužena až do 4. května 1947. Do té doby bylo k veřejným žalobcům mimořádných lidových soudů podáno přes 130 tisíc trestních oznámení, z čehož vzešlo 38 316 obžalob. K trestu smrti bylo odsouzeno celkem 713 osob (475 Němců a 234 Čechů), na doživotí 741 osob (443 Němců a 293 Čechů), k dočasnému trestu odnětí svobody 19 888 osob, přičemž průměrná délka trestu přesahovala 10 let, a 9132 osob bylo osvobozeno. Zbývající případy byly vyřízeny jinak (upuštěním od potrestání, zastavením řízení apod.) nebo je po uplynutí stanovené doby převzaly řádné soudy. Z řad nacistických okupantů byli mimořádnými lidovými soudy odsouzeni např. státní ministr K. H. Frank, zastupující říšský protektor Kurt Daluege, náměstek pražského primátora Josef Pfitzner, moravský zemský viceprezident Karl Schwabe, důstojník SS zodpovědný za vyhlazení Lidic Harald Wiesmann, velitel věznice gestapa v Terezíně Heinrich Jöckel a další.\n\nVýsledky poválečného retribučního soudnictví byly značně diskutovány a např. v Národním shromáždění je jako nedostatečné kritizovali zejména komunističtí poslanci. Po Únoru 1948 pak byla činnost mimořádných lidových soudů ještě zákonem č. 33/1948 Sb. obnovena, a to až do konce roku 1948, přičemž tehdy bylo také možné znovuzahájit už pravomocně rozhodnuté případy.\n"}
{"id": "835367", "url": "https://cs.wikipedia.org/wiki?curid=835367", "title": "Jan Rambousek", "text": "Jan Rambousek\n\nJan Rambousek (* 20. července 1954) je český politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994, komunálních volbách roku 1998 a komunálních volbách roku 2002 kandidoval za ODS neúspěšně do zastupitelstva města Opava. Zvolen byl až v komunálních volbách roku 2006. Opětovně se o zvolení pokoušel neúspěšně v komunálních volbách roku 2010. Profesně se uvádí jako lékař, bytem Kateřinky.\n\n"}
{"id": "835368", "url": "https://cs.wikipedia.org/wiki?curid=835368", "title": "Irena Jůzová", "text": "Irena Jůzová\n\nIrena Jůzová (*10. června 1965, Hradec Králové) je česká sochařka. Absolventka Akademie výtvarných umění v Praze.\n\nIrena Jůzová (1965) je česká sochařka. Absolventka Akademie výtvarných umění v Praze Školy monumentální tvorby prof. Aleše Veselého v letech (1990–1994). Od roku 1995 až 2006 ve stejné škole působila jako odborný asistent. V roce 2008 obhájila habilitaci v oboru Výtvarná umění – intermediální tvorba a Akademií výtvarných umění v Praze byla jmenována docentkou. Od roku 2014 je rektorkou vysoké školy ART & DESIGN INSTITUT, kde vede i Intermediální ateliér.\nBěhem studií získala několik ateliérových cen AVU v Praze a zúčastnila se řady výstav. V roce 1992 na European Biennale of Young Artists Germinations 7 v Grenoblu ve Francii obdržela cenu za interaktivní práci Stůl pro dvacet hráčů (1992). V roce 1993 byla vybrána Akademií výtvarných umění v Praze k účasti na 4 Biennale European Academies of Visual Arts v Maastrichtu.\nSe svými díly se představila na řadě samostatných výstav, např. 16599, Galerie Klatovy Klenová v roce 2011, Máme je raději než drahokamy, jsou nám milejší nad zlato, hlavní sály Galerie moderního umění v Hradci Králové v roce 2011–10.\nV roce 2007 reprezentovala Českou republiku samostatně jako první umělec na 52. bienále současného umění v Benátkách v Itálii. Dílo Kolekce Série bylo připraveno přímo do prostoru Československého pavilonu v zahradách Giardini di Biennale. Kolekce Série se stala nepřehlédnutelnou součástí výstavní přehlídky a byla zmiňována v řadě zahraničních periodik. Za realizaci tohoto projektu a úspěšnou prezentaci v zahraničí byla Národní galerii v Praze vyslovena pochvala Ministerstva kultury České republiky.V roce 2008 Národní galerie v Praze v mezaninu Veletržního paláce uspořádala výstavu Ozvěny benátského bienále, která dala nahlédnout do vzniku dlouhodobého projektu Kolekce Série.\nIrena Jůzová patří ke stipendistům podpořeným nadací Jana & Milan Jelinek Foundation. Za podpory nadace bylo interaktivní dílo Místa I. (1993) vystaveno na Media Art Biennale WRO 97 ve Wroclavi v Polsku a od roku 2006 je součástí Sbírek moderního a současného umění Národní galerie v Praze. Irena Jůzová je zastoupena v řadě státních a soukromých sbírek u nás a v zahraničí mj., v Uměleckoprůmyslovém muzeu v Praze, Galerii moderního umění v Hradci Králové, AJG v Hluboké nad Vltavou, Galerii Klatovy Klenová, Muzeum Shoes or no shoes? v Belgii.\nZískala mnoho stipendií a zúčastnila se řady rezidenčních pobytů, např. Sculpture Space, INC., NY, USA, Arts Links Residencies of LBMA Video Annex, Museum of Art Long Beach, CA, U\n\nSA a Cité internationale des arts, Paříž.\nV roce 2010 vydala Galerie moderního umění v Hradci Králové Ireně Jůzové k výstavě Máme je raději než drahokamy, jsou nám milejší nad zlato katalog mapující její práce v letech 2010–2007 s mnoha barevnými reprodukcemi a obsáhlou řadou odborných textů Milana Knížáka, Tomáše Vlčka, Lucie Šiklové, Jiřího Machalického, Lucie Jandové a Martiny Vítkové.\nSouběžně s hlavní tvůrčí činností realizuje zakázky do soukromého a veřejného prostoru. Spolupracuje s firmami, architekty a sběrateli. Pro individuální investory vytváří díla (např. obrazy, trojrozměrné objekty) na zakázku do konkrétního obytného či firemního prostoru. Věnuje se také velmi specifické umělecké oblasti, kdy ve spolupráci s TOP GRANITE s.r.o. navrhuje funerální plastiku.\nV současné době je Irena Jůzová zapojena v Mezioborovém mezinárodním projektu ISWA propojujícím umění, vědu a technologie, kde za použití unikátního nanovlákna vytváří nová díla.\n\nvolná tvorba\n\ninstalace\n\nmonumentální plastika\n\nfunerální plastika\n\nvideo\n\nkresby\n\ntisky\n\nfotografie\n\ninteriérová a exteriérová tvorba ve spolupráci s architektem\n\n2008 habilitační řízení na AVU v Praze v oboru Výtvarná umění – intermediální tvorba, udělen jmenovací dekret – titul docent (doc.)\n\n1994 studium na AVU v Praze, ukončeno titulem Magister Artis (MgA.)\n\n1994 – 198 AVU (Akademie výtvarných umění v Praze), Praha\n\n1994–1990 Škola monumentální tvorby – prof. Aleš Veselý\n\n1992 Staatliche Akademie der Bildenden Künste - Klasse Prof. O. H. Hajek, Karlsruhe, Německo\n\n1990–1989 ateliér grafiky – prof. Ladislav Čepelák\n\n1989–1987 VŠUP (Vysoká škola uměleckoprůmyslová), Praha, ateliér Knižní kultury a písma – prof. Jan Solpera\n\n1984-1980 SUPŠ (Střední uměleckoprůmyslová škola), Brno\n\n2016 KOLEM NÁS V NÁS, Výstavní síň, Husovo náměstí 41, Benátky nad Jizerou, 27/9/15–31/8/16 \n\n2015 850 STUPŇŮ CELSIA, Výstavní síň, Husovo náměstí 41, Benátky nad Jizerou, 28/9/14–31/8/15\n\n2014 5 - 50 KV, Výstavní síň Sokolská 26, Sokolská třída 26, Ostrava, 22/9/14–3/10/14 \n\n2013–10 NANOOBJEKT Fakulta chemicko-technologická, Univerzity Pardubice, 28/5/10–20/12/12\n\n2012 BENÁTSKÉ PLÁTNO, Galerie umění Karlovy Vary, Interaktivní galerie Becherova vila, Karlovy Vary, 11/10/12 – 21/10/12 \n\n2011 16599, Galerie Klatovy / Klenová, zámek Klenová, Janovice nad Úhlavou, 5/6/11 – 31/7/11 \n\n2011-10 MÁME JE RADĚJI JAKO DRAHOKAMY, JSOU NÁM MILEJŠÍ NAD ZLATO, Galerie moderního umění v Hradci Králové, Hradec Králové, 26/11/10 – 13/2/2011 \n\n2010 ŽLUTÝ POKOJ, Městský palác Templ, Mladá Boleslav, 15/1/10–15/2/10 \n\n2010–09 NAJDI SEDM PODOBNOSTÍ, Langův Dům, Frýdek Místek, 19/12/09 – 5/3/10 \n\n2009 RENT GEN, Galerie XXL, Louny, 26/10/09–1/12/09 \n\n2009 KOLEM NÁS V NÁS, Městská galerie Hradec nad Moravicí, Hradec nad Moravicí, 2/10/09–15/11/09 \n\n2009 KŮŽE, Galerie V Kapli, Bruntál, 10/6/09 – 18/10/09 \n\n2008 S.Y.T. – projekce, Dům umění v Opavě – oratoř, Opava, v rámci výstavního projektu Tři ženy (Darina Alster, Mariana Alasseur), 28/11/08–28/12/08 \n\n2008 S.Y.T. – kresby, Galerie Mázhaus, Pardubice, 4/3/08 – 27/7/08 \n\n2008 IRENA JŮZOVÁ – Ozvěny bienále v Benátkách, České centrum, Bratislava, Slovensko, 20/3/08 – 13/4/08 \n\n2008–07 OZVĚNY BENÁTSKÉHO BIENÁLE, Respirium v 5. patře, Veletržní palác, Národní galerie v Praze, 12/12/07–02/03/08 \n\n2007 KOLEKCE – SÉRIE, 52nd International Art Exhibition – La Bienale di Venezia, 52. bienále současného umění, Benátky, Itálie, Pavilon České a Slovenské republiky v areálu Giardini di Biennale, 10/6/07–21/11/07 \n\n2005 METROPOLITAN REALITY, Wortnerův dům AJG, České Budějovice, /společně s Štěpánkou Šimlovou/, 28/10/05–4/12/05 \n\n2005 KRESBY, Galerie Kabinet, Brno, 23/2/05 – 6/4/05 \n\n2004 FIND YOUR STYLE…, Galerie Caesar, Olomouc, 3/2/04–27/2/04 \n\n2003 METROPOLITAN MYSTIFY, Galerie U Bílého jednorožce, Klatovy, /společně s Štěpánkou Šimlovou/, 13/06/03–03/08/03 \n\n2000 VYSÍLAČ, Galerie moderního umění, Hradec Králové, 14/9/00–5/11/00 \n\n1997 ZOLLO, Galerie mladých U dobrého pastýře, Brno, 18/12/97–23/1/98 \n\n1995 PODIVNÉ HRY, Galerie Václava Špály, Praha, 21/4/95–21/5/95 \n\n1995 ÚŽINA SKYLLY, Galerie AVU, Praha /společně s Vojtěchem Míčou/, 2/3/95–17/3/95 \n\n2015 ART FOR AMNESTY, Era svět, Jungmannovo náměstí 767, Praha 1, 4/12/14–4/1/15 \n\n2015 NÁVRHY SOUTĚŽE FUNERÁLNÍ DESIGN, Galerie Czechdesign, Vojtěšská 3, Praha 1, 18/5/15–29/5/15 \n\n2014 12. AUKCE PRO KONTO BARIÉRY, Nadace Charty 77, Veletržní palác, Národní galerie, Dukelských hrdinů 530, Praha, 28/11/14–12/12/14\n\n2014 TUTTI FRUTTI, Tržnice na Trnavskom mýtě, Bratislava, Slovensko, 28/5/14–30/6/14\n\n2014 CO VŠECHNO MÁME..., Galerie moderního umění v Hradci Králové, Velké náměstí 139/140, Hradec Králové, 28/2/14–10/4/14\n\n2014 PODEPSÁNO SRDCEM 2014, Topičův salon – galerie, Národní 9, 110 00, Praha, 24/11/14–5/12/14\n\n2013 PODEPSÁNO SRDCEM 2013, Topičův salon – galerie, Národní 9, 110 00, Praha, 18/7/13–30/9/13\n\n2013 SMALT ART VÍTKOVICE 2013, Multifunkční aula GONG, Dolní Vítkovice Ruská 2993, 706 02, Ostrava – Vítkovice, 19/4–20/5/2013\n\n2013 SMALT ART VÍTKOVICE 2013, Smatovna, Dolní Vítkovice Ruská 2993, 706 02, Ostrava – Vítkovice, 1/5/13\n\n2013 VOLTA 9, Dreispitzhalle, Dreispitz Areal, Tor / Gate 13, Helsinki-Strasse 5, CH-4142, Basel, Switzerland, 10/6/13–15/6/13\n\n2012 ORNAMENT, Galerie NoD Experimetální prostor, Dlouhá 33, Praha 1, 19/4 – 20/5/2012 \n\n2011 NANOPOLIS, Nová scéna ND, Národní 1393/4, 11000 Praha, 1/11/11 – 31/12/2011 \n\n2011 SOUZNĚNÍ CONSONANCE 2011, Galerie Klatovy / Klenová, Galerie Sýpka, Janovice nad Úhlavou, 10/7/11–31/8/11 \n\n2011 MIKULOV ART SYMPOSIUM ,dílna, , dílna křest katalogu, zámek Mikulov, Mikulov, 12/3/11 \n\n2010–11 PŘÍRŮSTKY DO SBÍREK ALŠOVY JIHOČESKÉ GALERIE V HLUBOKÉ NAD VLTAVOU V OBDOBÍ 2000–2010, Alšova jihočeská galerie, Hluboká nad Vltavou, 18/9/10–31/1/11 \n\n2010„ESPRIT VAKUUM“ Mikulov Art Symposium „dílna“ 10 / XVII, zámek Mikulov,Mikulov, 15/8/2010–31/10/2010 \n\n2010 90 & 60 LET PARDUBICKÉ CHEMIE, Fakulta chemicko-technologická, Univerzity Pardubice, Pardubice \n\n2009–10 CO NOVÉHO SE SBÍRKÁCH? Přírůstky z let 2004–2008, Galerie moderního umění v Hradci Králové, Hradec Králové, 27/11/09–14/2/10 \n\n2010 INDUSTRIÁLNÍ STOPY V PLZNI / 5. mezinárodní bienále industriální stopy, 2009 Avalon Business Center, Plzeň, 1/10/09–10/1/10 \n\n2009 ECHO SYMPOSIA, Galerie Albertovec, Štěpánkovice okr. Opava, 7/6/09–12/7/09 \n\n2009 DOXNANO, DOX – Centrum současného umění, Praha, 5/6/09– 31/8/09 \n\n2009 METRONANO, Metro linka A – Dejvická – DEPO Hostivař, Praha, 2/6/09–15/6/09 \n\n2008–9 Autoportrét v českém umění 20. a 21. století – výběr, Galerie moderního umění, Hradec Králové, 4/12/08–8/3/09 \n\n2008 3. ročník symposia krajina ústeckého kraje, Galerie XXL, Louny, 1/12/08–20/12/08 \n\n2008 Autoportrét v českém umění 20. a 21. století, Alšova jihočeská galerie v Hluboké nad Vltavou, 29/6/08–2/11/2008 \n\n2007 Pardubická industria CHE-MI-E, Mezinárodní výtvarný festival, Pardubice, 25/9/07–30/10/07 \n\n2007 52. LA BIENALE DI VENEZIA, Benátky, Itálie, Pavilon České a Slovenské republiky v areálu Giardini di Biennale, 10/6/07–21/11/07 \n\n2006 BILANCE škola Aleše Veselého,1990–2006, AVU Praha, Dům umění, Opava, 28/11/06–30/12/06 \n\n2006 BLACK 06, Galerie Mázhaus, Pardubice, 14/9/06–30/10/06 \n\n2005 BEAUTY FREE SHOP, Jungmannova 29, Praha, 1/12/05–31/12/05 \n\n2005 PRO ŠTĚSTÍ, Moravská galerie, Brno, 21/1/05–27/2/05 \n\n2004 ŠKOLA MONUMENTÁLNÍ TVORBY ALEŠE VESELÉHO, Wortnerův dům AJG, České Budějovice, 23/4/04–30/5/04 \n\n2004 IMAGE TO PRINT, Muzeum ksiazat czatoryskich Krakov, Sala Arzenalu, Polsko, 1/3/04–31/5/04 \n\n2004 IMAGE TO PRINT, Slovenská národná galéria v Bratislavě, Slovensko,17/12/03–29/2/04 \n\n2003 IMAGE TO PRINT, Uměleckoprůmyslové museum v Praze, 6/11/03–7/12/03 \n\n2002 Galeria 2, Posavski Muzej, Brežice, Slovinsko \n\n2001 Ready to... CHECK-IN / CHECK-OUT, NoD, Praha, 5/10/01–24/10/01 \n\n2001 LÖWITŮV MLÝN, Palmovka, Praha, 20/9/01–9/10/01 \n\n2001 MACHŮV ŠACHOVÝ KROUŽEK ANEB KNÍŽÁK VYSTAVUJE TAKY, Dejvická galerie Vincence Kramáře, Praha, 5/7/01–27/7/01 \n\n1999 NEPLÁNOVANÉ SPOJENÍ, Mánes, Praha, 19/2/99–12/3/99 \n\n1999 O LÁSCE, Richterova vila, Prague, 3/6/99–27/6/99 \n\n1998 SCULPTURE SPACE INC., Utica, NY, USA, 25/4/98–30/4/98 \n\n1997 WRO 97 Media Art Biennale, Galeria BWA – Awangarda, Wroclaw, Polsko, 30/4/97–4/05/97 \n\n1997 YOUNG CZECH ART, Power station of Tatranská galerie, Poprad, Slovensko, 13/06/97–30/8/97 \n\n1996 ZVON 96 (selection), Synagogue, Centrum pro současné umění, Trnava, Slovensko, 8/4/97–9/5/97 \n\n1996 BIENÁLE MLADÝCH II., ZVON 96, Dům U kamenného zvonu, Praha, 17/12/96–15/3/97 \n\n1996 INTERIOR vs EXTERIOR: ON THE BORDER OF(POSSIBLE) WORLDS, Cosmos Factory, Bratislava, Slovensko, 28/9/96–15/10/96 \n\n1996 SVÁROV KONFRONTACE 96, Svárov, 10/5/96–12/5/96 \n\n1995 MAIKÄFER FLIEG, Höchbunker, Köln – Ehrenfeld, Německo, 22 umělců z Německa, České republiky a Velké Británie, 8/11/95–26/11/95 \n\n1994 DIPLOMANTI – AVU, Novoměstská radnice, Praha, 24/6/1994–31/7/94 \n\n1994 ŽENSKÉ DOMOVY, Štencův dům, Praha, 11 women artists from Czech Republic, Great Britain, Holland, Belgium, Sweden, 3/3/94–24/3/94 \n\n1994 OBECNÍ DŮM, Galerie Obecní dům, Praha, společně s T. Hlavina, M. Janíček, E. Řádová, Š. Šimlová, F. Turek, I. Vosecký, T. Weis, 11/2/94–3/3/94 \n\n1993 AVU – Dům U Hybernů, Praha \n\n1993 G-SELECTION, Dom Umenia, Bratislava, Slovensko \n\n1993 BUDAPEST GALERIA, Budapešť, Maďarsko \n\n1992 GERMINATIONS 7, European Biennale of Young Artists, Grenoble, Francie, National Centrum for Contemporary Art – MAGASIN, 20/12/92–24/1/93 \n\n1992 ŽENSKÉ DOMOVY, PKC, Praha, společně s V. Bromová, M. Othová, E. Řádová, Š. Šimlová, K. Vincourová, T. Weis, 25/6/92–17/7/92 \n\n1992 KONTAKTE–KONTAKTY 92, Gallery of Eastgermany Museum, Regensburg, Německo, společně s F. Turekem, V. Míčou \n\n1991 SCHOLARS KARLSRUHE – Staatliche Akademie der Bildenden Künste, Karlsruhe, Německo \n\n1991 SETKÁNÍ, Černinský palác, Praha, společně s P. Svárovský, P. Zubek, V. Míča \n\n1991 ERBE UND ZUKUNFT, Sculpture Symposium, Ellwangen, Německo, Ateliér Aleše Veselého společně s ateliérem O. H. Hajek, 26/7/91–11/8/91 \n\n1990 ART HAMBURG, Hamburg, Německo, 6/12/90–11/12/90 \n\n1990 BLATINY KULTURNÍ CENTRUM, Praha, ateliér Aleše Veselého – společně s P. Humhal, I. Ivanov, P. Zubek \n\n1989 AVU, VŠUP, Výstaviště J. Fučík, Praha \n\n2013 8. ročník sympozium Smalt Art Vítkovice 2013, Smaltovna Vítkovice Power Engineering, Dolní oblast Vítkovice, Ruská, Ostrava, 25/4/13–1/5/13 \n\n2011 Souznění Consonance 2011, mezinárodní sympozium, Galerie Klatovy / Klenová, Galerie Sýpka, Janovice nad Úhlavou, 27/6/11 – 8/7/11 \n\n2010 dílna 10 / XVII MIKULOV, Art symposium, Mikulov, 17/7/10–14/8/10 \n\n2009 Dílna Albertovec, Hřebčín Albertovec s.r.o., Albertovec 297, Štěpánkovice, 11/5/09 –17/5/09 \n\n2008 Krajina ústeckého kraje, symposium, Smolnice u Loun, 6/9/08 –14/9/08 \n\n2007 Jantarová cesta VI, symposium, Hradec nad Moravicí, 20/9/07–27/9/07 \n\n2006 Socrates/ Erasmus, Koninklijke Academie voor Schone Kunsten van Antwerpen, Antwerpen, Belgie \n\n2005 Socrates/ Erasmus, Kunglia Konsthogskolan, Stockholm, Švédsko \n\n2003 Socrates/ Erasmus, Kuvataide Akatemia Helsinky, Helsinky, Finsko \n\n2002 Socrates/ Erasmus, Nuova Accademia di Belle Arti Milano, Milano, Itálie \n\n2001 Cité Internationale des Arts, Paris, Francie \n\n1998 Sculpture Space INC., Utica, NY, USA \n\n1997 ArtsLink Conference, 3/10/97–5/10/97, Budapest, Maďarsko \n\n1997 WRO 97 Media Art Biennale, Wroclaw, Polsko \n\n1997 Küpferdrück – Peter Kneubühler hlubotisková dílna, Zurich, Švýcarsko \n\n1995 ArtsLink Residencies – Museum of Art Long Beach (LBMA Video Annex), CA, USA \n\n1993 Progetto Civitella d Agliano 93, Theme: The Future of Memory, Itálie with T. Hlavina and V. Skrepl \n\n1993 4. Biennale European Academies of Visual Arts, Maastricht, Holandsko \n\n1993 Dílna – Luciano Fabro \n\n1992 Germinations 7, European Biennale of Young Artists, Grenoble, Francie \n\n1992 Dílna École supérieure d'Art et de Design de Grenoble (ESAD), Grenoble, Francie \n\n1991 Erbe und Zukunft 91 \n\n1991 Dílna, Ellwangen, Německo \n\n1990 Staatliche Akademie der Bildenden Künste – sochařský ateliér O. H. Hajek, Karlsruhe, Německo \n1994–93 ateliérová cena, AVU, Praha \n\n1992 Germinations 7, Evropské bienále mladých umělců, Grenoble, Francie \n\n1990–89 ateliérová cena, AVU, Praha \n2007 reprezentace České republiky na 52. bienále současného umění, Benátky, Itálie, Pavilon České a Slovenské republiky v areálu Giardini di Biennale, 10/6/07–21/11/07\n\n1992 reprezentace České republiky na Germinations 7, Evropské bienále mladých umělců Grenoble, Francie\n\n2013 Nadace Machinery Found, Česká republika\n\n2011–13 ISWA, mezioborový mezinárodní projekt propojující umění, vědu a technologie, Uskupení Tesla, o.s. Česká republika\n\n2012 Ministerstvo kultury České republiky \n\n2009 Nadace Machinery Found, Česká republika \n\n2008 Nadace Machinery Found, Česká republika \n\n2007 Ministerstvo kultury České republiky \n\nMinisterstvo kultúry Slovenské republiky \n\nVelvyslanectví České republiky v Římě, Itálie \n\nVelvyslanectví Slovenské republiky v Římě, Itálie \n\nČeské centrum v Římě, Itálie \n\nSlovenský institut v Římě, Itálie \n\nJana & Milan Jelinek Stiftung, Švýcarsko \n\n2006 Jana & Milan Jelinek Stiftung, Švýcarsko \n\n2001 Stipendium Verein Schweizerisch-Tschechischer Kunstfonds, Zurich, Švýcarsko \n\n1998 The Trust for Mutual Understanding Foundation, N.Y., USA \n\nSorosovo centrum pro současné umění, Praha \n\n1997 \n\nSorosovo centrum pro současné umění, Praha \n\nMinisterstvo kultury Polské republiky, Wroclaw, Polsko \n\nStipendium Verein Schweizerisch-Tschechischer Kunstfonds, Švýcarsko \n\n1995 ArtsLink Residencies N.Y., USA \n\nSorosovo centrum pro současné umění, Praha \n\nMinisterstvo kultury České republiky \n\nSorosovo centrum pro současné umění, Praha \n\nStipendium Verein Schweizerisch-Tschechischer Kunstfonds, Švýcarsko \n\n1993 Stipendium Verein Schweizerisch-Tschechischer Kunstfonds, Švýcarsko \n\nThe Commission of the European Community, Maastricht, Holandsko \n\nJana & Milan Stiftung, Švýcarsko \n\n1992 Stipendium Evropského bienále pro mladé umělce, Brussel, Belgie \n\nStipendium Der Adalbert Stifter Verein und Künstlergilde/Landesverband´Bayern, Německo \n\n1991 The Daimler-Benz Foundation, Německo\n2016 \n2015\n2014\n2012 \n2011\n2010 \n2009\n2008 \n2006 Socrates/ Erasmus, Koninklijke Academie voor Schone Kunsten van Antwerpen, Antwerpen, Belgie \n\n2005 Socrates/ Erasmus, Kunglia Konsthogskolan, Stockholm, Švédsko \n\n2003 Socrates/ Erasmus, Kuvataide Akatemia Helsinky, Helsinky, Finsko \n\n2002 Socrates/ Erasmus, Nuova Accademia di Belle Arti Milano, Miláno, Itálie \n\n1997 ArtsLink Conference, 3–5/10/97, Budapešť, Maďarsko \n\n1995 ArtsLink Residencies – Museum of Art Long Beach (LBMA Video Annex), CA,USA \n\n1994–93 Bienále evropských akademií výtvarných umění, Dílna – Luciano Fabro \n2016 předání cen Předveď se, ukaž svou vlastní cestu, designérská soutěž, KRONOSPAN CR, spol. s r.o., zámek Valeč, 17/1/16 \n\n2015 zahájení výstavy a zpřístupnění videoprojekce Historie Husova náměstí v Benátkách nad Jizerou, 26/9/15\n2014 otevření Expozice Jiří Kroha a Výstavní síň, permanentní výstava, Husovo náměstí 41, 293 74 Benátky nad Jizerou, ve spolupráci s Městem Benátky nad Jizerou, 27/9/14\n\n2012 zahájení výstavy Ozvěny Souznění, Purkrabství hradu Klenová, Galerie Klatovy Klenová, Galerie Klatovy/Klenová, Janovice nad Úhlavou, 8/7/12 \n\n2011 \n2012 workshop, Interaktivní galerie Becherova vila, Krále Jiřího 1196/9, Karlovy Vary 12/10/12 \n\n2010 výtvarná dílna pro studenty, GMU Galerie moderního umění v Hradci Králové,Hradec Králové, 21/12/10 \n2/2/10\n2008 workshop Obal na odpověď, Veletržní palác, Národní galerie v Praze, Praha, 26/1/08 \n2016-2013 Odborný seminář – Kresba a jiné techniky, Služba škole MB, V. Klementa 601/13, Mladá Boleslav\n\n2012 zakladatelka ARTDOUBÍ – Ozdravný relax: art kúra a procedura\n\ntýden se čtyřmi lektory a různými disciplínami umění v prostředí Českého Švýcarska\n\n2015 XII. benefiční večer pro SKP-CENTRUM o.p.s., Zámek Pardubice, Pardubice, 6/12/15\n\n2015 Adopce na dálku, Nadace Mezinárodní potřeby, Vinohradská 909, 560 02 Česká Třebová\n\n2014 Art for Amnesty, Era svět, Jungmannovo náměstí 767, Praha 1, 4/12/14–4/1/15\n\n2014 12. aukce pro Konto Bariéry, Nadace Charty 77, Melatrichova 5, Praha, 28/11/14–12/12/14\n\n2014 Benefiční dražba Podepsáno srdcem 2014, aukce na podporu nemocných Alzheimerovou chorobou, Praha, 7/12/14\n\n2013 Benefiční dražba Podepsáno srdcem 2013, 19. ročník, aukce na podporu nemocných Alzheimerovou chorobou, Vinohradské divadlo, Praha, 8/12/13\n\n2012 Podepsáno srdcem 2012 - aukce na podporu nemocných Alzheimerovou chorobou, Praha\n\n2005 Adra pro Sumatru, pod záštitou Jeho Excelence Santosa Rahardja, velvyslance Indonéské republiky, Praha\n\n2012, 2011 Sbírka Galerie Klatovy Klenová, Galerie Klatovy Klenová \n\n2011, 2006 Sbírka Galerie moderního umění v Hradci Králové \n\n2010 Sbírka současného umění města Mikulova \n\n2010 Sbírka současného umění města Hradec nad Moravicí \n\n2010 Sbírka Alšovy jihočeské galerie Hluboká nad Vltavou \n\n2009, 2008 Sbírka současného Galerie XXL, Louny \n\n2009 Sbírka současného umění Albertovec \n\n2008 Sbírka musea Shoes or no shoes?, Belgie \n\n2008, 2006 Sbírka moderního a současného umění, Národní galerie v Praze \n\n2004 Sbírka současného umění Galerie Caesar, Olomouc \n\n2003 Sbírka Uměleckoprůmyslového musea v Praze \n\n1993 Jana & Milan Jelinek Stiftung, Switzerland \nOd roku 2014 vede Intermediální ateliér na soukromé škole ART & DESIGN INSTITUT, kde působí od stejného roku i jako rektorka. V letech 2012 – 2010 působí jako vedoucí oboru Multimediální design na UUD ZČU v Plzni a je vedoucím pedagogem ateliéru Multimediální design, specializace Multimédia. Vede několik bakalářských prací a přednáší Galerijní praxi. 2010 – 2009, je členem vedení UUD ZČU v Plzni a působí jako zástupce ředitele pro uměleckou, výzkumnou a vývojovou činnost. V letech 2010-2009 přednáší blokovou výuku Design světla na Fakultě multimediálních komunikací Univerzity Tomáše Bati ve Zlíně, a v letech 2007–2006 zde působí jako odborný konzultant Ateliéru prostorové tvorby Fakulty multimediálních komunikací. V roce 2009 byla navržena na kandidaturu děkana Fakulty multimediálních komunikací ve Zlíně, a v letech 2011 – 2009 byla několikrát předsedou komise státních závěrečných zkoušek v oboru Multimediální design a členem Grantového výboru ZČU v Plzni. Irena Jůzová působila jeden rok / 2006 – 2005/ jako odborná asistentka na Akademii výtvarných umění v Praze ve Škole profesora Zdeňka Berana a mezi lety 2005 - 1995 jako odborná asistentka ve Škole profesora Aleše Veselého.\nod 2014\n2012 - 2010\n2012 - 2010\n2010 - 2009\n\n2016 oponentské posudky magisterských prací specializace Multimédia, FDU ZČU v Plzni\n\n2012 vedoucí bakalářské práce specializace Multimédia, UUD ZČU v Plzni / Ilona Malá, Yana Pilipchyk, Martina Kutálková /\n\n2011 vedoucí bakalářské práce specializace Multimédia, UUD ZČU v Plzni / Petra Vošická, Zuzana Bitalová\nod 2016 členem Komise pro kulturu a památky města Benátky nad Jizerou\n\nod 2014 členem Business & Professional Women\n\nod 2014 členem hodnotících klauzurních a výběrových talentových komisí ART & DESIGN INSTITUT v Praze, 28/3/14, 19/9/14, 2/2–4/2/15, 9/2/15, 27/3/15, 16–17/6/15, 23/6/15, 16/9/15, 1–4/2/16, 8/2/16, 1/4/16\n\n2012 – 2009 členem hodnotících státních, bakalářských a klauzurních komisí Ústavu umění a designu ZČU v Plzni\n\n2010 – 2009 členem vedení Ústavu umění a designu ZČU v Plzni\n\n2010 – 2009 předseda komise státních závěrečných zkoušek - obor Multimediální design\n\n2010 – 2009 člen Grantového výboru ZČU v Plzni\n2010 Galerijní praxe, UUD ZČU v Plzni\n\n2010-2009 Design světla, Fakulta multimediálních komunikací, Univerzita Tomáše Bati ve Zlíně\n2015 studijní zájezd a plenér, ART&DESIGN INSTITUT, 21–24/5/15, 12–15/10/15\n\n2012 – 2010 Doubická soustředění / 1 týden /, ateliér Multimediální design, specializace Multimédia specializace Multimédia, UUD ZČU v Plzni\n\n2010 kurz, Světlo - nositel informace, mezinárodní letní škola ArtCamp, UUD ZČU v Plzni, 12/07/ - 16/07/10\n"}
{"id": "835370", "url": "https://cs.wikipedia.org/wiki?curid=835370", "title": "Noháčovití", "text": "Noháčovití\n\nNoháčovití (Pedetidae) je čeleď hlodavců z podřádu Anomaluromorpha, kam patří i šupinatky. Zahrnuje jediný rod noháč (\"Pedetes\") s dvěma druhy žijícími v jižní a východní Africe.\n\nNoháči jsou větší hlodavci s výrazně prodlouženýma zadníma nohama a dlouhým osrstěným ocasem. Jsou to noční zvířata, která si vyhrabávají systémy nor, kde přečkávají den. Žijí v pouštních a polopouštních oblastech. Obvykle se pohybují po všech čtyřech končetinách jako králíci, ale především v nebezpečí skáčou po zadních nohách jako klokani.\n\nPotrava se skládá především z cibulek nebo silných kořínků, někdy i semen a stonků. Občas konzumují i hmyz (hlavně sarančata).\n\nNoháči žijí v jižní a východní Africe od Keni přes Tanzanii, Angolu, Zambii, Zimbabwe, Namibii, Botswanu a Mosambik po Jihoafrickou republiku.\nObývají suché písčité půdy v pouštních nebo polopouštních oblastech.\n\nSystematické zařazení čeledi noháčovitých v rámci hlodavců je nejasné.\n\nZnámý je jen jeden rod s dvěma druhy:\n\nrod Pedetes – noháč\n\nNěkteří autoři neuznávají existenci rodu \"Pedetes surdaster\" a zařazují jej jako poddruh k druhu \"Pedetes capensis\".\n\nNoháči jsou statní hlodavci. Jejich tělo měří 350–430 mm, ocas 370–470 mm. Váží 3–4 kg. Jsou zbarveni skořicově hnědě až žlutohnědě. Spodní část těla je béžová až bělavá. Ocas je bohatě ochlupený; jeho konec je černý nebo tmavě hnědý.\n\nPro noháče jsou charakteristické prodloužené zadní nohy; přední nohy mají krátké. Hlava je krátká a tupě zakončená.\nMají velké oči a celkem 20 zubů: jejich zubní vzorec je\n\nNoháči jsou noční zvířata. Vyhrabávají si systémy nor, kde přečkávají den, a do nichž se schovávají před predátory. Žijí jednotlivě, i když při shánění potravy se někdy sdružují do skupinek o 8 až 9 jedincích. V jedné noře však kromě období výchovy mláďat žije vždy jen jeden jedinec.\n\nPři pomalé chůzi se pohybují po všech čtyřech končetinách, v nebezpečí skáčou jen po zadních nohách podobně jako klokani. Jednotlivé skoky měří i přes 2 metry. Za jednu noc nachodí obvykle několik kilometrů.\n\nPotrava se skládá především z cibulek nebo silných kořínků, ale někdy jí i nadzemních částí rostlin nebo jejich semen. Nepohrdnou však ani hmyzem – především sarančaty nebo různými brouky.\n\nNoháči se rozmnožují prakticky po celý rok. Rodí jen jedno mládě vážící 250–300 g, které kojí průměrně 48 dní. Mláďata poté opouštějí hnízdo a dospívají ve třetím roce. Maximální zaznamenaný věk noháče v zajetí byl 19 let.\nNoháči jsou v červeném seznamu druhů vyhodnoceni jako málo dotčený druh – nejsou tedy podle současných poznatků ohroženi vyhynutím.\n\n"}
{"id": "835376", "url": "https://cs.wikipedia.org/wiki?curid=835376", "title": "Sic semper tyrannis", "text": "Sic semper tyrannis\n\nSic semper tyrannis je latinská fráze, která znamená „tak vždy tyranům“. Fráze pravděpodobně pochází od Bruta během atentátu na Julia Caesara.\n\nTato fráze byla v historii použita v Evropě a dalších částech jako epitet nebo výzva proti zneužití moci. Ve Spojených státech amerických tuto frázi zvolal John Wilkes Booth během atentátu na Abrahama Lincolna. Timothy McVeigh měl na sobě tričko s touto frází a obrázkem Lincolna během zatčení. Fráze je také oficiálním mottem Virginie a města Allentownu v Pensylvánii.\n\n"}
{"id": "835378", "url": "https://cs.wikipedia.org/wiki?curid=835378", "title": "Ján Repaský", "text": "Ján Repaský\n\nJán Repaský (17. dubna 1937 Pavľany - 18. září 1998) byl voják výsadkářských jednotek Československé lidové armády, slovenský generál a politik za Slovenskou národní stranu, po sametové revoluci československý poslanec Sněmovny národů Federálního shromáždění.\n\nVychodil obecnou školu na rodném Slovensku a pak studoval vojenské gymnázium Jana Žižky z Trocnova v Spišské Nové Vsi a v Bratislavě a Vojenské učiliště v Lipníku nad Bečvou. Zde absolvoval v roce 1958 v hodnosti poručíka. Působil pak jako voják z povolání ve výsadkovém vojsku. Byl nasazen k výsadkové jednotce v Prešově jako velitel čety 22. výsadkové průzkumné roty. Pak byl velitelem čety u 22. průzkumného praporu a 7. výsadkového pluku v Holešově. Jako velitem je popisován coby tvrdý a náročný vůči podřízeným. Jako velitel poddůstojnické školy jí zajistil titul vzorná rota. Po celou dobu své vojenské praxe zůstal bezpartijní. V roce 1967 odešel na studia na Vojenskou akademii Antonína Zápotockého v Brně, kterou absolvoval roku 1970. Stal se pak velitelem 13. průzkumného praporu v Levicích, krátce poté začal pracoval v zpravodajském oddělení Východního vojenského okruhu. Zde se postupně stal zástupcem náčelníka zpra­vodajského oddělení VVO.\nVe volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Trenčín. Členem SNS nebyl. V parlamentu působil jako předseda branného výboru. Od roku 1993 byl poradcem v ústřední Slovenské národní strany pro otázky obrany a armády. V roce 1994 byl krátce tajemníkem primátora Žiliny. Pak působil jako vedoucí úřadu Ministerstva obrany Slovenské republiky. 30. května 1997 byl povýšen na generálmajora v záloze. Publikoval články o armádních tématech. V roce 1998 mu byl udělen Kříž Milana Rastislava Štefánika.\n\nZemřel v září 1998 na zákeřnou chorobu.\n"}
{"id": "835379", "url": "https://cs.wikipedia.org/wiki?curid=835379", "title": "Elitní komanda zblízka", "text": "Elitní komanda zblízka\n\nElitní komanda zblízka (v anglickém originále Close Quarters Battle) je americko-česká dokumentární série natočená v roce 2012 pojednávající o základních technikách a principech pro boj z blízka používající elitní jednotky po celém světě. Průvodcem pořadu je vysloužilý voják Terry Schappert, který je současně seržantem bojových umění a členem zelených baretů.\n\nTerry Schappert je také expertem na zbraně a boj zblízka, čehož v pořadu využívá a prezentuje nejrůznější typy zbraní a technik, které jsou při zásazích speciálních jednotek požívány. V zásahových akcích, které jsou předváděny, jsou zasazeni především členové české elitní jednotky URNA a americké SWAT a je podrobně ukázán rozbor zásahů v městských zástavbách.\n\nSeriál je inspirován mimo jiné i počítačovou online hrou \" \".\n\n\n"}
{"id": "835383", "url": "https://cs.wikipedia.org/wiki?curid=835383", "title": "Noháč", "text": "Noháč\n\nNoháč (Pedetes) je rod afrických hlodavců, jediný rod čeledi noháčovití (Pedetidae). Zahrnuje dva druhy žijící v jižní a východní Africe.\n\nJsou to větší hlodavci vážící 3–4 kg s typicky prodlouženýma zadníma nohama, pomocí kterých se pohybují. Svou potravu – cibulky, kořínky, ale i jiné části rostlin a hmyz – si shánějí v noci. Přes den odpočívají v systému nor, které si vyhrabávají v písčitých půdách.\n\nNoháči žijí v jižní a východní Africe od Keni po Jihoafrickou republiku.\nObývají suché písčité půdy v pouštních nebo polopouštních oblastech.\n\nNoháči tvoří dva druhy:\n\n\n\nNěkteří autoři neuznávají existenci rodu \"Pedetes surdaster\" a zařazují jej jako poddruh k druhu \"Pedetes capensis\".\n\nNoháči jsou statní hlodavci. Jejich tělo měří 350–430 mm, ocas bývá stejně dlouhý nebo o něco delší než tělo a měří 370–470 mm. Srst je dlouhá a jemná bez jasně odlišené podsady. Je skořicově hnědá až žlutohnědá nebo písčitě žlutá s různým množstvím černých a bílých chlupů. Spodní část těla je béžová až bělavá. Pruh stejné barvy se táhne nad stehnem k horní části těla nad kořen ocasu. Ocas je bohatě ochlupený; jeho konec je černý nebo tmavě hnědý.\n\nVáží 3–4 kg.\n\nPro noháče jsou charakteristické prodloužené zadní nohy; přední nohy jsou krátké. Mají krátkou tupě zakončenou hlavu a silný krk. Uši jsou úzké, asi 80 mm dlouhé, v horní polovině jen slabě ochlupené; jejich vnitřní strana je lysá.\n\nMají masivní lebku a v čelistech celkem 20 zubů: jejich zubní vzorec je\nNoháči jsou noční zvířata, i když občas jsou vidět na povrchu i ve dne. Vyhrabávají si systémy nor, kde přečkávají den a do nichž se schovávají před predátory. Jeden pár může v různých dnech užívat i několik systémů nor. Bylo zjištěno (Butynski a Mattingly, 1979), že jeden systém má průměrně 42 m chodeb nacházejících se kolem 78 cm pod zemí. Chodby jsou 17–23 cm vysoké a 10–23 cm široké. Celý systém má v průměru 9 východů. Některé z nich se nacházejí uprostřed kupek vyhrabané zeminy, jiné jsou bez kupek a směřují svisle dolů do hlavních tunelů.\n\nPři krmení nebo pokud se necítí ohrožení se pohybují po všech čtyřech končetinách jako králíci. V nebezpečí skáčou po zadních nohách k nejbližší noře podobně jako klokani. Jednotlivé skoky měří i přes 2 metry a v běhu umí prudce měnit směr pohybu. Ocas při tom drží vodorovně nebo jej mají stočený nahoru.\n\nZa jednu noc nachodí obvykle několik kilometrů, i když bylo pozorováno, že se nevzdalují více než 25–250 m od nor. Během období sucha však mohou naběhat 10–40 km.\n\nNoháči netvoří žádné sociální struktury, i když v přírodě byly pozorovány skupinky o 8 nebo 9 exemplářích a ani v zajetí se podle některých informací společně umístění jedinci nechovají nepřátelsky. V jedné noře však žije vždy jen jeden jedinec nebo dospělý pár (častěji však jen matka) s mláďaty.\n\nDomorodé černošské kmeny je často loví: odhaduje se, že jen v Botswaně je takto ročně uloveno 2,5 miliónu noháčů.\n\nPotrava se skládá především z cibulek nebo silných kořínků, ale někdy jí i stonky bylin nebo jejich semena. Občas konzumují i sarančata nebo jiný hmyz.\n\nBylo pozorováno, že noháči se mohou rozmnožovat prakticky po celý rok. Rodí jen jedno mládě vážící 250–300 g (dvojčata se vyskytují jen výjimečně); mezi jednotlivými vrhy je odstup průměrně 101 dnů. Mláďata jsou kojena průměrně 48 dní, načež opouštějí hnízdo. Dospívají ve třetím roce.\n\nMaximální zaznamenaný věk noháče v zajetí byl 19 let.\n\nNoháči nejsou podle posledních výzkumů ohroženi a v červeném seznamu druhů jsou vyhodnoceni jako málo dotčený druh. Do roku 2004 však byli zařazeni mezi zranitelné druhy.\n\n\n"}
{"id": "835384", "url": "https://cs.wikipedia.org/wiki?curid=835384", "title": "Great Teacher Onizuka", "text": "Great Teacher Onizuka\n\nGreat Teacher Onizuka (, zkratka GTO) je japonská šónen manga, jejímž autorem je Tóru Fudžisawa. Původně vycházela v časopisu \"Šúkan šónen Magazine\" od května 1997 do dubna 2002. Na základě popularity této mangy vznikl také televizní seriál vysílaný od července do září 1998, hraný akční film a anime seriál Fuji Television a Animaxu vysílaný od června 1999 do září 2000.\n\nHlavní postavou příběhu je 22letý Eikiči Onizuka, bývalý člen motorkářského gangu, který se stal učitelem na soukromé střední škole Holy Forest Academy v Tokiu. Svým studentům poskytuje často svérázné „lekce“, kterými řeší jejich problémy. Často se proto dostává do sporu se zástupcem ředitele i se zákonem.\n\n"}
{"id": "835389", "url": "https://cs.wikipedia.org/wiki?curid=835389", "title": "Zdeněk Rodr", "text": "Zdeněk Rodr\n\nZdeněk Rodr (* 4. března 1937) byl český politik Zemědělské strany, poslanec Sněmovny národů Federálního shromáždění po sametové revoluci, v 90. letech člen kolegia Nejvyššího kontrolního úřadu.\n\nPo sametové revoluci se politicky angažoval v Zemědělské straně. Ve volbách roku 1992 byl zvolen do české části Sněmovny národů (volební obvod Východočeský kraj), kam kandidoval za formaci Liberálně sociální unie, do níž Zemědělská strana přistoupila. Ve Federálním shromáždění setrval do zániku Československa v prosinci 1992. Koncem roku 1992 patřil mezi několik poslanců za LSU, kteří podpořili ústavní zákon o rozpadu ČSFR.\n\nV 90. letech se uvádí jako člen představenstva společnosti CHOVSERVIS a.s. Bytem se uvádí v Hořicích v Podkrkonoší.\n\nV roce 1993 ho Lubomír Voleník, prezident nově ustaveného Nejvyššího kontrolního úřadu, zahrnul mezi své kandidáty do vedení tohoto úřadu. Návrh zdůvodnil tím, že Rodr je „\"velice rozumný člověk, komunikativní člověk a člověk, který celý život pracoval v zemědělství a prošel skutečně nejrůznějšími odvětvími, respektive obory, které v této oblasti jsou zahrnuty\"“. Poznal se s ním během výkonu poslaneckého mandátu ve Federálním shromáždění. Pak skutečně působil v letech 1993–2002 v kolegiu NKÚ.\n\n"}
{"id": "835394", "url": "https://cs.wikipedia.org/wiki?curid=835394", "title": "Felix Aderca", "text": "Felix Aderca\n\nFelix Aderca, vlastním jménem Froim Zeilic Adercu, (13. března 1891, Puiești, Vaslui – 12. prosince 1962, Bukurešť) byl rumunský básník, spisovatel, překladatel a dramatik.\n\nAderca byl židovského původu, narodil se v rodině obchodníka. Před válkou publikoval v rumunském levicovém tisku, hlavně v Contimporanulu, rumunském avantgardním časopise. Během války byl zatčen a vyslýchán. Po válce nebyly jeho knihy, z politických důvodů, téměř vydávány. Přeložil do rumunštiny díla řady světových autorů, mimo jiné i Karla Čapka.\n\nDo mezinárodního povědomí vstoupil science fiction románem \"Podmořská města\" (\"Orașele înecate\"), který vyšel prvně časopisecky (1932) pod názvem \"X–O, romanul viitorului\" (\"X–O, román budoucnosti\"). Napsal jej pod pseudonymem Leone Palmantini.\n\nJeho manželkou byla básnířka Sanda Movilă.\n\n\n\n\n"}
{"id": "835399", "url": "https://cs.wikipedia.org/wiki?curid=835399", "title": "Vermin (album)", "text": "Vermin (album)\n\nVermin (v překladu \"Havěť\") je šesté studiové album norské black metalové skupiny Old Man's Child z roku 2005.\n\n\n"}
{"id": "835402", "url": "https://cs.wikipedia.org/wiki?curid=835402", "title": "The Jealous Girlfriends (album)", "text": "The Jealous Girlfriends (album)\n\nThe Jealous Girlfriends je druhé eponymní album americké rockové skupiny The Jealous Girlfriends.\n\n18. dubna 2008 měl premiéru oficiální videoklip k písni \"How Now\", který posléze vyhrál hlavní cenu v soutěži \"The iPod Music Video Contest\". 27. záři 2008 vyšel oficiální videoklip k písni \"Organs On The Kitchen Floor\".\n"}
{"id": "835410", "url": "https://cs.wikipedia.org/wiki?curid=835410", "title": "Kansas City Chiefs", "text": "Kansas City Chiefs\n\nKansas City Chiefs je profesionální klub amerického fotbalu, který sídlí v Kansas City ve státě Missouri. V současné době je členem West Division (Západní divize) American Football Conference (AFC, Americké fotbalové konference) National Football League (NFL, Národní fotbalové ligy). Klub založil v roce 1960 Lamar Hunt jako Dallas Texans v American Football League (AFL). V roce 1963 následuje stěhování do Kansas City a změna jména, od roku 1970 jsou Chiefs členy NFL. Mezi léty 1960-1969 byli Chiefs úspěšným klubem, vyhráli tři šampionáty (1962, 1966, 1969) a zaznamenali celkovou bilanci 92-50-5. Stali se také druhým týmem AFL po New York Jets, který zvítězil v Super Bowlu, když porazili Minnesotu Vikings. Časopis Forbes odhadl cenu klubu na necelou miliardu dolarů.\n\n\n\n\nHráči draftovaní v prvním kole za posledních deset sezón:\n\n"}
{"id": "835411", "url": "https://cs.wikipedia.org/wiki?curid=835411", "title": "Fritschova stezka", "text": "Fritschova stezka\n\nFritschova stezka je název turistické stezky v Jihočeském kraji pojmenovaná na počest Ing. Emanuela Fritsche, vrchního technického rady Československých státních drah a tehdejšího předsedy KČST Šumava a předsedy KČST České Budějovice. Jedná se o úsek červeně značené turistické stezky číslo 0121.\n\nCelá stezka se skládá ze tří části, které byly budovány postupně. Jako první byl v letech 1933-1935 vystřílen nejtěžší, 4 km dlouhý, úsek z Boršova nad Vltavou do Jamného. Dne 3. listopadu 1936 byl zpřístupněn 7 km dlouhý úsek z Jamného k Dívčímu Kameni. Poslední úsek, také dlouhý 7 km, byl zprovozněn v roce 1938 a končí ve Zlaté Koruně. Dne 18. září 2010 byla obnovena pamětní deska, připomínající vybudování stezky.\n\n"}
{"id": "835414", "url": "https://cs.wikipedia.org/wiki?curid=835414", "title": "Dominikánská republika na Letních olympijských hrách 2008", "text": "Dominikánská republika na Letních olympijských hrách 2008\n\nDominikánská republika se účastnila Letní olympiády 2008. Zastupovalo ji 25 sportovců v 8 sportech.\n\n"}
{"id": "835416", "url": "https://cs.wikipedia.org/wiki?curid=835416", "title": "Dominikánská republika na Letních olympijských hrách 2004", "text": "Dominikánská republika na Letních olympijských hrách 2004\n\nDominikánská republika se účastnila Letní olympiády 2004. Zastupovalo ji 33 sportovců (17 mužů a 16 žen) v 9 sportech.\n\n"}
{"id": "835417", "url": "https://cs.wikipedia.org/wiki?curid=835417", "title": "Kanton Évrecy", "text": "Kanton Évrecy\n\nKanton Évrecy (fr. \"Canton d'Évrecy\") je francouzský kanton v departementu Calvados v regionu Normandie. Od roku 2015 se skládá ze 32 obcí, do té doby byl tvořen 26 obcemi.\n"}
{"id": "835418", "url": "https://cs.wikipedia.org/wiki?curid=835418", "title": "Dominikánská republika na Letních olympijských hrách 1984", "text": "Dominikánská republika na Letních olympijských hrách 1984\n\nDominikánská republika se účastnila Letní olympiády 1984.\n\n"}
{"id": "835423", "url": "https://cs.wikipedia.org/wiki?curid=835423", "title": "Get Along", "text": "Get Along\n\nGet Along je druhé DVD, které vydalo kanadské rockové duo Tegan and Sara. Bylo vydáno v roce 2011 společností Warner Brothers Music. Get Along je kolekce tří filmů a živého koncertu, která nabízí divákům vzácný a důvěrný pohled do života široce uznávaných skladatelek a hudebnic Tegan a Sary Quin. První film s názvem States, je 30 minutový dokument, který obsahuje záběry a rozhovory z amerického turné Tegan a Sary, stejně jako osvětlení pozadí začátků jejich kapely a unikátního spojení s jejich fanoušky. Druhý film, India, je 25 minutový dokument obsahující záběry úplně prvního turné po Indii. Součástí jsou i rozhovory s Tegan, Sarou a částí rodiny a přátel týkající se jejich života na cestách. Třetí film, For The Most Part, je 70 minutový záznam živého koncertu, který se konal před publikem 75 fanoušků, přátel a rodiny, probíhajícího během dvou dnů ve studiu The Warehouse Studios ve Vancouveru. \n\n"}
{"id": "835424", "url": "https://cs.wikipedia.org/wiki?curid=835424", "title": "Dub srpovitý", "text": "Dub srpovitý\n\nDub srpovitý (\"Quercus falcata\") je opadavý strom dorůstající asi 30 metrů. Pochází z jihovýchodu USA a v Česku je poměrně zřídka pěstován jako parková dřevina.\n\nDub srpovitý je opadavý strom dorůstající výšky okolo 30 metrů. Koruna je mohutná, rozložitá, řídká, v horní části protáhle polokulovitá. Borka je tmavě hnědá až černá, úzce podélně rozpukaná. Letorosty jsou silné, v mládí rezavě hnědě chlupaté. Koncové pupeny jsou červenavě hnědé, vejcovité, 4 až 8 mm dlouhé, pýřité. Listy jsou vejčité až eliptické nebo obvejčité, 10 až 30 cm dlouhé a 6 až 16 cm široké. Báze listů je zaoblená nebo ve tvaru U. Čepel listů má 3 až 7 hlubokých chobotnatých odstávajících laloků a na okraji 6 až 20 zubů zakončených osinou. Laloky jsou často srpovitě zahnuté. Koncový lalok bývá zašpičatělý a delší než postranní laloky. Řapík bývá 2 až 6 cm dlouhý. Listy jsou na líci tmavě zelené, lesklé, lysé nebo jen podél hlavní žilky pýřité, na rubu žlutohnědě, šedě až hnědavě chlupaté. Na podzim se na rozdíl od ostatních podobných tzv. červených dubů nezbarvují do červena. Žaludy zrají druhým rokem, jsou jednotlivé, krátce stopkaté, téměř kulovité, 9 až 16 mm dlouhé a 8 až 15 mm široké, do 1/3 až 1/2 kryté pohárkovitou až miskovitou a na vnitřní straně chlupatou číškou.\n\nDub srpovitý pochází z jihovýchodních oblastí USA. Roste v nadmořských výškách do 750 metrů. Vyhledává suché, kyselé půdy, často i chudé živinami nebo jílovité.\n\nV oblastech společného výskytu se dub srpovitý kříží s některými jinými duby, např. s dubem cesmínolistým (\"Quercus ilicifolia\"), dubem celokrajným (\"Q. imbricaria\"), dubem černým (\"Q. nigra\"), dubem vrbolistým (\"Q. phellos\"), dubem sametovým (\"Q. velutina\"), dubem marylandským (\"Q. marilandica\") a s duby \"Q. shumardii\", \"Q. haemisphaerica\", \"Q. incana\", \"Q. laevis\" a \"Q. laurifolia\".\n\nSeveroameričtí indiáni používali dub srpovitý při ošetřování různých onemocnění, jako je chronická úplavice, afty, horečky, astma a podobně, a jako antiseptikum, tonikum a emetikum.\n\nDo Evropy byl tento dub zaveden v roce 1763. V Česku je zřídka pěstován jako parkový strom, uváděn je např. z Průhonického parku, kde je vysazen v druhé části parku, nazývané Obora.\n\n"}
{"id": "835427", "url": "https://cs.wikipedia.org/wiki?curid=835427", "title": "David Pavelka", "text": "David Pavelka\n\nDavid Pavelka (* 18. květen 1991, Praha) je český fotbalový záložník a reprezentant, který momentálně působí v tureckém klubu Kasımpaşa SK.\n\nV sezóně 2011/12 hostoval v klubu 1. FC Slovácko.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Hapoel Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu hrál Pavelka do 58. minuty, pražský klub podlehl soupeři 1:2. 4. října v domácím utkání proti finalistovi Evropské ligy předešlého ročníku Athleticu Bilbao šel na hřiště v 79. minutě za Marka Matějovského, Sparta zvítězila 3:1 a připsala si první 3 body do tabulky. Jenže v dalším ligovém utkání proti Baníku Ostrava utrpěl zlomeninu lopaty kyčelní po souboji s Petrem Machem. Podrobil se operaci a jak se později ukázalo, byl to pro mladého odchovance poslední zápas v rudém dresu. 25. října 2012 v zápase s izraelským týmem Ironi Kirjat Šmona nenastoupil, Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem.\n\nZačátkem roku 2013 se společně s Martinem Frýdkem přesunul ze Sparty do severočeského klubu FC Slovan Liberec, součástí transferu byl prodej záložníka Lukáše Váchy za 15 milionů korun opačným směrem. S Libercem si zahrál ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem). 7. listopadu 2013 v zápase s domácím mužstvem Sevilla FC zařídil svým gólem dělbu bodů za remízu 1:1. Po ubráněné útočné akci soupeře ve druhém poločase převzal míč nedaleko vlastního pokutového území a po sólu přes celé hřiště vystřelil zdálky přesně k tyči. Liberec natáhl šňůru neporazitelnosti v evropských pohárových soutěžích již na devět utkání, čímž vyrovnal český rekord Slavie Praha ze sezóny 1995/96. S týmem zažil vyřazení v šestnáctifinále proti nizozemskému AZ Alkmaar.\n\nLiberec obsadil v Gambrinus lize 2013/14 pohárovou 4. příčku a následující sezonu se Pavelka představil v Evropské lize UEFA 2014/15. Se Slovanem Liberec v sezóně 2014/15 podstoupil boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV lednu 2016 přestoupil z Liberce do tureckého klubu Kasımpaşa SK z Istanbulu, kde podepsal smlouvu na 2,5 roku. Dle zpráv z tureckých médií se transfer zrealizoval za cca 40 milionů Kč.\n\nV roce 2012 debutoval v české mládežnické reprezentaci do 21 let.\n\nV A-týmu České republiky debutoval pod trenérem Pavlem Vrbou 3. září 2015 v kvalifikačním utkání na EURO 2016 v Plzni proti týmu Kazachstánu (výhra 2:1). Nastoupil v základní sestavě. S českým týmem slavil postup na EURO 2016 ve Francii.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál dva zápasy: proti Španělsku (porážka 0:1) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny.\n\nVe stejné roce a po příchodu trenéra Jarolíma odehrál Pavelka ještě 4 utkání z toho jedno přípravné a tři kvalifikační na mistrovství světa. Po té se ve výběrech reprezentace na téměř dva roky neobjevil.\n\nPo příchodu trenéra Šilhavého k reprezentaci odehrál Pavelka jako jeden ze dvou (druhým Čelůstka) všechny minuty ve třech zbývajících utkání Ligy národů i v přípravném zápase s Polskem. Pavelka se tak stal klíčovým hráčem celého týmu. Svůj první reprezentační gól vstřelil v přátelském utkání do sítě brazilské reprezentace (prohra 1:3).\n\n"}
{"id": "835434", "url": "https://cs.wikipedia.org/wiki?curid=835434", "title": "Mariam Baouardy", "text": "Mariam Baouardy\n\nMariam Baouardy, : مريم بواردي , řeholním jménem Marie od Ukřižovaného Ježíše přezdívaná též malá Arabka byla řeckokatolická křesťanka melchitského ritu, řeholnice, členka řádu Karmelitek, zakladatelka karmelitánského kláštera v Mangalúru v Indii a v Betlémě v Izraeli, mystička.\n\nNarodila se 5. ledna 1846 v I'billinu (Abellin), v Palestině na území tehdy ovládaném Osmanskými Turky. Byla v pořadí třinácté dítě svých rodičů, avšak všichni její předchozí sourozenci ještě v dětství zemřeli. Dva roky po jejím narození přišel na svět ještě bratr Bulos. Zůstal naživu jako její jediný bratr. Oba rodiče zakrátko po narození Bulose zemřeli.\nMalé Miriam se ujal strýc z otcovy strany. Adoptivní rodina ji věnovala velkou lásku a péči. Neposlali ji však do školy. V roce 1854 se rodina přestěhovala do Egypta do okolí Alexandrie. Když Miriam dovršila dvanáct let věku, podle tehdejších zvyklostí o ni jako o nevěstu projevil zájem bratr adoptivní matky. Miriam však nabídku ke sňatku rozhodně odmítla, čímž vyvolala v rodině velký hněv. Atmosféra lásky, ve které děvče dosud žilo, se změnila v prostředí nenávisti a pohrdání. Dívka poznala naprosté ponížení jako otrokyně a služka.\n\nAby se dostala z těchto nesnází, rozhodla se spojit se svým jedenáctiletým bratrem, který zůstal v Palestině. Tajně nadiktovala dopis a navštívila rodinu jistého muslima, neboť se dověděla, že dotyčný hodlá cestovat do Nazareta. Byla vyslechnuta s velkým porozuměním a soucitem. Její trápení, se kterým se svěřila, vyvolalo u hostitelů nevoli vůči křesťanskému vyznání. Muž ji vyzval, aby konvertovala k islámu. Miriam, však rozhodně odmítla a vyznala svou víru v Krista. Uražený muslim ji rozhořčeně srazil k zemi a prořízl hrdlo. Domnělou mrtvou zabalil do přikrývky a pohodil v temných uličkách. Stalo se tak v noci ze 7. na 8. září 1858.\nMiriam přišla k sobě, jak sama vyprávěla, v nějaké jeskyni, kde se o ni starala tajemná žena v modrém, jakoby řeholním, oděvu. Nikdy před tím ani potom se s touto ženou nesetkala.\n\nPo uzdravení ji tajemná ošetřovatelka odvedla do františkánského kláštera v Alexandrii. S doporučením od řeholníků se dívka chopila práce služebné postupně v několika rodinách. Poslední z nich rodina jménem Nagiar měla příbuzné ve Francii a Miriamě umožnila cestu do francouzského Marseille. Stalo se tak roku 1863. Osmnáctiletá dívka se v novém prostředí rozhodla pro řeholní život.\nNejprve vstoupila do kláštera sester sv. Josefa v La Capelette na předměstí Marseille. Zde strávila dva roky jako postulantka. Do noviciátu však nebyla z vůle většiny kláštera přijatá. Ještě s jednou sestrou opustila tuto komunitu a útočiště nalezla v domě sester Karmelitek v Pau v Aquitanii. Do kláštera přišly 15. června 1867.\n2. července vstoupila do noviciátu a přijala jméno Marie od Ukřižovaného Ježíše.\n\nDalším významným mezníkem v životě \"malé Arabky\" byla v roce 1866 návštěva jistého misionáře z Indie. Požádal sestry o pomoc založit karmelský klášter v Mangalore. S finanční podporou belgického šlechtice Georga Nédonchela se v roce 1870 vypravila skupina šesti řeholnic, mezi nimiž byla i Marie, a tří kněží do Indie. Dlouhá cesta po souši i po moři si vyžádala nečekanou oběť. Tři sestry ze skupiny cestou zemřely. Zbytek skupiny přicestoval do Mangalore 19. listopadu 1870. O rok později 21. listopadu 1871 složila sestra Marie od Ukřižovaného Ježíše řeholní sliby. Hned na druhý den však došlo k nedorozumění s místním biskupem. Pojal podezření, že mimořádné extáze, které sestru Marii provázely, jsou předstírané. Nakonec pod biskupovým tlakem poslali představení sestru Marii zpět do Pau ve Francii. 5. listopadu 1872 dorazila do svého mateřského kláštera.\n\nNadšení pro zakládání ji však neopustilo. Po návratu z Indie nepřestala snít o založení kláštera ve své rodné Palestině. Za pomoci vlivných přátel začala svou touhu uskutečňovat. V administrativním procesu schválení nového kláštera hrálo významnou roli vyjádření latinského patriarchy Jeruzaléma. Jeho postoj byl odmítavý a ovlivnil i názor Kongregace pro šíření víry. Jistý kardinál Franchi však odvážně navštívil samotného papeže Pia IX., seznámil jej se záměrem založit v Betlémě klášter Karmelitek. Papež spontánně souhlasil a sestrám i jejich dílu požehnal.\nSpolečenství zakladatelů tvořilo sedm sester, jedna novicka, dvě laické sestry, ke kterým patřila i malá Arabka. Pau opustili 20. srpna 1875 aby do Betléma dorazili 11. září 1875. Ubytovali se ve františkánském klášteře Casa Nova. Z okna řeholního domu upozornila sestra Marie na pahorek jako na místo budoucího kláštera.\nZákladní kámen byl položen 24. března 1876. Důležité slovo při vedení stavby měla sestra Marie. Arabština byla jejím rodným jazykem, což velmi usnadnilo komunikaci s dělníky a tím i průběh stavby.\n21. listopadu 1876 se sestry stěhovaly do svého nového a trvalého domova.\n\nSestra Marie od Ukřižovaného Ježíše dál sebe samu pokládala za \"malé nic\". V očích druhých si přála zůstat \"malou Arabkou\". Přesto byla vnímána místními křesťany jako \"Al Kiddisa\" – svatá.\nMarie od Ukřižovaného Ježíše zemřela 26. srpna 1878 necelé dva roky po dobudování kláštera. Její ostatky byly pohřbeny v postranní kapli při vstupu do chóru klášterního kostela. Zemřela v pověsti svatosti.\nPapež Jan Pavel II. řeholnici blahořečil dne 13. listopadu 1983 v Římě.\n\nSestra Marie od Ukřižovaného Ježíše, ač nevzdělaná analfabetka, prožívala svůj vztah k Bohu v úrovni mystiky. Navenek se tento fenomén projevoval stigmaty, stavy extáze, levitacemi, prorockými vizemi. Tyto projevy byly nejbližším okolím vnímány velmi kriticky a opatrně. Svědčí o tom i konflikt, který měla s biskupem v Mangalore. Přesto uvedené mimořádné jevy v jejím životě byly nakonec uznány jako objektivně pozorované a dosvědčené.\n"}
{"id": "835440", "url": "https://cs.wikipedia.org/wiki?curid=835440", "title": "Evropská silnice E63", "text": "Evropská silnice E63\n\nEvropská silnice E63 je evropskou silnicí 1. třídy. Začíná ve finském Sodankylä a končí v Turku. Celá trasa měří 1100 kilometrů a je vedena pouze na území Finska. Tam je také po celé své délce značena. Mezi městy Sodankylä a Kuopio prochází E63 po národní silnici 5, mezi městy Kuopio a Turku potom po národní silnici 9.\n\n\n"}
{"id": "835443", "url": "https://cs.wikipedia.org/wiki?curid=835443", "title": "Klára Sárközy", "text": "Klára Sárközy\n\nKlára Sárközy, též Klára Sárközyová (* 12. března 1953 Farná), je slovenská lékařka a politička maďarské národnosti, po sametové revoluci československá poslankyně Sněmovny národů za Maďarské křesťanskodemokratické hnutí, na počátku 21. století poslankyně Národní rady SR za Stranu maďarské koalice.\n\nV roce 1971 složila maturitu v Želiezovcích a roku 1976 vystudovala Univerzitu Komenského, kde se na Lékařské fakultě absolvovala studium stomatologie. V letech 1976-1995 působila jako obvodní zubní lékařka v Čiližské Radvani, od roku 1995 měla soukromou zubní ordinaci.\n\nVe volbách roku 1992 zasedla do slovenské části Sněmovny národů za Maďarské křesťanskodemokratické hnutí, které kandidovalo společně s hnutím Együttélés. Ve Federálním shromáždění setrvala do zániku Československa v prosinci 1992. V slovenských parlamentních volbách roku 1998 byla zvolena do Národní rady SR za Stranu maďarské koalice a mandát obhájila v parlamentních volbách roku 2002 a parlamentních volbách roku 2006. Bytem se uvádí v městě Veľký Meder. Od roku 2007 byla místopředsedkyní Strany maďarské koalice pro sociální a rodinnou politiku.\n\nV krajských volbách v roce 2001 byla za SMK zvolena zastupitelkou Trnavského kraje. Ve volbách roku 2005 již nekandidovala. Kritizovala nefunkčnost krajské samosprávy v Trnavském kraji.\n\n"}
{"id": "835445", "url": "https://cs.wikipedia.org/wiki?curid=835445", "title": "Kateřinské údolí", "text": "Kateřinské údolí\n\nKateřinské údolí je označení pro údolí Černé Nisy nad Stráží nad Nisou, kde se řeka stéká s Lužickou Nisou. Dnes se vyznačuje především průmyslovou zástavbou.\n\nPrvní osídlení v údolí je doloženo v 17. století, kdy zde žili především dřevorubci. Kromě těžby dřeva místní obyvatele živilo především plavení dřeva. Kromě toho zde stály pily. Na konci 17. století jsou pak v údolí doloženy dvě pily, mlýny, a také první mechanická přádelna, která fungovala na vodní pohon. Opravdový boom zažilo údolí po roce 1825, kdy zde přibyla řada dalších objektů, především textilek. Díky spádu toku zde přibližně na každých 6-8 výškových metrech stála továrna poháněná vodním kolem, později nahrazeným vodní turbínou, které ještě později doplňovaly parní stroje. Na konci 19. století v údolí podle všeho stálo 40 továren, někdy se uvádí ještě větší počet. V roce 1842 pak přibyla podél toku cesta do hor, která sloužila k dopravě žuly z okolních lomů. Kromě toho se zde vybudovala řada náhonů a akvaduktů, majitelé továren si zde stavěli sídla s parkovou úpravou okolí, v němž často nechyběly ani vodotrysky.\n\nJednou z továren, která zde fungovala, byla \"Sigmundova výrobna jemných látek\" ve Stráži nad Nisou. V ní bývalo zaměstnáno kolem 500 lidí a na začátku 20. století se řadila k nejmodernějším v celém tehdejším Rakousku-Uhersku. Další známou místní textilkou byla \"Posseltova přádelna\", kterou nechal postavit A. Seidel z Liberce. Kromě textilek tady sídlila také výrobna pián Petrof, dále pak brusírny čoček do dalekohledů a mikroskopů, zastoupení měl i elektrotechnický průmysl. Do řady z těchto továren se nainstalovala nejmodernější vybavení v zemi. Bez zajímavosti jistě není fakt, že firma Trenkler sem měla zavedeno telefonické spojení již v roce 1881 – tedy pouhých 5 let poté, co si Alexander Graham Bell nechal telefon patentovat.\n\nZa hospodářské krize ve 30. letech 20. století se zde veškerá výroba v podstatě zastavila, k jejímu obnovení došlo až po roce 1938, kdy se zde soustředil zbrojní průmysl. Po válce ještě část továren vyráběla slaboproudou techniku, většina objektů však sloužila jako sklady. Řada objektů však bez využití chátrala a později byla zbořena. Jen malou část se podařilo zachránit a zrekonstruovat, jako např. \"Posseltovu prádelnu\" v Kateřinkách.\n\nSoučasná podoba údolí je výsledkem úprav po povodních v roce 1897, kdy voda zničila řadu továren, strhla mosty a poničila silnici. Dnes údolím vede silnice spojující Liberec (resp. jeho část Kateřinky) s Bedřichovem a následně pokračující do Jizerských hor. Turistům zde pak slouží žlutá turistická značka od skalního hradu Jezdec přes Černou Nisu až do Jizerských hor. Právě z ní jsou vidět zbytky průmyslových objektů. Místy navíc stojí zbytky z více než 11 tisíc žulových sloupů, které vytyčovaly 42 km dlouhou hranici obory s jeleny. Rudolfovem, dnes místní částí Liberce, vede modrá turistická značka od vodní nádrže Bedřichov dále do Liberce. V Rudolfově se dochovala původní vodní elektrárna se zařízením. Voda je do ní vedena potrubím ze 4 km vzdálené přehrady, přímo pod elektrárnou se nachází další přehrada s Francisovou turbínou.\n"}
{"id": "835447", "url": "https://cs.wikipedia.org/wiki?curid=835447", "title": "Ján Smilka", "text": "Ján Smilka\n\nJán Smilka (* 3. února 1934) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Trenčín. V 90. letech 20. století mu byl udělen Řád Andreje Hlinky.\n\n"}
{"id": "835448", "url": "https://cs.wikipedia.org/wiki?curid=835448", "title": "Nejvyšší hory afrických zemí", "text": "Nejvyšší hory afrických zemí\n\nSeznam nejvyšších hor afrických zemí obsahuje seznam nejvyšších hor jednotlivých afrických zemí.\n\nKritéria použitá pro zařazení do seznamu jsou následující:\n\n\n\n"}
{"id": "835451", "url": "https://cs.wikipedia.org/wiki?curid=835451", "title": "Něrjungri", "text": "Něrjungri\n\nNěrjungri ( , evensky \"Ньируунгра\") je město v Republice Sacha v Ruské federaci. Město je významnou železniční stanicí a leží na 439. kilometru Amursko-jakutské magistrály. Má přes šedesát tisíc obyvatel. Město leží na pravém břehu řeky Čulman.\n\nPrvní svědectví o oblasti podali ruští cestovatelé v 17. století. K systematickému průzkumu oblasti došlo koncem 19. století, kdy zde bylo nalezeno 80 rýžovišť, na kterých sezónně pracovalo až 3,5\ntis. zlatokopů.\n\nV r. 1950 byl zde nalezen výchoz uhelné sloje mocnosti 5 m a během následujícího roku ještě jedna sloj. Na základě těchto objevů byl postaven v r. 1952 stanový tábor pro geology. Plán města začal vznikat v r. 1961, ale teprve r. 1974 byl otevřen první povrchový důl. Poblíž něho, v místě dnešního nákladového nádraží, vznikla první obydlí a sídlo bylo pojmenováno Pioněrnyj.\nV následujícím roce 1975 bylo založeno na druhém břehu řeky vlastní město. Jeho rozvoj je úzce spjat s výstavbou železniční trati, od r. 1974 budované jako odbočka Bajkalsko-amurské magistrály. Železnice byla zprovozněna v r. 1978 a končila v 10 km vzdáleném Berkakitu, odkud pokračovala vlečka k uhelným dolům. V r. 1984 byly trať zprovozněna i pro osobní dopravu a od r. 2004, kdy byla Amursko-jakutská magistrála zprovozněna dále do Tommotu, je Něrjungri stanicí nácestnou.\n\nMěsto leží na severních svazích Stanového pohoří. Rozkládá se na obou březích řeky Čulman v povodí Leny, do níž zde ústí řeky a říčky Vyšnij Něrjungri, Berkakit, Nižnij Něrjungi a Amunakta. Přítom obytná část města je postavena na pravém břehu Čulmanu. Je zasazeno v tajze.\n\nKlima je chladné, silně kontinentální - v lednu je průměrná teplota -30,4 °C, v červenci 16,1 °C, celoroční -6,9 °C. Průměrný roční úhrn srážek je 583 mm s maximem v létě; průměrná vhkost vzduchu je 73 %.\n\nVývoj počtu obyvatel udává následující graf.\n\nMístní průmysl je úzce spjat s těžbou uhlí, kterou provozuje AO Jakutugol; je zde tepelaná elektrárna s kogenerací, úpravna na obohacování koksovatelného uhlí. Z potravinářského průmyslu tu je pekárna, mlékárna a drůběžárna. Ostatní průmysl je zastoupen bytovým stavebním závodem, továrnou na elektrotechniku a železničními opravnami.\n\nKromě osobního nádraží má město významné nákladové nádraží s depem na Amursko-jakutské magistrále a prochází jím federální silnice M56.\n\nJe zde letiště, ze kterého se provozují pravidelné spoje s Jakutskem (denně) a dále Moskvou, Novosibirskem a Rostovem.\n\nVe městě jsou kromě základních škol, gymnázium a pobočky vysokých škol.\n\nVe městě je 143 sportovních zařízení - sportovní haly, plavecké bazény, krytá ledová plocha, tenisové kurty atd.\n\n"}
{"id": "835453", "url": "https://cs.wikipedia.org/wiki?curid=835453", "title": "Dálnice A23 (Německo)", "text": "Dálnice A23 (Německo)\n\nDálnice A23, německy Bundesautobahn 23 (zkratka BAB 23), zkráceně Autobahn 23 (zkratka A23), je dálnice na severu Německa. Měří 87 km. Z velké části dálnice běží souběžně se spolkovou silnicí B5. Hlavním účelem je propojení pobřeží Severního moře s Hamburkem. Severně od Heide se z A23 stává spolková silnice B5, která spojuje Eiderstedt, Husum a ostrovy Nordfrieslandu s německou dálniční sítí.\n\n"}
{"id": "835456", "url": "https://cs.wikipedia.org/wiki?curid=835456", "title": "Ján Smolec", "text": "Ján Smolec\n\nJán Smolec (* 12. června 1932) je slovenský novinář, po sametové revoluci politik za HZDS, československý poslanec Sněmovny národů Federálního shromáždění a v 90. letech poslanec Národní rady SR.\n\nV 60. letech byl novinářem a členem Komunistické strany Slovenska. Absolvoval Vysokou stranickou školu. V roce 1968 patřil k reformnímu křídlu komunistické strany. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako redaktor listu Smena z Bratislavy.\n\nPo sametové revoluci se vrátil k novinářské profesi. V roce 1992 se uvádí jako předseda Sdružení slovenských novinářů. Ve volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Pohronská Polhora. V slovenských parlamentních volbách roku 1994 byl zvolen do Národní rady SR za HZDS. V 90. letech mu byl udělen Řád Andreje Hlinky. Do roku 1996 zastával funkci šéfredaktora provládního listu \"Slovenská republika\". Byl tehdy obhájcem politiky HZDS. V roce 1996 se objevily spekulace, že se má stát velvyslancem Slovenska v Itálii. Smolec to popřel.\n\n"}
{"id": "835466", "url": "https://cs.wikipedia.org/wiki?curid=835466", "title": "GayVN Awards", "text": "GayVN Awards\n\nGayVN Awards byly ceny v oblasti gay pornografického průmyslu. Udílel je každoročně americký magazín AVN (\"Adult Video News\"), mateřské médium magazínu GayVN. Ceny vznikly v roce 1998 vyčleněním z gay kategorií AVN Awards udílených od roku 1986. V roce 2010 proběhlo na nějaký čas poslední předávání a pak byly ceny ukončeny. V březnu 2017 však společnost AVN Media Network oznámila jejich návrat s tím, že by se příští udílení mělo uskutečnit v lednu 2018.\n\nNejúspěšnějším filmem v historii cen byl \"Michael Lucas' La Dolce Vita\" společnosti Lucas Entertainment, který v roce 2007 nasbíral celkem 14 ocenění (včetně ceny za nejlepší film, nejlepší režii a nejlepšího herce).\n\nVyhlášení cen se uskutečnilo 4. prosince 1998 v hotelu Bonaventure v Los Angeles. Ocenění získali:\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\nV roce 1999 došlo ke změně a na předávacím ceremoniálu v roce 2000 byly zpětně udíleny ceny za rok 1999. Tento systém byl zachován i v následujících letech. Protože však ceny za rok 1998 byly předány na ceremoniálu již koncem téhož roku, během roku 1999 se žádné udílení cen neuskutečnilo.\nOd roku 2000 a po následující léta se předávaly ceny GayVN Awards vždy zpětně za pornografickou produkci předchozího kalendářního roku. Vyhlášení cen se uskutečnilo 10. března 2000 v Universal Hilton v Los Angeles. Ocenění získali:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\n\nVyhlášení cen se uskutečnilo 16. března 2001 v hotelu Bonaventure v Los Angeles. Oceněni byli:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\n\nVyhlášení cen se uskutečnilo 22. března 2002 v Universal Hilton v Los Angeles. Ocenění si odnesli:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\n\nVyhlášení cen se uskutečnilo 8. března 2003 v nočním klubu RAGE v Los Angeles. Ocenění získali:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\n\nVyhlášení cen se uskutečnilo 11. března 2004 v losangelském klubu RAGE. Nominováni a oceněni byli:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\n\nVyhlášení cen se uskutečnilo 10. března 2005 v klubu RAGE v Západním Hollywoodu, Los Angeles. Ocenění získali:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\n\nVyhlášení cen se uskutečnilo 9. března 2006, kdy byla v hollywoodském klubu RAGE předána následující ocenění:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\nVyhlášení cen se uskutečnilo 24. února 2007 v sanfranciském Castro Theater. Oceněni byli:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\nVyhlášení cen se uskutečnilo v sobotu 16. února 2008 v Giftcenter Pavilion v San Francisku. Ocenění získali:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n----\nVyhlášení cen se uskutečnilo 28. března 2009 v Castro Theater v San Francisku. Večer moderoval komik a herec Alec Mapa. Oceněni byli:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n\nWebové ceny:\n\nZvláštní ceny:\n----\n\nVyhlášení cen se uskutečnilo v pátek 24. září 2010 v sanfranciském Castro Theater. Večer moderoval komik a herec Alec Mapa. Poprvé byly zavedeny některé kategorie, o jejichž vítězích hlasovali fanoušci. Oceněni byli:\n\nHlavní ceny:\n\nCeny za produkt:\n\nCeny za výkon:\n\nTechnické a marketingové ceny:\n\nWebové ceny:\n\nCeny publika:\n\nZvláštní ceny:\n\n\n"}
{"id": "835467", "url": "https://cs.wikipedia.org/wiki?curid=835467", "title": "Gay pornografie", "text": "Gay pornografie\n\nGay pornografie (zkráceně gay porno) představuje sexuálně explicitní kulturní artefakt (literaturu, obraz, fotografii, film…) zpodobňující pohlavní styk mezi muži s primárním cílem vzbudit v publiku bezprostřední sexuální vzrušení. Může být určena jak pro homosexuální či bisexuální muže, tak pro heterosexuální nebo bisexuální ženy.\n\nI když existují z historie doklady o zaznamenávání mužské homosexuální erotiky prakticky na jakémkoli nosiči, v moderní době se pornografický průmysl zaměřuje hlavně na produkci domácího videa, televizních programů, tzv. videa na vyžádání (VoD), filmů distribuovaných na Internetu, případně též fotografií a časopisů. Děje se tak ve shodě s převažující heterosexuální pornografií.\n\nZa homosexuální porno se typicky označují filmy zobrazující pohlavní styk mezi muži zaměřené na mužské homosexuální publikum. Užití pro ženské heterosexuální publikum je vnímáno spíše okrajově. Také záznamy mužské autoerotiky jsou obvykle chápány jako součást gay pornografie, i když v nich nedochází přímo k homosexuálnímu styku; děje se tak s předpokladem převážně mužského, a tedy homosexuálního publika. Naopak vyobrazování sexuálních aktivit mezi ženami je subžánrem heterosexuální pornografie určené převážně mužskému heterosexuálnímu publiku. Lesbická pornografie vznikající pro publikum homosexuálních žen je v pornoprůmyslu rovněž okrajová.\n\nDaniel Eisenberg v \"Encyklopedii homosexuality\" zmiňuje i alternativní pohled, který za homosexuální označuje prakticky veškerou pornografii. Tento názor je založený na skutečnosti, že většinu porna vytvářejí muži pro stimulaci jiných mužů, a to i když zachycuje heterosexuální styk a producenti i konzumenti se identifikují jako heterosexuálové.\n\nHistorické pornografické artefakty do značné míry podléhaly zkáze, tím spíše ty homosexuální. Přesto se explicitní vyobrazení nacházejí už např. na vázách antického Řecka. Méně známé jsou gay pornografické prvky v islámské poezii nebo perských obrazech. V Číně období Ming (14.–17. st.) se objevovala homosexuální sexuálně explicitní literatura a ještě z pozdější doby je známa novela \"Sen v červené komnatě\" s bisexuálním hrdinou a řadou homosexuálních epizod. Také japonský autor Saikaku Ihara psal o homosexuálních vztazích mezi samuraji.\n\nAž do 19. století se v západních zemích homosexuální pornografie spojovala s obhajobou sodomie. Mezi taková díla patří \"Alicibiade fanciullo a scola\" z Itálie 17. století nebo bisexuální filozofická próza Markýze de Sade. Z Anglie konce 19. století pochází pornografické knihy Hříchy měst na planině (\"The Sins of the Cities of the Plain\", 1881) nebo Oskaru Wildeovi připisovaná \"Teleny\" (\"Teleny, or The Reverse of the Medal\", 1893). Jen málo pornografických textů však vyšlo tiskem; ještě ve 20. století příběhy kolovaly ve strojopisných kopiích.\n\nVynález fotografie v 19. století poskytl pornografii nové médium. Nejznámějším tvůrcem mužských erotických portrétů byl Baron von Gloeden. V Německu i Británii působili i další autoři, jejich tvorba však byla nezákonná. Postupnou cestu z ilegality přinesl ve 20. století v Německu a USA rozmach naturismu a tělesné kultury. Pod záminkou zájmu o tělesný rozvoj vznikaly erotické časopisy, série fotografií a filmy. Po devastaci německé kultury nacisty a druhou světovou válkou se pak centrem gay pornografie staly Spojené státy. Významnou postavou byl Bob Mizer, který se věnoval homoerotické fotografii a roku 1945 založil v Los Angeles společnost (\"Athletic Model Guild\"). Koncem 40. let začaly vznikat i první umělecké filmové snímky s homoerotickým vyobrazením jako např. \"Un Chant D'Amour\" Jeana Geneta nebo \"Fireworks\" Kennetha Angera.\n\nV dalších letech probíhaly snahy o uvolnění cenzury, které postupně ve většině státech USA končily úspěchem. Významným krokem bylo v USA v 70. letech povolení poštovních zásilek s pornografickým obsahem. Od 60. let lze už – v souvislosti s celkovou sexuální liberalizací – hovořit o zrodu pornoprůmyslu a postupně se profilovalo i jeho homosexuální odvětví. V Dánsku roku 1969 došlo ke zrušení veškerých zákonných omezení pornografie a k její plné legalizaci.\n\nPo roce 1970 v západních zemích přispěl dynamický rozvoj gay hnutí, růst společenské akceptace homosexuality a odstranění většiny právních omezení pro výrobu a distribuci pornografie k prudkému rozvoji gay pornografie.\n\nUž v roce 1968 se začaly promítat v některých amerických kinech jako např. losangelském Park Theatre \"softcore\" erotické filmy Boba Mizera, Pata Rocca ad. V roce 1970 se pak objevily i první veřejné projekce \"hardcore\" filmů. Mezi první klasické filmy tohoto charakteru se řadí \"Boys In the Sand\" režiséra Wakefielda Poola s Casey Donovanem nebo \"Seven in a Barn\" režiséra J. Briana natočený podle pornografického bestselleru z 60. let. Pornokina se vedle gay barů či lázní stala místy pro setkávání gayů i sexuální aktivity (s epidemií AIDS však později došlo k útlumu).\n\nLevná video technologie pak umožnila snazší vstup nových autorů do pornoprůmyslu a rozvoj amatérské tvorby. Po vzoru Playboye také vznikala řada časopisů s výraznými pornografickými obrazovými a textovými prvky (\"Blueboy\", \"Honcho\", \"In Touch\" ad.) a svůj pornografický a masturbační účel otevřeně proklamoval např. magazín \"Stroke\".\n\nV 80. letech došlo k oživení psané a kreslené pornografie, která oproti fotografii a filmu nekladla hranice fantazii a umožňovala i beztrestné překračování zákonných omezení, např. o mezigeneračním styku. Novinka v podobě sexu po telefonu pak umožnila perzonalizovanou ústní pornografii. Stíraly se hranice mezi pornografií a vysokým uměním. Malíři, fotografové a spisovatelé tvořili díla stimulující vzrušení a naopak tvůrci pornografie dosahovali hranic populárního umění. Boyd McDonald s časopisem \"Straight to Hell\" se stal průkopníkem ve sběru výpovědí psaných samotnými čtenáři, které z velké části popisovaly skutečné sexuální příběhy. Obdobné materiály pak vycházely i knižně. John Preston, Samuel Steward a Larry Townsend psali pornografické romány. Dvěma předními vizuálními umělci byli Tom of Finland a Rex. Vycházely pornografické komiksy.\n\nV raných 80. letech se začaly točit první „velkorozpočtové“ \"hardcore\" filmy a objevovali se v nich také první \"gay-for-pay\" herci. Mezi vůdčí osobnosti pornografického filmu a videa té doby patřili mj. Jean-Daniel Cadinot, William Higgins a další. Od 80. let se gay pornoprůmysl rozvíjel také mimo USA, zpočátku ve Francii, v Japonsku, v menší míře a výhradně pro export i v Thajsku, Brazílii a Mexiku.\n\nProbuzené společenské povědomí o viru HIV a panika z AIDS v průběhu 80. let ovlivnily významně i filmovou pornografickou tvorbu. V gay produkci dříve než v heterosexuální došlo k rozšíření použití kondomů a dodnes je častější. Mickey Skee označil za první film s kondomem snímek \"Life Guard\" z roku 1985 s Leo Fordem and Rickem Donovanem. Před 90. lety šlo spíše o výjimečný jev, následně se však při análním styku stalo použití kondomu běžné. Např. \"Gay Erotic Video Awards\" od počátku 90. let udělovaly cenu v kategorii „nejlepšího vyobrazení bezpečného sexu“ a po smrti herce Leo Forda byla ustavena cena \"Leo Ford Humanitarian Award\" pro pornoherce propagujícího bezpečnější sex. Heterosexuální pornografie k podobnému trendu užívání kondomů přistoupila až koncem 90. let.\n\nZároveň s tím však docházelo i k poklesu diváckého zájmu a tržeb, neboť pro diváky kondom představuje rušivý element omezující spontaneitu. Některé společnosti proto svou \"„safer sex“\" politiku později zmírnily. Koncem 90. let přikročily některé zavedené společnosti jako Catalina nebo Falcon k reedicím klasických filmů z dob před používáním kondomů (\"pre-condom\") a jiné nově vznikající společnosti začaly točit tzv. \"bareback\" scény (s análním stykem bez kondomu). \"Bareback\" produkce se stala jednou z konkurenčních výhod a zároveň předmětem kritiky jiných společností, které přijaly politiku bezpečnějšího sexu. Např. známá středoevropská společnost Bel Ami koncem nultých let 21. století oživila natáčení bez kondomu a podpořila to argumentem nízké míry nákazy HIV ve východoevropských zemích a pravidelným testováním svých herců na HIV. Byla za to kritizována konkurenčním studiem Williama Higginse. S dalším vývojem se k \"bareback\" produkci přidaly i další značky, v lednu 2019 po téměř 30letém období publikovalo nově natočenou scénu bez použití kondomu i jedno z hlavních amerických studií Falcon.\n\nJiným významným faktorem ovlivňujícím pornografickou tvorbu byl rozvoj informačních technologií, který se projevil i v přesunu distribuce z VHS na nosiče DVD (a výjimečně i blu-ray). Z pornokin 70. let se konzumace přenesla přes domácí video 90. let k počítačům. Rozmach Internetu přinesl celému kinematografickému průmyslu včetně gay porna na jedné straně hrozbu internetového pirátství, na druhé straně i nové distribuční příležitosti. Začaly vznikat webové stránky s placeným přístupem nabízející streamované video a e-shopy umožňující za poplatek stažení celých filmů nebo jednotlivých scén. Principy videa na vyžádání z kabelových televizí se snadno uchytily na internetových stránkách. Sex po telefonu získal obdobu ve formě interaktivního erotického videochatu.\n\nDalší technologickou novinkou, která proniká i do gay pornoprůmyslu je trojrozměrný záznam. Již zmíněná společnost Bel Ami jako první vydala v roce 2011 blu-ray s 3D gay pornofilmem nazvaným \"3D Bel Ami\". Průkopníkem 3D technologie je Dominic Ford, který od roku 2008 distribuuje gay 3D video na Internetu.\n\nJeffrey Escoffier uvádí, že gay segment tvoří značnou část pornografického průmyslu. I přes absenci přesnějších statistik odhaduje 10% až 25% podíl.\nJoe A. Thomas popisuje rozvoj (amerického) pornografického filmového průmyslu v 90. letech, kdy se zrodila ucelená interaktivní subkultura herců a fanoušků, režisérských celebrit, vlivných kritiků, časopisů a webů. Také tištěná pornografie se zaměřuje na hvězdy z videa, jakož i ostatní gay média. Gay pornoprůmysl udílí i vlastní ocenění po vzoru mainstreamového filmového průmyslu (viz níže).\n\nV souvislosti se závěrem 20. století Thomas uvádí, že pro mnoho herců jejich filmová práce sloužila primárně k budování jména, aby získali práci jako go-go tanečníci v gay klubech, kde si mohli vydělat mnohem více peněz. Samotné výdělky z pornoprůmyslu k uživení nestačily. Jejich výše se lišila v závislosti na popularitě a zkušenostech účinkujícího, na společnosti pro kterou točil a na typu požadované práce. Herci byli placeni za scénu, a to v rozsahu 500 až 2500 dolarů. Aktivní herci (\"tops\") byli obvykle placeni lépe než pasivní (\"bottoms\"), protože stejně jako v heterosexuálním pornu byla ceněnou komoditou stabilní erekce. Výdělky jsou jedním z faktorů, které k tvorbě gay porna přitahuje i herce, kteří se sami identifikují jako heterosexuálové (tzv. \"gays-for-pay\"). V heterosexuální pornografii je totiž středem pozornosti vždy žena a mužští herci hrají jen sekundární roli, na rozdíl od gay porna. Proto jsou výdělky mužů v obou odvětvích značně rozdílné. Přesto pro mnoho herců představuje gay porno jen přivýdělek k jejich „dennímu zaměstnání“. Pro další herce je hlavním zdrojem příjmů poskytování eskortních služeb. To potvrzuje např. i v roce 2015 Mike Alvear, podle něhož se v této době platí (americkým) pornohercům za scénu asi 500 až 1000 dolarů, těm největším hvězdám mimořádně až 5000 dolarů. K přivýdělkům patří vlastní webové stránky, osobní vystoupení v klubech, prodej upomínkových předmětů apod.\n\nThomas dále popisuje některé rozdíly a společné prvky gay a heterosexuálního pornoprůmyslu: Oba zaznamenaly značný růst v 80. letech, v době rozšíření videa a oba jsou v rámci USA soustředěny zejména v Kalifornii. Někteří herci překračují hranice obou žánrů (heterosexuální muži účinkují v masturbačních scénách gay filmů, herečky zde vystupují v nesexuálních rolích, naopak gay herci však v heterosexuálním pornu obvykle neúčinkují). Gay pornoprodukce oproti heterosexuální téměř postrádá „softcore“ verze (bez zobrazení penetrace), neboť o ně není takový zájem na trhu kabelových televizí.\n\nGay pornografie nezřídka kopíruje normativní vzorce známé z heterosexuální pornografie, kdy jsou sexuálním rolím přisuzovány i určité tělesné typy – \"tops\" bývají vyobrazováni obecně jako mužnější, dominantnější, \"bottoms\" jako feminnější. Přesto však hranice nejsou tak striktní jako v heterosexuálním pornu a tyto stereotypy narušují zejména verzatilní herci a tzv. „flip-flop“ scény, v nichž si herci vzájemně vyměňují role. Téměř nutností je v gay pornu viditelná ejakulace a dalším častým klišé je, že třetí strana, která objeví pár při sexu se k němu přidá.\n\nV době před digitalizací byl jediným evropským filmovým producentem přesahujícím hranice kontinentu Francouz Jean-Daniel Cadinot. Později se stal průkopníkem tohoto odvětví ve střední Evropě Kristen Bjorn, následovaný dalšími. Nejvýraznějším se podle Thomase stal Georges Duroy a jeho studio Bel Ami působící na Slovensku a v České republice, zejména pro publikum se zájmem o mladé herce. Další centrum vyrostlo v Maďarsku, zde spíše se staršími a mužnějšími typy herců.\n\nMezi významná studia produkující gay pornografii v Evropě patří nebo patřila:\n\nAmerická gay pornografická produkce byla ve vrcholném období své filmové tvorby soustředěna do New Yorku, San Francisca a Los Angeles. Když v 80. letech převládla videoprodukce, stáhla se téměř výhradně do Los Angeles (výjimku představovala společnost Falcon sídlící v San Franciscu). I v 90. letech nově vznikající studia Titan a Raging Stallion byla situována v Los Angeles. S rozvojem digitálních technologií se pak znovu obnovil status San Francisca jako druhého hlavního města (přesídlilo sem např. studio Colt a Studio 2000). Další silnou společnost založil ruský imigrant Michael Lucas v New Yorku, takže Joe A. Thomas uvádí, že se svět gay porna v určitém smyslu „navrátil ke svým kořenům s třemi hlavními městy“.\n\nMezi významná studia gay pornografie sídlící ve Spojených státech amerických patří:\n\nV latinské Americe je na čele v produkci gay pornografických filmů Brazílie, reprezentovaná např. studiem Alexander Pictures.\n\nZa výkony, produkty a služby v oblasti gay pornografie se v USA udílí různá ocenění. Mezi nejvýznamnější patřily ceny GEVA (\"Gay Erotic Video Awards\") udílené v letech 1992 až 1998 a GayVN Awards, které se roku 1999 vyčlenily z obecných ocenění pornoprůmyslu AVN Awards. Od roku 1991 jsou udělovány chicagským gay časopisem \"Adult Erotic Gay Video Awards\" přezdívané Grabbys. Od roku 1994 vyhlašoval provozovatel serveru XX Factor ceny Hard Choice Awards a od roku 2010 společnost TLA ceny TLA Gay Awards.\n\nKategorie související s gay pornografií se vyskytují od roku 2001 i u internetových cen Cybersocket Web Awards a od druhé poloviny nultých let u cen XBIZ Awards. Určitou návaznost mají také ceny \"International Escort Awards\" přezdívané Hookies, které jsou udělovány od roku 2007.\n\nNa evropské půdě proběhlo od poloviny nultých let několik pokusů o zavedení podobných ocenění. Byly to ceny \"David\" udílené od roku 2006 německým magazínem \"GAYeLINE\" v Berlíně u příležitosti erotického veletrhu Venus\na \"European Gay Porn Awards\" (EGPA) udílené roku 2007 v Amsterdamu\na o rok později v Berlíně.\nŽádné z těchto cen však neměly dlouhého trvání. Kontroverze u obou vyvolalo zahrnutí tzv. \"bareback\" produkce vyobrazující nechráněný anální styk, což bylo kritizováno zejména ze strany zavedených studií, která přijala politiku bezpečnějšího sexu.\nDosud přetrvávající evropskou cenu představuje HustlaBall Award, udílená od roku 2009 u příležitosti berlínského řetězce tanečních zábavních akcí HustlaBall (ty probíhají od roku 2003).\n\nV americkém průzkumu z roku 1979 víc než polovina z 1038 respondentů uvedla, že někdy využili k sexuální stimulaci pornografii.\nPodle průzkumu provedeného v roce 1997 mezi čtenáři časopisu \"Frontiery\" asi čtvrtina sleduje porno jednou za měsíc a asi 15 % jednou týdně.\nDalší americká studie z roku 2004 došla k závěru, že gayové sledují porno na videu nebo na internetu víc než dvakrát častěji než heterosexuální muži.\nThomas uvádí, že sledování gay porna někdy přiznávají i heterosexuální ženy. Překvapivější však podle něj je zastoupení lesbických žen v publiku.\nV roce 2001 uvedl Will McCoy ze studia Falcon, že až desetina zákazníků kupujících filmy jeho společnosti jsou ženy, a z nich přinejmenším polovina lesby.\n\nThomas uvádí, že gay pornografie je oproti té heterosexuální více integrální součástí života gayů. Heterosexuální porno je často považováno za nebezpečné, deviantní a z hlediska většinové společnosti stigmatizující. Oproti tomu gayové coby „sexuální psanci“ nemívají takové obavy z případného označení za zvrhlíky.\n\nEisenberg uvádí hlubší souvislost ve vztahu homosexuality a pornografie: Skutečnost, že oba jevy jsou společností shodně přijímány či zatracovány podle něj může souviset s tím, že „obojí podporuje i vyžaduje společenskou toleranci k ne–prokreační sexualitě“, tedy k takové, která není primárně určena k plození.\n\nTato vazba se projevila i v paralelním vývoji emancipačního hnutí homosexuálů od 70. let 20. století a útlumu společenské i legislativní restrikce vůči pornografii. Gayové stejně jako zastánci, producenti a konzumenti pornografie se potýkali s podobně odmítavým postojem konzervativnější části společnosti. Thomas uvádí, že otevřené, běžné až okázalé přijetí sexuálního chování a jeho zobrazování v gay komunitě sloužilo k povzbuzování a prosazování gay identity. Mick Wallis z univerzity v Leedsu hovoří o tom, že pornografie zbývá gayům jako prostředek k utváření „pozitivní definice“ sebe samých, v reakci na náhled většinové společnosti redukující je jen na jejich sexuální preferenci.\nPornografie coby marginalizovaný žánr se tak stala i jedním z nástrojů k nabourávání norem většinové kultury a jakousi sjednocující silou, která otevřeně oslavovala gay sexualitu. V 90. letech 20. století pornografický artikl pronikl i do legitimních gay knihkupectví a pornohvězdy se běžně objevovaly jako hosté různých slavností a veřejných či soukromých večírků.\n\nGay pornografie však čelí také týmž výhradám jako heterosexuální pornografie, tedy že je sexistická, ponižující a násilná. Zejména pasivní partner (\"bottom\") je z pozic kritiků vnímán jako podřízený, poddajný a pokořený, podobně jako žena v heterosexuálním pornu, a gay porno tak reprodukuje heterosexuální normy násilí a sexismu. Tyto výhrady zmírňuje skutečnost, že gay diváci se mohou identifikovat s oběma účinkujícími a v některých scénách si herci role penetrátora a penetrovaného lehce vyměňují.\n\nPornografie však bývá i terčem kritiky v rámci gay komunity, např. v souladu s konzervativním programem tzv. \"homoconů\". Thomas uvádí, že z politického hlediska představuje značná akceptace pornografie v gay subkultuře určitý problém, neboť může nahrávat do karet pravicovým náboženským extremistům, kteří homosexuály definují primárně v kontextu radikálních sexuálních praktik. Soudí však, že tato negativa jsou vyvažována pozitivními hodnotami v souvislosti se sebepojetím a sexuální identitou. Jsou-li veřejné projevy stejnopohlavní náklonnosti pro gaye znepřístupňované, pak obdobnou roli jakou hrají masmédia v neustálém potvrzování heterosexuální identity, může hrát pro gaye pornografie coby jedno z mála míst, kde se homosexualita prezentuje v pozitivním světle.\n\nNěkteré (anglické) pojmy užívné v souvislosti s gay pornografií se užívají v obdobném významu i v pornografii heterosexuální, některé se užívají v gay komunitě v sexuálním kontextu i mimo oblast pornoprůmyslu:\n\n\n"}
{"id": "835471", "url": "https://cs.wikipedia.org/wiki?curid=835471", "title": "Peter Gál-Andrezly", "text": "Peter Gál-Andrezly\n\nPeter Gál-Andrezly (* 3. květen 1990, Košice, Československo) je slovenský fotbalový záložník, v současnosti působí v MFK Ružomberok.\n\nS fotbalem začal v klubu 1. FC Košice. Od ledna do července 2009 byl na půlročním hostování v anglickém klubu Middlesbrough FC. Po ukončení hostování byl v srpnu 2009 na týdenních testech v anglickém třetiligovém klubu Charlton Athletic FC. Poté se vrátil zpět do Košic, kde působil do roku 2013, kdy se s týmem nedohodl na prodloužení smlouvy.\n\nV zimní ligové přestávce sezony 2013/14 byl na testech v týmu nováčka Gambrinus ligy 1. SC Znojmo a také v FC Baník Ostrava. Nakonec podepsal 23. ledna smlouvu se Znojmem, kde se stal po bosenském záložníku Anesi Haurdićovi druhou zimní posilou klubu. V Gambrinus lize debutoval 30. března 2014 v utkání proti vedoucímu týmu tabulky - Spartě Praha (porážka 0:3). Celkem odehrál 9 ligových zápasů, ve kterých se střelecky neprosadil.\n\nZnojmo na konci sezony sestoupilo do druhé ligy a Peter přestoupil v létě 2014 na Slovensko do týmu nováčka 1. slovenské ligy FO ŽP ŠPORT Podbrezová. Ve svém prvním ligovém zápase za Podbrezovou 10. srpna 2014 v pátém kole proti FC Spartak Trnava vstřelil ve 12. minutě vítězný gól, kterým zařídil výhru 1:0.\n\nV lednu 2016 posílil MFK Ružomberok.\n\nGál-Andrezly je bývalým mládežnickým reprezentantem Slovenska.\n\n"}
{"id": "835474", "url": "https://cs.wikipedia.org/wiki?curid=835474", "title": "Haymarketský masakr", "text": "Haymarketský masakr\n\nHaymarketský masakr je označení pro bombový útok v úterý 4. května 1886 na náměstí Haymarket v Chicagu na demonstraci na podporu stávkujících dělníků. Neznámá osoba hodila bombu na policisty jakmile začala policie rozhánět toto veřejné shromáždění. Výbuch bomby a následná střelba měly za následek 7 mrtvých policistů a neznámý počet civilistů. V mezinárodně sledovaném soudním řízení, které následovalo, bylo obviněno za tyto události 8 anarchistů. Sedm anarchistů bylo odsouzeno k trestu smrti, dvěma byl trest snížen guvernérem Richardem J. Oglesbym a další spáchal sebevraždu den před vykonáním rozsudku.\n\nNa památku boje chicagských dělníků vznikl Svátek práce.\n\nV říjnu 1884, konvence jednomyslně přijatá americkým odborovým svazem FOTLU ( ) ustanovila 1. květen 1886 jako termín do kterého měla být osmihodinová pracovní doba standardem. Jak se 1. květen blížil, americké odbory se připravovaly na generální stávku za podporu osmihodinové pracovní doby. V sobotu 1. května se konala shromáždění po celých Spojených státech. Odhady hovoří o 10 tisících demonstrantů v New Yorku a 11 000 v Detroitu. V Milwaukee taktéž 10 tisíc demonstrantů. Hnutí mělo centrum v Chicagu, kde se do stávky připojilo přes 40 000 dělníků. Albert Parsons byl anarchista a zakladatel IWPA ( ). Parsons se svou manželkou Lucy a jejich dětmi vedli demonstraci s 80 000 účastníky až na Michigan Avenue. Dalších 10 000 mužů zaměstnaných ve skladu dřeva se rozhodlo pro samostatný pochod. Odhady celkového počtu stávkujících dělníků jdou mezi 300 000 a 500 000.\n3. května se stávkující dělníci potkali poblíž McCormickovy žací továrny ( ). Ve slévárnách byl zastaven provoz od února a převážně irsko-američtí dělníci byli pod útokem Pinkertonových privátních stráží ( ) najatých majiteli továren již od dřívějších stávek z roku 1885. Těmito událostmi, spolu s militantností dělníků z McCormickovy továrny, si stávkující získali slávu po celém městě. V čase generální stávky roku 1886 vstoupili do továrny stávkokazi pod ochranou 400 policistů. Přes polovinu stávkokazů se poté přidalo ke generální stávce. August Spies 3. května radil stávkujícím, že „musí držet pospolu, držet se svých odborů, nebo neuspějí.“ Dobře organizovaná a plánovaná stávka byla až doposud nenásilná. Na konci směny se shromáždili u brány stávkující dělníci ke konfrontaci stávkokazů. Ačkoli Spies vyzýval ke klidu, spustila se střelba poté, co policie začala střílet do davu, čehož výsledkem byli 2 mrtví dělníci. Později se Spies přiznal, že byl velmi rozhořčen, protože ze své vlastní zkušenosti z minulosti ví, že masakrování lidí bylo provedeno za účelem poražení hnutí za osmihodinovou pracovní dobu.\n\nPobouřeni tímto aktem policejního násilí, místní anarchisté rychle vytiskli a distribuovali letáky vyzývající k manifestaci na následující den na Haymarketském náměstí, které bylo v té době komerčním centrem. Tyto letáky, vytištěné jak v angličtině, tak v němčině, obviňovaly policisty z vraždy stávkujících z obchodních zájmů a vyzývaly dělníky k hledání spravedlnosti. První sada letáků obsahovala slova: „Dělníci ozbrojte se a objevte se v plné síle!“ ( ). Poté, co si tato slova přečetl Spies, odmítl na manifestaci promluvit, dokud nebude věta odstraněna. Všechny, kromě pár set původních letáků, byly zničeny a byla vytištěna nová sada letáků. Bylo rozdáno více než 20 000 revidovaných letáků.\n\nShromáždění začalo poklidně za lehkého deště 4. května navečer. Během závěru řeči posledního řečníka Samuela Fieldena nařídili policisté rozpuštění demonstrace. Podomácku vyrobená bomba byla hozena směrem k postupujícím policistům. Bomba zabila 7 policistů a policejní síly následně zahájily palbu do davu.\n\nV následném soudním řízení bylo obviněno 8 anarchistů, 7 z nich bylo odsouzeno k trestu smrti a osmý byl odsouzen k 15 letům vězení. Nakonec byli čtyři anarchisté popraveni, jeden spáchal sebevraždu den před plánovanou popravou. O vině odsouzených anarchistů vyvstalo mnoho pochybností, dodnes není jasné, kdo bombu hodil. Howard Zinn ve své knize \"Dějiny lidu Spojených států amerických\" naznačuje, že pachatelem mohl být Rudolph Schnaubelt jakožto policejní provokatér, který bombu hodil jako záminku k perzekuci chicagského anarchistického hnutí.\n\n\n"}
{"id": "835488", "url": "https://cs.wikipedia.org/wiki?curid=835488", "title": "Despotát", "text": "Despotát\n\nDespotát může označovat:\n"}
{"id": "835495", "url": "https://cs.wikipedia.org/wiki?curid=835495", "title": "Schebkův palác", "text": "Schebkův palác\n\nSchebkův palác, zvaný též „\"Andělský dům\"“, je novorenesanční dům stojící na adrese Politických vězňů 7, čp. 936/II, na Novém Městě, Praha 1. Je chráněn jako kulturní památka České republiky.\n\nPalác stojí na místě bývalého sirotčince sv. Jana Křtitele, kde si následně vybudoval svůj palác Kryštof z Valdštejna.\n\nSoučasná novorenesanční podoba budovy pochází z let 1870 až 1872. Stavbu si objednal podnikatel a stavitel silnic baron Jan Schebek – odtud pochází název „Schebkův palác“. Třípatrovou stavbu, která patří mezi autorova vrcholná díla, navrhl architekt Vojtěch Ignác Ullmann.\n\nOd roku 1890 přešel palác do vlastnictví Rakousko-uherské banky a ta do něj umístila své pražské ústředí. Po vzniku Československa se palác stal sídlem nově vzniklé československé ústřední banky, nazvané Bankovní úřad ministerstva financí, do jejího vlastnictví přitom přešel po podpisu dohody s likvidovanou Rakousko-uherskou bankou v roce 1922. K tomuto účelu ale byly prostory paláce příliš stísněné, a tak budovu doplnily přístavby.\n\nV roce 1927 se vlastníkem budovy stala nově vzniklá Národní banka Československá. Jejím potřebám palác sloužil i po přesunutí sídla banky do budovy České průmyslové banky v ulici Na příkopě.\n\nV roce 1963 palác získala Československá akademie věd, ale národní banka si přitom vyhradila právo na jeho další využívání. Akademie věd tam umístila svůj ekonomický ústav.\n\nV současné době v budově sídlí Národohospodářský ústav Akademie věd ČR a specializované pracoviště CERGE.\n\nPalác je vystavěn v novorenesančním slohu navazujícím na římskou renesanci. Zajímavé je zejména reprezentativní mramorové schodiště, stropní malby Viktora Barvitia v lunetovém alias Dianině sále a plastiky Josefa Wagnera.\n\n"}
{"id": "835497", "url": "https://cs.wikipedia.org/wiki?curid=835497", "title": "Džibutsko na Letních olympijských hrách 1988", "text": "Džibutsko na Letních olympijských hrách 1988\n\nDžibutsko se zúčastnilo Letní olympiády 1988 ve dvou sportech.\n\n"}
{"id": "835498", "url": "https://cs.wikipedia.org/wiki?curid=835498", "title": "Klášter řádu svaté Voršily (Kutná Hora)", "text": "Klášter řádu svaté Voršily (Kutná Hora)\n\nKlášter řádu svaté Voršily též Klášter voršilek v Kutné Hoře či Kutnohorský dům sester voršilek se nachází v ulici Jiřího z Poděbrad ve městě Kutná Hora. Je chráněn jako kulturní památka České republiky.. Byl založen roku 1712 z pražského novoměstského konventu u sv. Voršily z iniciativy sester Trauttmansdorfových, v letech 1735-1743 byla vystavěna tři křídla budovy, k nim byl v letech 1897-1901 přistavěn klášterní kostel Nejsvětějšího srdce Ježíšova. Dívčí škola a penzionát, původně německojazyčné, byly jako první v celé zemi roku 1807 počeštěny. Roku 1949 byla činnost násilně ukončena a roku 1950 sestry odvezeny do internačního tábora v Broumově. Do restitucemi vráceného kláštera se voršilky vrátily v roce 1994. Na dlouhou tradici zdejšího školství navazuje osmileté Církevní gymnázium, které započalo svou činnost v září 1993.\n\nSestry Eleonora a Maxmiliána, hraběnky z Trauttmannsdorf-Weisbergu se po pobytu v novoměstském klášteře voršilek v Praze a po cestování a průzkumu situace z let 1708-1709 rozhodly zvolit pro svůj klášter Kutnou Horu. První řeholnice v čele s matkou představenou Annou Aloisií Klusákovou z Kostelce (1672-1754) přišly do provizorní stavby v Libušině ulici 24. května 1712, od června 1712 začaly vyučovat první žákyně. Stavbu konventu vedl kutnohorský stavitel podle projektu Kiliána Ignáce Dientzenhofera v letech 1735-1743. Z původního záměru na pětikřídlou budovu s nárožním centrálním kostelem byla dokončena jen tři křídla konventu. Sochařskou výzdobu sestávající ze soch andělů a plastického erbu Trauttmannsdorfů nad hlavním vchodem tesal kutnohorský sochař Jan Brázda v letech 1738-1739.\n\nV létě roku 1742 budova posloužila jako lazaret pro téměř tři stovky raněných pruských vojáků, kteří 17. května 1742 porazili rakouské císařské vojsko v bitvě u Chotusic. 16. září 1743 se začalo vyučovat v nové budově a klášter se díky schopnostem i financování sester Trauttmansdorfových a politickému věhlasu jejich otce Jana Bedřicha (nejvyššího zemského komorníka Království českého) brzy zařadil k nejvýznamnějším v habsburské monarchii. Proto jej 21. srpna 1750 navštívila císařovna Marie Terezie.\n\nKonvent se zabýval výchovou a vzděláváním dívek. Jeho součástí byla škola, penzionát, kaple a zahrada. Roku 1807 byla zásluhou katechety a vlasteneckého kněze Josefa Herzana zřízena žákovská knihovna. Německé dívky se zde učily češtině, což při své návštěvě ocenila spisovatelka Gabriela Preissová. V letech 1897-1901 architekt Friedrich Ohmann navrhl novobarokní nárožní centrální stavbu kostela Nejsvětějšího srdce Ježíšova, která byla inspirována dílem K. I. Dientzenhofera. Patří k jeho nejvýznamnějším neobarokním stavbám.\n\nOd školního roku 1948-1949 byly škola násilně zrušena a 28. září 1950 ve 4 hodiny ráno státní bezpečnost řeholní sestry nahnala do autobusu a odvezla k internaci a nuceným pracem do kláštera v Broumově. Vzápětí byla vystěhováváno nebo rovnou ničeno vnitřní zařízení i archiv. Budovu ve správě ministerstva vnitra od roku 1964 využíval okresní archiv. V letech 1983-1985 byly budovy nákladně opraveny a na někdejším klášterním dvoře zřízen \"Sad přátelství\" a parkoviště.\n\nV letech 1985-1990 byla v přízemí konventu zřízena muzejní expozice mobiliárních fondů Středočeské pobočky Národního památkového ústavu.\n\nV rámci Programu záchrany architektonického dědictví bylo v letech 1995-2014 na opravu památky čerpáno 2 300 000 Kč.\nRoku 1991 byly budovy v restituci vráceny voršilkám, které se do Kutné Hory vrátily na dvacet let (1994-2013). V podstatné části kláštera je osmileté Církevní gymnázium, zřizované zpočátku sestrami voršilkami a po jejich odchodu Biskupstvím královéhradeckým. Osmileté církevní gymnázium zde v současnosti provozuje Biskupství královéhradecké. V kostele se pořádají dětské mše a také měsíční bohoslužby pro starší studenty zdejšího gymnázia včetně té poslední po maturitách, spojené se slavnostním zakončením osmiletého studia. \n\n\n\n"}
{"id": "835499", "url": "https://cs.wikipedia.org/wiki?curid=835499", "title": "Meles Zenawi", "text": "Meles Zenawi\n\nMeles Zenawi (8. května 1955, Adwa – 20. srpna 2012, Brusel) byl etiopský politik, od roku 1995 až do své smrti roku 2012 etiopský premiér a předtím od roku 1991 do roku 1995 etiopský prezident. Od roku 1985 byl předsedou Tigrajské lidově osvobozenecké fronty a také byl vůdcem vládní koalice nazývané Etiopská lidová revoluční demokratická fronta.\n\nMeles Zenawi byl považovaný za spojence Západu, jeho režim ovšem vládl značně autoritářsky. Poměrně silná etiopská armáda pomáhala Spojeným státům americkým ve válce proti terorismu.\n\nDo čela země se Meles Zenawi dostal jako velitel vítězné strany v Etiopské občanské válce, když se zhroutil předchozí vládnoucí marxistický režim pod vedením Mengisty Haileho Mariama, oslabený přerušením zahraniční podpory ze strany Sovětského svazu po nástupu Michaila Gorbačova.\n"}
{"id": "835503", "url": "https://cs.wikipedia.org/wiki?curid=835503", "title": "Hitrádio Orion", "text": "Hitrádio Orion\n\nHitrádio Orion je soukromá regionální rozhlasová stanice, která vysílá od roku 1991 z Ostravy. Je členem sítě Hitrádio.\n\nStanice začala vysílat 23. října 1991 pod názvem Radio Orion. Zpočátku působila v areálu vysokoškolských kolejí Vysoké školy báňské - Technické univerzity Ostrava v Porubě, později se přestěhovala do Mariánských hor a nakonec do Přívozu. V roce 2005 se stanice stala jedním z prvních členů sítě Hitrádio. S tím byla spojena změna názvu na Hitrádio Orion.\n\n1. srpna 2011 začalo Hitrádio Apollo přebírat program Hitrádia Orion z Ostravy v kombinaci s regionálně odpojovanými zprávami a pozvánkami na akce. 1. září došlo k přejmenování na Hitrádio Orion Morava. Důvodem byl značný překryv pokrytí obou stanic a výsledky poslechovosti, podle kterých v lokalitách překryvu posluchači preferovali Orion.\n\nV září 2016 zaslala společnost Media Bohemia žádost Radě pro rozhlasové a televizní vysílání, ve které žádala o souhlas se změnou názvu Hitrádio Orion Morava na Hitrádio Orion. Důvodem bylo usnadnění orientace posluchačů v nabídce rozhlasového vysílání. RRTV na svém zasedání, konaném 25. října 2016, žádosti vyhověla.\n\nPodle průzkumu poslechovosti RadioProjekt (1. + 2. čtvrtletí 2019) má Hitrádio Orion v rámci celé České republiky denní poslechovost 133 tisíc posluchačů. S denní poslechovostí 88 tisíc posluchačů je čtvrtou nejposlouchanější stanicí celkem a nejposlouchanější regionální rozhlasovou stanicí v Moravskoslezském kraji.\n\n\n\n\n"}
{"id": "835510", "url": "https://cs.wikipedia.org/wiki?curid=835510", "title": "Sankturinovský dům", "text": "Sankturinovský dům\n\nSankturinovský dům se nachází na Palackého náměstí ve městě Kutná Hora. Je chráněn jako kulturní památka České republiky.\n\nUž na konci 13. století na parcele stál věžový dům s gotickou věží, která sloužila jak k bydlení, tak k obranným účelům (v domě se zřejmě hutnilo stříbro). V roce 1481 nyní rozšířený dům koupil Beneš zlatník (z Trmic). Ten se však dostal do finančních potíží a dům tak musel prodat Sankturinovi z Nedvojovic. Ve druhém patře věže se nachází umělecky cenná kaple. V letech 1787-1793 dům získal novou fasádu a mansardovou střechu, z gotického paláce se tak stal měšťanský dům. \n\nSankturinovský dům dnes slouží jako kulturní a společenské centrum. Nachází se zde informační středisko, Galerie Felixe Jeneweina a také Muzeum alchymie.\n"}
{"id": "835511", "url": "https://cs.wikipedia.org/wiki?curid=835511", "title": "Palác ARA", "text": "Palác ARA\n\nPalác ARA, dříve známý jako Obchodní dům Perla, je moderní administrativní stavba na adrese 28. října 371/1 na nároží Perlové ulice a ulice 28. října na Starém Městě v Praze 1 naproti paláci Adria.\n\nNa stejném místě stával novoklasicistní dům s obchodem firmy A. a R. Amschelberg, zabývající se prodejem textilního zboží.\n\nV letech 1930 až 1932 společnost A. a R. Amschelberg postavila na rohu Perlové ulice a ulice 28. října v Praze nový obchodní dům ARA, jehož budovu projektoval Milan Babuška. Portál byl dílem architekta a designera Maxe Gerstla. Podle přání investora byla vybudována oblouková výkladní skříň bez nosného sloupu v rohu. Ještě nedokončená stavba byla 5. února 1931 zachvácena požárem, trvajícím 2,5 hodiny. Konstrukce však odolala a nezhroutila se. Po takové zkušenosti investovali majitelé ARY ještě během dostavby do tehdy bezesporu špičkového automatického hasicího zařízení zn. Springer.\n\nPo 2. světové válce byla ARA přejmenovaná na OD Perla. V té době byl zrušen boční vchod z ulice 28. října a byl upraven jako výloha. V této ulici zůstal pouze domovní vchod pro administrativní personál. Další personální vchod se šatnami a přístupem k nákladnímu výtahu byl v Perlové ulici. Zákazníkům nadále sloužil impozantní nárožní vchod. Původní sortiment byl rozšířen, kromě textilu a oděvů zde byla oddělení obuvi, domácích potřeb, elektro a foto-kino. V červenci 1961 došlo ve 3. patře k přehřátí elektrického vedení a původní Amschelbergovo hasicí zařízení zafungovalo tak bezpečně, že oheň byl uhašen jen během několika minut. \n\nV roce 1992 prošel palác přestavbou, následně fungoval jako sedmipatrová administrativní budova a byl určen k pronájmu. Mezi nájemníky patřily například firmy ČSOB, Wall Street Institute, Jazz Republic, DLA Piper a další. V budově sídlilo 52 právnických osob, mj. developer Lordship. Budovu vlastní od roku 2014 společnost \"Palác Ara, s.r.o.\", jejímž jediným společníkem je od roku 2014 rakouská ECE Bau & Beteiligungs GmbH z rakouské realitní skupiny ECE Group. \n\nOd počátku roku 2018 do roku 2019 probíhala na paláci ARA velká rekonstrukce za přibližně 200 milionů korun. Z původní konstrukce zůstal jen skelet, v budově jsou nové výtahy, technologie, vzduchotechnika či okna. Na fasádu se vrátilo také původní neonové podsvícení. Pět pater paláce nově zabírá coworkingové centrum HubHub, jež spadá pod developerskou firmu HB Reavis. Nadále zde má svou pobočku banka ČSOB.\n\n"}
{"id": "835512", "url": "https://cs.wikipedia.org/wiki?curid=835512", "title": "Pavlína Jíšová a přátelé", "text": "Pavlína Jíšová a přátelé\n\nPavlína Jíšová a přátelé je česká folková hudební skupina založená v letech 2006–2007 zpěvačkou a kytaristkou Pavlínou Jíšovou a kytaristou Pavlem Malinou jako komornější nástupce předchozího uskupení Pavlíny Jíšové CS Band.\n\n\n\n\n"}
{"id": "835515", "url": "https://cs.wikipedia.org/wiki?curid=835515", "title": "Egypt na Letních olympijských hrách 2004", "text": "Egypt na Letních olympijských hrách 2004\n\nEgypt se účastnil Letní olympiády 2004 ve 17 sportech. Zastupovalo jej 97 sportovců (81 mužů a 16 žen).\n\n"}
{"id": "835520", "url": "https://cs.wikipedia.org/wiki?curid=835520", "title": "České muzeum stříbra", "text": "České muzeum stříbra\n\nČeské muzeum stříbra je muzeum s převažující tematikou stříbra nacházející se ve městě Kutná Hora. Jeho sídlem je místní památka Hrádek (Barborská 28), další expozice jsou umístěné i v jiných objektech ve městě.\n\nMuzeum v Hrádku sídlí od poloviny 20. století. Jedná se o pokračovatele a právního nástupce muzejního a archeologického spolku Wocel, založeného v roce 1877 s posláním pečovat o historicky a umělecky cenné artefakty, dokumenty a památky kutnohorského regionu. Hlavním specifikem je tedy výzkumná, sbírkotvorná a expoziční činnost zaměřená na hornictví, hutnictví, mincovnictví, stříbro a historii královského horního města Kutná Hora.\n\nOdborné oddělení muzea dnes spravuje více než 170 tisíc sbírkových předmětů. Nejrozsáhlejším fondem je archeologie, čítající téměř 120 tisíc kusů sbírek. Velmi významný je také fond numismatický (mince, medaile, svátostky, bankovky atd.), výtvarný (obrazy, kresby, grafiky a plastiky), geologický (rudy, minerály, horniny a sbírky paleontologické), etnografický a uměleckořemeslný, jehož základ, obdobně jako u fondu archeologického, byl vytvářen již od konce 19. století. Unikátní exponáty fondu báňské techniky patří k nejstarším v Evropě.\n\nSoučástí báňsko-historické expozice je středověké důlní dílo v prostoru mezi hlavní budovou Hrádku a chrámem svaté Barbory. Štola sv. Jiří patří mezi nejzajímavější technické pozůstatky po středověkém dolování v Kutné Hoře. V současné době je v délce 280 m přístupna veřejnosti v rámci prohlídky II. okruhu „Cesta stříbra”. V zimních měsících pracují členové České speleologické společnosti již několik let na průzkumu, mapování a hydrologickém měření v dalších, veřejnosti nepřístupných prostorách.\n\nCeloročně pracuje muzeum jako badatelské, poradenské, knihovní a konzultační centrum pro veřejnost a prakticky nepřetržitě funguje jako neoficiální informační centrum.\n\n\n"}
{"id": "835522", "url": "https://cs.wikipedia.org/wiki?curid=835522", "title": "Egypt na Letních olympijských hrách 1984", "text": "Egypt na Letních olympijských hrách 1984\n\nEgypt se účastnil Letní olympiády 1984 ve 17 sportech. Zastupovalo ho 114 sportovců (108 mužů a 6 žen).\n\n"}
{"id": "835524", "url": "https://cs.wikipedia.org/wiki?curid=835524", "title": "Emil Spišák", "text": "Emil Spišák\n\nEmil Spišák (* 25. října 1956 Spišská Nová Ves) je slovenský divadelní režisér a ředitel, bývalý politik za Slovenskou národní stranu, po sametové revoluci československý poslanec Sněmovny národů Federálního shromáždění, v 90. letech aktér soudního sporu, kdy mu bylo zamezeno nastoupit coby náhradník do Národní rady SR.\n\nVystudoval Vysokou školu múzických umění v Bratislavě. Od roku 1981 pracoval jako režisér v činohře Divadla Jonáše Záborského v Prešově a od poloviny 80. let rovněž spolupracoval s divadly v českých zemích (Kolín, Pardubice, Kladno). Od roku 1983 také spolupracoval s košickým studiem Československé televize na přípravě pořadů pro děti a mládež.\n\nVe volbách roku 1992 byl za SNS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Košice. V slovenských parlamentních volbách roku 1994 kandidoval za SNS, ale nebyl zvolen. Když v roce 1997 zemřel poslanec Bartolomej Kunc, měl Spišák nastoupit jako náhradník, ale protože se mezitím se svou stranou rozešel (v roce 1995 mu při přeregistraci členských průkazů nebyla vydána nová stranická legitimace), byl jako náhradník na post poslance dosazen Ladislav Hruška. Spišák proti tomu protestoval a hodlal se obrátit na Ústavní soud Slovenské republiky. V lednu 1998 ústavní soud rozhodl, že Spišák má nárok na poslanecké křeslo. Teprve v roce 2000 Národní rada SR zrušila kontroverzní rozhodnutí z roku 1997 (Spišák už ale fakticky poslanecký mandát nenabyl). Mezitím celou záležitost předal k Evropskému soudu pro lidská práva.\n\nV roce 2007 se stal ředitelem Spišského divadla. V této funkci je zmiňován ještě k roku 2010.\n"}
{"id": "835526", "url": "https://cs.wikipedia.org/wiki?curid=835526", "title": "Egypt na Letních olympijských hrách 1952", "text": "Egypt na Letních olympijských hrách 1952\n\nEgypt se účastnil Letní olympiády 1952 ve 14 sportech. Zastupovalo ho 106 sportovců.\n\n"}
{"id": "835527", "url": "https://cs.wikipedia.org/wiki?curid=835527", "title": "Gorhamova jeskyně", "text": "Gorhamova jeskyně\n\nGorhamova jeskyně ( ) je vápencová příbojová jeskyně na východním pobřeží Gibraltaru. Leží u jižní části východní stěny Gibraltarské skály nedaleko břehu Alboránského moře. Jedná se o významné archeologické naleziště, totiž o jedno z posledních známých míst, kde žili neandertálci — v té době ovšem byla hladina Středozemního moře níže a jeskyně se tak nacházela zhruba pět kilometrů od pobřeží.\n\nV roce 1907 objevil jeskyni A. Gorham z druhého praporu pluku Royal Munster Fusiliers a na stěnu jeskyně napsal mourem své jméno a datum návštěvy. Jeskyně sice dnes nese jeho jméno, ale on sám v ní žádné další objevy neučinil — naopak, na několik desítek let upadla jeskyně zase v zapomnění. Další známý návštěvník \"J. J. Davies\" zde zanechal svůj podpis s letopočtem až v roce 1943.\n\nO dva roky později jeskyni navštívili dva ženisté, Keighley a Ward, kteří byli prvními, již zde nalezli archeologicky cenné předměty, hrnčířské výrobky, kamenné nástroje z doby neandertálců, i pozůstatky lidí a zvířat, což zmiňují i soudobé gibraltarské noviny. Návštěvu jeskyně jim usnadnila výsypka vzniklá při hloubení tunelů v Gibraltarské skále. Se svým objevem se svěřili F. E. Brownovi z Gibraltar Society, který dal o nálezech vědět přímo gibraltarskému guvernérovi. Ten jeskyni navštívil a rozhodl, že průzkum má pokračovat. Výsledek průzkumů pak byl poslán Britskému muzeu, na jehož doporučení pak byla jeskyně uzavřena.\n\nV roce 1945 přijel do Gibraltaru poručík George Baker Alexander, promovaný geolog z Cambridgeské univerzity, který na Gibraltaru prováděl ve volném čase geologický průzkum, jehož výsledkem byla geologická mapa gibraltarské skály. Zároveň také prováděl vykopávky v Gorhamově jeskyni. Své výsledky ovšem nepublikoval a byl v roce 1948 donucen Gibraltar opustit, když komise Gibraltarského muzea zpochybnila jeho metody.\n\nNa jaře 1948 guvernér opět psal Britskému muzeu, aby pokračovali v průzkumu jeskyně. Britské muzeum ovšem v tu dobu nemělo nikoho k disposici a tak přeposlalo guvernérovu žádost Dorothy Garrodové, která již předtím na Gibraltaru pracovala na jiném archeologickém nalezišti v letech 1927 až 1929. Ta se sice také do průzkumu jeskyně nemohla pustit, ale požádala Johna D'A Waechtera z Ankary, aby Gibraltar zahrnul do svého programu. Waechter dorazil do Gibraltaru v září 1948 a dva měsíce dělal jen zkusmé výkopy, aby se rozhodl, zda má smysl zde začít s důkladnějším výzkumem. O svých úspěších informoval gibraltarskou vládu a provedl přípravy pro větší vykopávky naplánované na následující rok. Nakonec strávil na Gibraltaru s přestávkami několik let.\n\nVykopávky odhalily čtyři stratigrafické vrstvy. První vrstva svědčí o využívání jeskyně od osmého do třetího století před naším letopočtem Féničany. Pod ní se nalézá svědectví o krátkém využívání jeskyně v neolitu. V třetí vrstvě se nalezlo 240 dokladů z mladého paleolitu a to magdalénienského a solutréenského původu. A ve čtvrté vrstvě bylo 103 položek, včetně hlavic oštěpů, nožů a škrabek, rozpoznaných jako moustérienské, které byly používány tisíce let. Nebyly u nich nalezeny lidské ostatky, které by umožňovaly přímé zařazení obyvatel, nicméně moustérienská kultura je obvykle vnímána jako kultura evropských neandertálců. Vzhledem ke svému významu a jedinečnosti byla jeskyně v roce 2016 zapsána na seznam světového kulturního dědictví UNESCO.\n"}
{"id": "835529", "url": "https://cs.wikipedia.org/wiki?curid=835529", "title": "Jan Starý (politik)", "text": "Jan Starý (politik)\n\nJan Starý (* 11. května 1947) byl český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, v 90. letech starosta Třince.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992. V senátních volbách roku 1996 kandidoval do horní komory českého parlamentu za senátní obvod č. 73 - Frýdek-Místek, coby kandidát ODS. V 1. kole byl nejsilnějším kandidátem s 31 % hlasů, ale ve druhém kole ho porazil a senátorem se stal lidovec Emil Škrabiš.\n\nV živnostenském rejstříku se uvádí bytem Třinec-Lyžbice. V komunálních volbách roku 1994 a komunálních volbách roku 1998 byl za ODS zvolen do zastupitelstva města Třinec. Kandidoval i ve volbách roku 2002, ale nebyl zvolen. Profesně se uvádí jako technik. V letech 1994-1998 byl starostou Třince. Původně pracoval v úseku vývoje v Třineckých železárnách.\n\n"}
{"id": "835530", "url": "https://cs.wikipedia.org/wiki?curid=835530", "title": "Egypt na Letních olympijských hrách 1948", "text": "Egypt na Letních olympijských hrách 1948\n\nEgypt se účastnil Letní olympiády 1948 ve 12 sportech. Zastupovalo ho 85 sportovců.\n\n"}
{"id": "835531", "url": "https://cs.wikipedia.org/wiki?curid=835531", "title": "Jan Starý", "text": "Jan Starý\n\nJméno a příjmení Jan Starý má více nositelů:\n\n"}
{"id": "835533", "url": "https://cs.wikipedia.org/wiki?curid=835533", "title": "Henryk Jabłoński", "text": "Henryk Jabłoński\n\nHenryk Jan Jabłoński (27. prosince 1909 - 27. ledna 2003) byl polský politik a historik. V letech 1972–1985 byl prezidentem Polska (tato funkce se oficiálně nazývala předseda státní rady). V letech 1966–1972 ministrem osvěty a vysokého školství.\n\nJako historik byl profesorem na Varšavské univerzitě a viceprezidentem polské akademie věd. Zabýval se moderními politickými dějinami, k jeho nejoceňovanějším pracím patří \"Politika Polské socialistické strany v období války 1914-18\" (\"Politika Polskej Partii Socjalisticznej w czasie wojny 1914-18\") či \"Vznik druhé republiky 1918–1919\" (\"Narodziny drugiej Rzeczypospolitej 1918–1919\").\n\nOd mládí se angažoval na politické levici, roku 1931 vstoupil do Polské socialistické strany (\"Polska Partija Socjalisticzna\"). Za druhé světové války bojoval ve spojenecké armádě v bitvě u Narviku a v rámci francouzského hnutí odporu v jižní Francii. V letech 1971–1981 byl člen politbyra ústředního výboru Polské sjednocené dělnické strany, která byla v komunistickém režimu hegemonní silou.\n\n"}
{"id": "835535", "url": "https://cs.wikipedia.org/wiki?curid=835535", "title": "Egypt na Letních olympijských hrách 1936", "text": "Egypt na Letních olympijských hrách 1936\n\nEgypt se účastnil Letní olympiády 1936 ve 10 sportech. Zastupovalo ho 53 sportovců.\n\n"}
{"id": "835539", "url": "https://cs.wikipedia.org/wiki?curid=835539", "title": "Egypt na Letních olympijských hrách 1928", "text": "Egypt na Letních olympijských hrách 1928\n\nEgypt se účastnil Letní olympiády 1928 ve 5 sportech. Zastupovalo ho 32 sportovců.\n\n"}
{"id": "835543", "url": "https://cs.wikipedia.org/wiki?curid=835543", "title": "Jaroslav Zajac", "text": "Jaroslav Zajac\n\nJaroslav Zajac (* 23. října 1960) je bývalý slovenský fotbalový obránce.\n\nV československé lize hrál za Tatran Prešov. V československé lize nastoupil v 75 utkáních a dal 1 gól. Dále hrál za klub LB Spišská Nová Ves.\n\n"}
{"id": "835544", "url": "https://cs.wikipedia.org/wiki?curid=835544", "title": "Džafar Nimeiry", "text": "Džafar Nimeiry\n\nDžafar Muhammad an-Nimeiry (1. ledna 1930 – 30. května 2009) byl súdánský politik, prezident Súdánu v letech 1969–1985.\n\nK moci se dostal vojenským převratem roku 1969, uprostřed vleklé občanské války. Se svou stranou Súdánský socialistický svaz, po většinu jeho vlády jedinou povolenou stranou, začínal u socialismu (znárodnění bank, průmyslu, pozemková reforma) a panarabismu. V 70. letech se však přiklonil k islamismu a roku 1983 zavedl v celém Súdánu islamské právo šaría. To vyvolalo druhou súdánskou občanskou válku, neboť jih země byl křesťanský či v něm přežívala ještě původní přírodní náboženství. Roku 1985 byl Nimeiry svržen vojenským převratem Abdela Rahmana Swar al-Dahaba a uprchl do Egypta. Vrátil se roku 1999 a následně neúspěšně kandidoval na súdánského prezidenta proti Umaru al-Bašírovi (získal 9,6 procent hlasů).\n\n"}
{"id": "835545", "url": "https://cs.wikipedia.org/wiki?curid=835545", "title": "Ján Lukáč", "text": "Ján Lukáč\n\nJán Lukáč (* 27. července 1959) je bývalý slovenský fotbalista.\n\nV československé lize hrál za Tatran Prešov. V československé lize nastoupil v 21 utkáních.\n\n"}
{"id": "835549", "url": "https://cs.wikipedia.org/wiki?curid=835549", "title": "Ján Semančík", "text": "Ján Semančík\n\nJán Semančík (* 9. května 1960) je bývalý slovenský fotbalista.\n\nV československé lize hrál za Tatran Prešov. V československé lize nastoupil v 96 utkáních a dal 5 gólů.\n\n"}
{"id": "835551", "url": "https://cs.wikipedia.org/wiki?curid=835551", "title": "Tylův dům (Kutná Hora)", "text": "Tylův dům (Kutná Hora)\n\nTylův dům (dříve Dům u zlatého hřebene) se nachází v Tylově, dříve Čáslavské ulici ve městě Kutná Hora. Je chráněn jako kulturní památka České republiky.\n\nJedná se o rodný dům Josefa Kajetána Tyla. Vznikl na gotických základech po požáru města v roce 1823. Od roku 1862 je v průčelí domu umístěn reliéf J. K. Tyla s popisem, že se zde 4. února 1808 narodil J. K. Tyl, autor textu české státní hymny \"Kde domov můj\". \n\nV Tylově domě jsou umístěny dvě stálé expozice - \"Josef Kajetán Tyl\" a expozice Českého muzea stříbra \"Kutnohorské podzemí a jeho průzkum\".\n"}
{"id": "835554", "url": "https://cs.wikipedia.org/wiki?curid=835554", "title": "Štefan Varga", "text": "Štefan Varga\n\nŠtefan Varga (* 5. března 1954) je bývalý slovenský fotbalista, obránce. Jeho mladší bratr Michal Varga byl také prvoligovým fotbalistou.\n\nV československé lize hrál za Slovan Bratislava a Tatran Prešov. V československé lize nastoupil ve 192 utkáních a dal 19 gólů.\n\n"}
{"id": "835557", "url": "https://cs.wikipedia.org/wiki?curid=835557", "title": "Český rozhlas Ostrava", "text": "Český rozhlas Ostrava\n\nČeský rozhlas Ostrava je regionální rozhlasová stanice Českého rozhlasu, která vysílá pro Moravskoslezský kraj. Vlastní program vysílá od 5:00 do 19:30, ve zbylém čase nabízí společný noční program regionálních stanic ČRo. \n\nStanice vysílá zpravodajství s důrazem na regionální informace, publicistické a zábavní pořady, ve kterých představuje osobnosti regionu a (především českou) hudbu.\n\n28. října 2013 byl Radou Českého rozhlasu jmenován ředitelem stanice Josef Podstata. Svou funkci vykonává od 1. října 2013 a je souběžně ředitelem i ČRo Olomouc.\n\nStanice se brzy objeví digitálne v systemu digitálního rádia DAB+ přímo v Ostravě a okolí, na frekvenci 12D. Nyní již dostupný i pro celou Moravu a Slezsko.\n\n"}
{"id": "835559", "url": "https://cs.wikipedia.org/wiki?curid=835559", "title": "Anton Straka", "text": "Anton Straka\n\nAnton Straka (22. září 1942 Krásno nad Kysucou – 17. března 2012 Krásno nad Kysucou) byl slovenský spisovatel a básník, po sametové revoluci politik za HZDS, československý poslanec Sněmovny národů Federálního shromáždění a v 90. letech krátce poslanec Národní rady SR za Demokratickou unii Slovenska.\n\nAbsolvoval studium na Pedagogickém institutu v Martině a později na Pedagogické fakultě Univerzity Komenského v Banské Bystrici. Do roku 1970 byl zaměstnán jako ředitel Okresního osvětového domu v Čadci, pak na různých postech v regionu Kysuce jako učitel. Po roce 1989 se stal ředitelem školy v rodné obci. Podílel se na vzniku literárních přehlídek \"Palárikova Raková\" a \"Jašíkova Turzovka\". Od roku 1964 působil i jako literát, publikoval v periodikách \"Krok\", \"Javisko\", \"Umelecké slovo\", \"Matičné čítanie\" a \"Smer\". Účastnil se prvních ročníků \"Slovesnej jari\", kterou pořádala Matica slovenská. Matica mu vydala jeho prvotinu, \"Raz každému nad hrobom kohút zakikiríka\". Normalizační literární kritika ji označila za protistátní dílo a Straka pak čelil zákazu publikování.\n\nPo sametové revoluci se zapojil do politického života. Ve volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Krásno nad Kysucou. Později HZDS opustil. V slovenských parlamentních volbách roku 1994 byl zvolen do Národní rady SR za formaci Demokratická únia Slovenska. Mandát ale zastával jen krátce, do prosince 1994, jako náhradník za neuplatňovaný mandát Tibora Šagáta.\n\nV 90. letech byl přednostou Krajského úřadu v Žilině, později pracoval v žilinské pobočce Spolku slovenských spisovatelů jako jeho tajemník. Od roku 1998 opět literárně působil. Vydal básnické sbírky \"S krajinou v srdci\" (2001), \"S rukami v rieke\" (2002), \"S tebou uprostred slnka\" (2002), \"S Ježišom na slovo\" (2006) a \"Chvatom\" (2010) a také knihy pohádek pro děti \"Starý otec, Džony a ja\" (2003) a \"Príbehy o Ježišovi ako po Kysuciach putoval\" (2010).\n\n"}
{"id": "835562", "url": "https://cs.wikipedia.org/wiki?curid=835562", "title": "Otília Šablicová", "text": "Otília Šablicová\n\nOtília Šablicová (* 12. listopadu 1956) byla slovenská politička za HZDS, po sametové revoluci československá poslankyně Sněmovny národů Federálního shromáždění.\n\nVe volbách roku 1992 byla za HZDS zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992.\n\n"}
{"id": "835564", "url": "https://cs.wikipedia.org/wiki?curid=835564", "title": "Pavel Šmíd (politik)", "text": "Pavel Šmíd (politik)\n\nPavel Šmíd (29. listopadu 1941 – 7. června 1995) byl český politik za KDU-ČSL, po sametové revoluci československý poslanec Sněmovny národů Federálního shromáždění.\n\nVe volbách roku 1992 kandidoval za KDU-ČSL do české části Sněmovny národů (volební obvod Jihočeský kraj). Mandát nabyl až koncem června 1992 jako náhradník poté, co na mandát rezignoval Josef Novák. Ve Federálním shromáždění setrval do zániku Československa v prosinci 1992.\n\n"}
{"id": "835565", "url": "https://cs.wikipedia.org/wiki?curid=835565", "title": "Amrish Puri", "text": "Amrish Puri\n\nAmrish Puri (22. června 1932, Jalandhar, Paňdžáb – 12. ledna 2005, Bombaj, Maháráštra) byl klíčový herec indického divadelního hnutí 60. let. Pracoval s vrcholnými dramaturgy S. Dubeyem a G. Karnadem. Znám je hlavně zápornými rolemi v hindském filmu; indickému publiku z Mr. India (1987, režie Shekhar Khapur), západnímu z Indiana Jones a chrám zkázy (1984, r. Steven Spielberg).\n"}
{"id": "835567", "url": "https://cs.wikipedia.org/wiki?curid=835567", "title": "Pavel Šmíd", "text": "Pavel Šmíd\n\nJméno a příjmení Pavel Šmíd má více nositelů:\n\n\n"}
{"id": "835568", "url": "https://cs.wikipedia.org/wiki?curid=835568", "title": "Koloraturní soprán", "text": "Koloraturní soprán\n\nKoloraturní soprán ( \"soprano di coloratura\") je druh sopránového zpěvného hlasu, který se vyznačuje velkou lehkostí a pohyblivostí, zejména v nejvyšších polohách. V přeneseném významu se tak označují také zpěvačky s tímto typem hlasu.\n\nTechnicky nejvyspělejší zpěvačky (resp. dříve také zpěváci) byly schopny zazpívat nejnáročnější sledy virtuózních pěveckých ozdob.\n\nAž do konce 19. století prakticky neexistovaly sopránové party bez koloraturních pasáží. Následně se tato technika stala téměř výhradní pro lehké a pohyblivé hlasy (pronikavé s jasnou barvou), čím se koloraturní soprán velmi přiblížil technice \"lehkého sopránu\" a v některých případech se tyto pojmy dokonce překrývají.\nJe typický koloraturní soprán.\n\n\nKulatý a vřelý hlas avšak se schopností rychlých koloraturních vokalíz. Množství rolí z počátku 19. století bylo napsáno pro tento typ hlasu, barvou příbuzného s dramatickým sopránem, avšak s méně tmavou barvou.\n\n\n\nJiným názvem také \"mladodramatický soprán\" je typ sopránu s vysokou pohyblivostí v rychlých pasážích spojený se silou srovnatelnou se spinto nebo dramatickým soprán. Různé koloraturní drammatica rolí kladou rozličné vysoké nároky na zpěvačku. Například hlas, vhodný pro interpretaci role Abigaille ve Verdiho \"Nabuccovi\", se liší od hlasu vhodného pro Lucii v Donizettiho \"Lucia di Lammermoor\", avšak oba musejí mít společnou schopnost přenést intenzivní dramatický náboj role a zároveň potřebnou pružnost. Role psané vysloveně pro tento typ hlasu zahrnují Mozartovy největší dramatické role a některé role raných oper Giuseppe Verdiho.\n\n\n\n"}
{"id": "835570", "url": "https://cs.wikipedia.org/wiki?curid=835570", "title": "Kolínská radnice", "text": "Kolínská radnice\n\nKolínská radnice je radnice na Karlově náměstí 77 v Kolíně. Je chráněna jako kulturní památka České republiky.\n\nRadnice byla pseudorenesančně přestavěna v letech 1887–1889 podle projektu architekta Jana Vejrycha. Stavitelem byl Jan Klecanský.\n\nFresky na průčelí zobrazují historické události Kolína a namaloval je Adolf Liebscher:\n\n"}
{"id": "835572", "url": "https://cs.wikipedia.org/wiki?curid=835572", "title": "Palác Chicago", "text": "Palác Chicago\n\nPalác Chicago je funkcionalistický palác v ulicích Charvátova 11 a Národní 32, v těsném sousedství Galerie Václava Špály na Novém Městě, Praze 1.\n\nFunkcionalistický Palác Chicago s čelem do Národní třídy, je dílem stavitele a stavebního podnikatele Jaroslava Polívky a představitele meziválečné avantgardy Josefa Havlíčka.\n\nPalác byl údajně spolu s Baťovým palácem obuvi jedním z nejmodernějších domů v tehdejší Praze. Nechal si jej postavit Jindřich hrabě Kolowrat-Krakowský výměnou za zámek v Týnci, který v roce 1927 prodal právě architektu Polívkovi.\nV současné době je Palác Chicago z převážné části využíván jako kancelářská budova s obchodními prostorami v přízemí.\n\n"}
{"id": "835575", "url": "https://cs.wikipedia.org/wiki?curid=835575", "title": "Milan Štefanovič", "text": "Milan Štefanovič\n\nMilan Štefanovič (19. června 1927 Moravské Lieskové – 30. června 2018) byl slovenský právník, vysokoškolský pedagog a bývalý politik za SDĽ, po sametové revoluci československý poslanec Sněmovny národů Federálního shromáždění.\n\nPocházel z rodiny drobného obchodníka a rolníka. Maturitu složil na gymnáziu v Lučenci, kam se jeho rodina odstěhovala v roce 1947 za prací. Milan Štefanovič vystudoval Právnickou fakultu Univerzity Karlovy v Praze, kde promoval roku 1952. Po dva roky paralelně s tím studoval i FAMU, ale tuto školu nedokončil. Roku 1963 získal titul kandidáta věd. Působil pak jako asistent správního práva na Katedře státního a správního práva Právnické fakulty Univerzity Komenského v Bratislavě. V roce 1964 se habilitoval a v letech 1965–1967 postgraduálně studoval na \"Faculté internationale pour l'enseignement du droit comparé\" v Štrasburku. V roce 1968 byl proděkanem Právnické fakulty Univerzity Komenského v Bratislavě, ale po nástupu normalizace byl z této funkce odvolán. V letech 1973–1978 byl prvbním děkanem Právnické fakulty Univerzity Pavla Jozefa Šafárika v Košicích, na jejímž založení se podílel. Vedl zde Katedru rolnickodružstevního práva. V roce 1990 získal titul doktor věd. V letech 1990–1993 byl vedoucím Katedry právní vědy Právnické fakulty Univerzity Komenského v Bratislavě. Přednášel rovněž na SVŠT Bratislava. Specializoval se na pozemkové právo a je jedním ze zakladatelů právní komparatistiky a rolnicko-družstevního práva na Slovensku. Napsal dvě stě odborných článků a studií a několik monografií.\n\nVe volbách roku 1992 byl za SDĽ zvolen do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nPo odchodu do penze nastoupil na Právnickou fakultu Trnavské univerzity coby vedoucí tamní Katedry správního práva. Vyučoval aj na Bratislavskej vysokej škole práva (dnes Paneurópska vysoká škola v Bratislave).\n\n"}
{"id": "835576", "url": "https://cs.wikipedia.org/wiki?curid=835576", "title": "Ekvádor na Letních olympijských hrách 1996", "text": "Ekvádor na Letních olympijských hrách 1996\n\nEkvádor se účastnil Letní olympiády 1996 ve 7 sportech. Zastupovalo ho 19 sportovců.\n\n"}
{"id": "835577", "url": "https://cs.wikipedia.org/wiki?curid=835577", "title": "Carathéodoryho věta", "text": "Carathéodoryho věta\n\nV konvexní geometrii Carathéodoryho věta říká, že když bod \"x\" z R leží v konvexním obalu množiny \"P\", pak v množině P existuje \"d\"+1 nebo méně bodů takových, že \"x\" leží v jejich konvexním obalu.\n\nNapříklad, nechť \"P\" = {(0,0), (0,1), (1,0), (1,1)}, což je podmnožina R (\"d\"=2). Konvexní obal této množiny je čtverec. Nechť \"x\" = (1/4, 1/4). Vidíme, že \"x\" leží v konvexním obalu \"P\". Carathéodoryho věta říká, že v \"P\" jsou 3 (=\"d\"+1) body takové, že \"x\" je v jejich konvexním obalu. V našem případě to jsou např. body {(0,0),(0,1),(1,0)}. Věta navíc říká, že v rovině můžeme vždy najít trojúhelník ze tří bodů z \"P\", obsahující libovolný bod konvexního obalu \"P\".\n\nVěta je pojmenována po Constantinu Carathéodorym, který ji dokázal v roce 1911 pro případ, že \"P\" je kompaktní. V roce 1912 Ernst Steinitz rozšířil Carathéodoryho větu pro libovolnou \"P\" podmnožinu R.\n"}
{"id": "835578", "url": "https://cs.wikipedia.org/wiki?curid=835578", "title": "Ekvádor na Letních olympijských hrách 2008", "text": "Ekvádor na Letních olympijských hrách 2008\n\nEkvádor se účastnil Letní olympiády 2008 ve 9 sportech. Zastupovalo ho 25 sportovců.\n\n"}
{"id": "835579", "url": "https://cs.wikipedia.org/wiki?curid=835579", "title": "Ondřej Boula", "text": "Ondřej Boula\n\nOndřej Boula (* 22. listopadu 1977 Příbram) je český volejbalový hráč. Měří 195 cm a hraje na pozici nahrávače.\n\nPůsobil 1997–2004 v Dukle Liberec, poté přestoupil do francouzské ligy, kde hrál postupně v Spacer's Toulouse, Stade Poitevin a Paris Volley. Od roku 2004 nastupuje také v české reprezentaci.\n"}
{"id": "835582", "url": "https://cs.wikipedia.org/wiki?curid=835582", "title": "Eritrea na Letních olympijských hrách 2004", "text": "Eritrea na Letních olympijských hrách 2004\n\nEritrea se zúčastnila Letní olympiády 2004.\n\n"}
{"id": "835584", "url": "https://cs.wikipedia.org/wiki?curid=835584", "title": "Bell Challenge 2012", "text": "Bell Challenge 2012\n\nTenisový turnaj WTA Bell Challenge 2012 se konal ve dnech 11. až 17. září v kanadském Québecu, v hale na koberci. Odměny činily 220 000 USD. Turnaj byl součástí kategorie WTA International Tournaments.\n\nPremiérový titul na okruhu WTA získala Belgičanka Kirsten Flipkensová, když ve finále zdolala Češku Lucii Hradeckou 6–1, 7–5.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "835587", "url": "https://cs.wikipedia.org/wiki?curid=835587", "title": "Estonsko na Letních olympijských hrách 2008", "text": "Estonsko na Letních olympijských hrách 2008\n\nEstonsko se účastnilo Letní olympiády 2008. Zastupovalo ho 47 sportovců v 13 sportech.\n\n"}
{"id": "835588", "url": "https://cs.wikipedia.org/wiki?curid=835588", "title": "Nový Kolowratský palác", "text": "Nový Kolowratský palác\n\nNový Kolowratský palác, je novorenesanční budova v ulici Na příkopě 1047/17, na Starém Městě, Praha 1.\n\nNovorenesanční palác s monumentálním průčelím byl postaven v letech 1881–1884 jako nájemní a kancelářská budova v ulici, jež v letech 1839–1870 nesla název Kolowratova podle státního a konferenčního ministra Františka Antonína II. hraběte Kolowrat-Liebsteinského.\n\nNad portálem se nachází erby Kolowrat-Krakowských a Kolowrat-Nowohradských. Ve sklepeních prostorech se nacházel sklad paliva a pivní sklep hostince U Piskáčků. Sklepy byly obnoveny a vytvořeno pět vzájemně propojených sálů, určené pro účely výstav, či konferencí s kapacitou až 250 osob. Je ve vlastnictví Kolowratů.\n\nK paláci přiléhá budova zvaná domeček, v níž sídlí lékařská Klinika Esthé (plastická chirurgie, dermatologie, stomatologie). Ta dříve sloužila několik desítek let jako sklad a administrativa Dětského domu. Původně pětipodlažní dům se nacházel ve špatném technickém stavu, a proto v letech 1996 až 1997 prošel celkovou přestavbou. Současný vzhled je kompatibilní se přilehlým domem. Nově vznikla třípodlažní nástavba, s vestavbou v mansardě.\n\nNaproti Novému Kolowratskému paláci, v ulici Na příkopě č. 852/10, se nachází barokní palác Sylva-Taroucca.\n\n"}
{"id": "835589", "url": "https://cs.wikipedia.org/wiki?curid=835589", "title": "Estonsko na Letních olympijských hrách 2004", "text": "Estonsko na Letních olympijských hrách 2004\n\nEstonsko se účastnilo Letní olympiády 2004. Zastupovalo ho 42 sportovců v 10 sportech.\n\n"}
{"id": "835591", "url": "https://cs.wikipedia.org/wiki?curid=835591", "title": "Estonsko na Letních olympijských hrách 2000", "text": "Estonsko na Letních olympijských hrách 2000\n\nEstonsko se účastnilo Letní olympiády 2000. Zastupovalo ho 42 sportovců v 10 sportech.\n\n"}
{"id": "835594", "url": "https://cs.wikipedia.org/wiki?curid=835594", "title": "Pavel Šustr (politik)", "text": "Pavel Šustr (politik)\n\nPavel Šustr (* 11. června 1955, Nové Město na Moravě) je český politik za KDU-ČSL, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl zvolen za KDU-ČSL do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992. V letech 1991-1992 působil jako generální tajemník ČSL.\n\nV živnostenském rejstříku je uváděn bytem Nové Město na Moravě. V komunálních volbách roku 1994 byl zvolen do zastupitelstva Nového Města na Moravě za KDU-ČSL. Neúspěšně se o zvolení do tamního zastupitelstva pokoušel i v komunálních volbách roku 2002 a komunálních volbách roku 2010. Profesně je uváděn jako stavař, k roku 2010 jako ředitel odboru ministerstva dopravy. Byl ředitelem odboru pozemních komunikací na ministerstvu dopravy, předtím několik let vedoucím oddělení na témže odboru a zástupcem ředitele odboru. V roce 2010 se na okresní konferenci KDU-ČSL v Žďáru nad Sázavou uvádí Ing. Pavel Šustr jako člen mandátové a návrhové komise. V témže roce je zmiňován i jako člen výboru Městské organizace KDU-ČSL Nové Město na Moravě.\n\nVe volbách do Evropského parlamentu v roce 2014 kandidoval za KDU-ČSL na 8. místě její kandidátky, ale neuspěl.\n\n"}
{"id": "835597", "url": "https://cs.wikipedia.org/wiki?curid=835597", "title": "Pavel Šustr", "text": "Pavel Šustr\n\nJméno a příjmení Pavel Šustr má více nositelů:\n\n"}
{"id": "835599", "url": "https://cs.wikipedia.org/wiki?curid=835599", "title": "Pařížská smlouva (1783)", "text": "Pařížská smlouva (1783)\n\nPařížská mírová smlouva byla podepsána 3. září 1783 v hotelu York v Paříži. Ukončila americkou válku za nezávislost. Smlouvu podepsali zástupci třinácti amerických kolonií a zástupci Velké Británie a byla tím uznána nezávislost Spojených států a rozšíření jejich území.\n\nVe stejný den byla na zámku Versailles podepsána další smlouva, Versailleská smlouva. Tu tvořily tři bilaterální smlouvyː mezi Velkou Británií a Francií, mezi Velkou Británií a Španělskem a mezi Velkou Británií a Spojenými nizozemskými provinciemi (poslední z nich byla podepsána teprve v roce 1784). Tento komplex smluv, který znamenal ukončení války mezi Velkou Británií a americkými koloniemi i jejich spojenci, bývá také nazýván Pařížský mír. \n\nMírová jednání začala v Paříži již v dubnu 1782, návrh smlouvy byl podepsán 30. listopadu 1782. Smlouva byla připravována na britské ambasádě, podepsána však byla v hotelu York, protože Benjamin Franklin ji odmítl podepsat na britské půdě. Mezi signatáři byli kromě Franklina za americkou stranu John Adams a John Gay, za britskou stranu ji podepsal za krále Jiřího III. člen britského parlamentu David Hartley. Americký kongres smlouvu ratifikoval 14. ledna 1784, Velká Británie 9. dubna 1784. Výměna ratifikací proběhla v Paříži 12. května 1784.\n\nSmlouva mimo jiné právně zakotvila následující podstatné body:\n\n\nVýsledkem jednání mezi Velkou Británií a spojenci amerických kolonií, byla Versailleská smlouva. Jednotlivé bilaterální smlouvy znamenaly uzavření míru, tj. ukončení britsko-francouzské války (1778-1783, smlouva podepsána 3. září 1783) a britsko-španělské války (1779-1783, smlouva podepsána 3. září 1783) a konečně i války Británie s Nizozemskem (1780–1784, přeběžná smlouva podepsána 2. září 1783, definitivní až 20. května 1784). \n\nByly vyřešeny vzájemné územní sporyː\n\n\n"}
{"id": "835600", "url": "https://cs.wikipedia.org/wiki?curid=835600", "title": "Estonsko na Letních olympijských hrách 1992", "text": "Estonsko na Letních olympijských hrách 1992\n\nEstonsko se účastnilo Letní olympiády 1992. Zastupovalo ho 42 sportovců v 10 sportech.\n\n"}
{"id": "835605", "url": "https://cs.wikipedia.org/wiki?curid=835605", "title": "Taškent Open 2012", "text": "Taškent Open 2012\n\nTenisový turnaj WTA Taškent Open 2012 se konal ve dnech 10. až 16. září v Taškentu, hlavním městě Uzbekistánu. Hrálo se v taškentském tenisovém centru na otevřených dvorcích s tvrdým povrchem. Událost se řadila do kategorie WTA International Tournaments. Odměny činily 220 000 USD.\n\nPremiérový titul ve dvouhře na okruhu WTA získala Rumunka Irina-Camelia Beguová po finálové výhře nad chorvatskou kvalifikantkou Donnou Vekićovou ve dvou setech.\n\n\nNásledující hráčky obdržely do hlavní soutěže divokou kartu:\n\nNásledující hráčky postoupily do hlavní soutěže z kvalifikace:\n\n+z dvouhry\n\n\n\n"}
{"id": "835606", "url": "https://cs.wikipedia.org/wiki?curid=835606", "title": "Morgan Scott Peck", "text": "Morgan Scott Peck\n\nMorgan Scott Peck (23. května 1936, New York, USA – 25. září 2005, Connecticut, USA) byl americký psychiatr a spisovatel. Nejvíce jej proslavila jeho první kniha \"Nevyšlapanou cestou\" (The Road Less Traveled), které se ve více než 20 jazycích prodalo přes 10 miliónů kusů.\n\nVystudoval Harvardovu univerzitu, studia ukončil v roce 1958. O pět let později absolvoval lékařskou fakultu. Jako psychiatr nejprve sloužil u americké armády, posléze si zřídil vlastní psychiatrickou ordinaci. V roce 1984 se přičinil o založení neziskové vzdělávací Nadace na podporu komunity. \n\nV roce 1980 vstoupil do Americké episkopální církve, později se stal vyznavačem hnutí New Age a budil pozornost svým nekonvenčním přístupem k víře. \n\nPoprvé se oženil v roce 1959, z manželství se narodily tři děti. Rok před svou smrtí se rozvedl a znovu oženil. \n\nNa sklonku života onemocněl Parkinsonovou chorobou a rakovinou. \n\nVe svých knihách Scott Peck kombinoval zkušenosti z psychiatrické profese s duchovními aspekty života. \n\n\n\n"}
{"id": "835617", "url": "https://cs.wikipedia.org/wiki?curid=835617", "title": "Šustr", "text": "Šustr\n\nPříjmení Šustr a Šustrová nosí tyto osobnosti:\n\n\n"}
{"id": "835619", "url": "https://cs.wikipedia.org/wiki?curid=835619", "title": "Schuster", "text": "Schuster\n\nPříjmení Schuster nosí tyto osobnosti:\n\n\n"}
{"id": "835622", "url": "https://cs.wikipedia.org/wiki?curid=835622", "title": "Mader", "text": "Mader\n\nMader nebo Máder může znamenat:\n\n\n"}
{"id": "835629", "url": "https://cs.wikipedia.org/wiki?curid=835629", "title": "Estonsko na Letních olympijských hrách 1936", "text": "Estonsko na Letních olympijských hrách 1936\n\nEstonsko se účastnilo Letní olympiády 1936. Zastupovalo ho 37 sportovců v 8 sportech.\n\n"}
{"id": "835630", "url": "https://cs.wikipedia.org/wiki?curid=835630", "title": "Zdeněk Švrček", "text": "Zdeněk Švrček\n\nZdeněk Švrček (* 18. března 1956 Čeladná) je český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, v 90. letech poslanec Poslanecké sněmovny, od roku 2007 člen Rady Českého telekomunikačního úřadu.\n\nVystudoval Vysokou školu lesnickou a dřevařskou ve Zvoleně a v roce 1991 absolvoval roční manažerský kurz při Institutu Ministerstva práce a obchodu ČR. Pracoval v podniku \"Dřevokombinát Vrbno pod Pradědem\", postupně zde dosáhl postu ve výrobně-technickém managementu. Bytem se v živnostenském rejstříku uvádí v obci Karlovice.\n\nPo sametové revoluci se angažoval politicky. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992. Ve FS pracoval v hospodářském výboru.\n\nVe volbách v roce 1996 byl zvolen do Poslanecké sněmovny Parlamentu České republiky za ODS a poslanecký mandát obhájil ve volbách roku 1998. V sněmovně byl členem a později i místopředsedou podvýboru pro telekomunikace, zpravodajem zákona o telekomunikacích, od roku 1996 členem (v letech 1998–2002 i předsedou) stálé pracovní skupiny pro letectví, členem podvýborů pro dopravu (v období 1996–2002), obchod a cestovní ruch (1998–2002) a energetiku (1998–2002). Mezi roky 1998 a 2003 zasedal v dozorčí radě podniku Český Telecom. V červenci 2007 ho vláda jmenovala do Rady Českého telekomunikačního úřadu s mandátem do roku 2012.\n\nV komunálních volbách roku 1994 byl za ODS zvolen do zastupitelstva obce Karlovice. Mandát obhájil ve volbách roku 1998. Ve volbách roku 2002 nebyl zvolen a opětovně do zastupitelstva pronikl až ve volbách roku 2006. Profesně se uvádí jako podnikatel.\n\n"}
{"id": "835633", "url": "https://cs.wikipedia.org/wiki?curid=835633", "title": "Estonsko na Letních olympijských hrách 1928", "text": "Estonsko na Letních olympijských hrách 1928\n\nEstonsko se účastnilo Letní olympiády 1928. Zastupovalo ho 20 sportovců v 5 sportech.\n\n"}
{"id": "835635", "url": "https://cs.wikipedia.org/wiki?curid=835635", "title": "Estonsko na Letních olympijských hrách 1924", "text": "Estonsko na Letních olympijských hrách 1924\n\nEstonsko se účastnilo Letní olympiády 1924. Zastupovalo ho 44 sportovců v 5 sportech.\n\n"}
{"id": "835636", "url": "https://cs.wikipedia.org/wiki?curid=835636", "title": "Michal Tošovský", "text": "Michal Tošovský\n\nMichal Tošovský (16. února 1951 – 5. listopadu 2005) byl český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, později náměstek ministra dopravy, člen řídících orgánů státních firem a aktivista antibyrokratických sdružení.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrval do zániku Československa v prosinci 1992. Byl členem Výkonné rady ODS. Zastával post předsedy Českého normalizačního institutu, náměstka ministra dopravy a spojů, člena prezídia Fondu národního majetku a místopředsedy Komise pro odstraňování byrokratické zá­tě­že. Zasedal v správní radě Českých drah, byl předsedou dozorčí rady Českého Telecomu, provozním ředitelem soukromého zdravotního zařízení, výkonným ředitelem pro řízení rizik Českého Telecomu. Počátkem 21. století se angažoval v antibyrokratických sdruženích. Byl poradcem sdružení eStat.cz a členem řídícího výboru Českého institutu členů správních orgánů. Díky jeho iniciativě byl zformulován návrh zákona pro redukci byrokracie (takzvaný Tošovského zákon).\nZemřel 5. listopadu 2005 po automobilové nehodě. Na jeho počest je udělována antibyrokratická Cena Michala Tošovského.\n\n"}
{"id": "835638", "url": "https://cs.wikipedia.org/wiki?curid=835638", "title": "Estonsko na Letních olympijských hrách 1920", "text": "Estonsko na Letních olympijských hrách 1920\n\nEstonsko se účastnilo Letní olympiády 1920. Zastupovalo ho 14 sportovců v 3 sportech.\n\n"}
{"id": "835640", "url": "https://cs.wikipedia.org/wiki?curid=835640", "title": "Alžběta Šarlota Falcká (1597–1660)", "text": "Alžběta Šarlota Falcká (1597–1660)\n\nAlžběta Šarlota Falcká (: \"Elisabeth Charlotte von der Pfalz\") (19. listopadu 1597 Neumarkt, Horní Falc – 25. dubna 1660 Krosno Odrzańskie) byla pruská vévodkyně a braniborská kurfiřtka, matka braniborského \"Velkého kurfiřta\" Fridricha Viléma I.\n\nAlžběta Šarlota se narodila jako čtvrté dítě/třetí dcera falckého kurfiřta Bedřicha IV. a jeho manželky Luisy Juliany Oranžsko-Nassavské. Jejími staršími bratry byly český král Fridrich I. a Ludvík Filip.\n\nDne 24. července roku 1616 se v Heidelbergu provdala za braniborského korunního prince Jiřího Viléma, který se o tři roky později, po smrti svého otce Jana Zikmunda I. Braniborského (23. prosince 1619) stal braniborským kurfiřtem. Sňatek byl politicky motivován - měl spojit protestantské panovnické domy Braniborska a Falce. Z manželství vzešli čtyři potomci, dva synové a dvě dcery, nejmladší syn však zemřel jako tříměsíční nemluvně:\n\n\nStarší bratr mladé kurfiřtky byl Fridrich Falcký, který jako hlava Protestantské unie hrál důležitou roli v říšské politice. Když na podzim roku 1618 za Českého stavovského povstání přijal českou královskou korunu („zimní král“), což se stalo spouštěcím momentem třicetileté války, vyhrotila se také pozice braniborského kurfiřtství. Jiří Vilém byl slabý a nerozhodný, takže Alžběta Šarlota prosadila, že její bratr po vyhnání z Čech našel útočiště v braniborském Küstrinu. Braniborsko se tak ovšem ocitlo v opozici vůči rakouskému císařskému domu.\n\nVe vnitřních záležitostech kurfiřtství hrála - třebaže se o politiku vlastně valně nezajímala - významnou roli. Byla s \"protestantskou dvorskou stranou\" v opozici vůči prorakouskému a prokatolickému ministrovi svého manžela, Adamovi ze Schwarzenbergu. Další braniborský ministr Otto svobodný pán Zvěřínský udělal kariéru ve státní službě poté, co jej roku 1637 kurfiřtka jmenovala do dvorské služby.\nDalší významnou roli sehrála Alžběta Charlotta jako matka následníka trůnu, pozdějšího \"Velkého kurfiřta\" Fridricha Viléma I. V jeho výchově sehrál rozhodující úlohu hofmistr Johann Friedrich von Kalkum, ovšem společně s matkou, která formovala protestantské náboženské vědomí budoucího panovníka. Syn měl ke své matce hluboký vztah, což tehdy zdaleka nebylo běžné.\n\n1. prosince roku 1640 zemřel Alžbětin manžel, kurfiřt Jiří Vilém. Alžběta Šarlota ho přežila o celých dvacet let. Poslední léta života strávila na svém vdovském sídle v Crossen an der Oder, kde také 16. dubna roku 1660 ve věku 63 let zemřela. Místo jejího posledního odpočinku je dnes v Hohenzollernské hrobce v berlínském dómu.\n\n\n"}
{"id": "835641", "url": "https://cs.wikipedia.org/wiki?curid=835641", "title": "Kamila (Červený trpaslík)", "text": "Kamila (Červený trpaslík)\n\nKamila (anglicky \"Camille\") je první epizoda čtvrté série (a celkově devatenáctá v rámci seriálu) britského kultovního sci-fi seriálu / sitcomu \"Červený trpaslík\". Poprvé byla odvysílána 14. února 1991 na stanici BBC2. Scénář napsali Rob Grant a Doug Naylor, režie Ed Bye a Paul Jackson.\n\nDavid Lister učí Krytona lhát, zdá se, že neúspěšně. Jeho program není snadné obelstít. Kryton však tuto lekci nakonec využije, když oponuje Rimmerovi a zejména tehdy, když se setká s Kamilou (GELFem na přání) a zamiluje se do ní.\n\nDavid Lister učí Krytona lhát, aby android nebyl tak servilní k ostatním a byl více nezávislejší. Když už se zdá, že to Kryton dokáže, vejde dovnitř Kocour a Lister se chce pochlubit demonstrací úspěšnosti své výuky, nicméně v Kocourově přítomnosti Kryton lhát nedokáže. Na obrazovce se objeví Arnold Rimmer, který už netrpělivě čeká na androida v hangáru. Když zmizí, Lister jej pobídne, aby si vzpomněl na předchozí lekci: úvod do urážek. Kryton se překoná a s obtížemi vysloví: \"\"Maaaa...goooor!\"\" Lister jej pochválí, ale křest ohněm bude teprve při skutečném setkání.\n\nRimmer s Krytonem (jenž je u řízení) letí na pozorování asteroidů, Rimmer má cestou obvyklé narážky. Když Holly zachytí volání o pomoc z nedaleké planetky, Rimmer chce letět pryč, ale Kryton jeho naléhání ignoruje a přistane na planetce u vraku kosmické lodi. Vydává se na průzkum a dostane se do potíží, ze kterých ho vysvobodí Kamila - android série 4000 GTi (stejná série jako Kryton, jen s lepší výbavou). Kryton zaznamená vzájemný fakor kompatibility 93,72 (Kamila ho opraví, podle ní je 93,75) - jinými slovy láska na první pohled. Kamila se vyděsí, když se z vysílačky ozve Rimmer, tvrdí, že se nemůže s ostatními setkat. Kryton ji bere s sebou na palubu Kosmiku.\n\nTady ji spatří Rimmer, ne však jako androida, ale jako atraktivní hologram se stejnými zájmy. Také se do ní zamiluje a není mu nic podezřelé. Že něco nehraje zjistí až Dave Lister na Červeném trpaslíku. I on vidí Kamilu jako svůj ideál, ale zaregistruje podezřelé Rimmerovo chování, jakoby neslyšel odmítavou odpověď Kamily. Kamila se nakonec přizná, že je GELF na přání (geneticky upravená životní forma, jejímž smyslem života je plnit přání svého pána). Lister objasňuje Kocourovi, že se Kamila dokáže vizuálně přeměnit v to, co každý touží vidět. Kocour se jde podívat a uvidí sám sebe. Kamila se následně všem omlouvá, především Krytonovi, který je zklamaný nejvíc. Ospravedlňuje se mu, že kdyby se zjevila ve své skutečné podobě, nikdy by se mu nelíbila. Kryton žádá, ať tak učiní. Kamila se promění v hromadu slizu s jedním chapadlem a okem. Kryton zachová dekorum a podotkne, že vypadá hezky. Prostořeký Kocour ihned zareaguje \"\"Hezky? Vypadá jako něco, co ukáplo sfinze z nosu!\"\" Kryton si s Kamilou smluví rande do klubu Papoušek na palubě G. Večer spolu sledují film \"Casablanca\", když je vyruší Holly, která jim oznámi, že se objevila loď s Hectorem, manželem Kamily. Kamila chce zůstat s Krytonem, ale ten ji přesvědčí, aby se vrátila k Hectorovi, protože k sobě patří.\n\nLister pozná, že Kryton lhal, odchod Kamily mu není lhostejný.\n\n\n"}
{"id": "835644", "url": "https://cs.wikipedia.org/wiki?curid=835644", "title": "Petr Válka", "text": "Petr Válka\n\nPetr Válka (* 25. dubna 1964) je bývalý český politik, po sametové revoluci československý poslanec Sněmovny národů Federálního shromáždění za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992. V živnostenském rejstříku se uvádí bytem Břeclav.\n\nV komunálních volbách roku 1994 neúspěšně kandidoval za SPR-RSČ do zastupitelstva města Břeclav. V komunálních volbách roku 2002 se opětovně neúspěšně pokusil o zvolení do zastupitelstva, nyní jako nestraník na kandidátní listině Hnutí samosprávné Moravy a Slezska. Profesně se uvádí jako podnikatel.\n\n"}
{"id": "835645", "url": "https://cs.wikipedia.org/wiki?curid=835645", "title": "Lignana", "text": "Lignana\n\nLignana je italská obec v provincii Vercelli v oblasti Piemont.\n\nK 31. prosinci 2010 zde žilo 584 obyvatel.\n\nCrova, Desana, Ronsecco, Salasco, Sali Vercellese, Vercelli\n"}
{"id": "835650", "url": "https://cs.wikipedia.org/wiki?curid=835650", "title": "Jan Veselka", "text": "Jan Veselka\n\nJan Veselka (* 11. října 1941) je český místní politik, po sametové revoluci poslanec Sněmovny národů Federálního shromáždění za Zemědělskou stranu.\n\nVe volbách roku 1992 byl zvolen do české části Sněmovny národů (volební obvod Středočeský kraj), kam kandidoval za formaci Liberálně sociální unie, do níž Zemědělská strana přistoupila. Ve Federálním shromáždění setrval do zániku Československa v prosinci 1992. Koncem roku 1992 patřil mezi několik poslanců za LSU, kteří podpořili ústavní zákon o rozpadu ČSFR.\n\nV živnostenském rejstříku se uvádí bytem v obci Horky.\n\nV komunálních volbách roku 1994 byl zvolen do zastupitelstva obce Horky za Hnutí zemědělců. Opětovně byl zvolen jako bezpartijní v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Profesně se uvádí jako úředník a důchodce.\n"}
{"id": "835656", "url": "https://cs.wikipedia.org/wiki?curid=835656", "title": "Katedrála svaté Cecilie (Albi)", "text": "Katedrála svaté Cecilie (Albi)\n\nKatedrála svaté Cecilie (fr. \"Cathédrale Sainte-Cécile\") je katolický katedrální kostel ve francouzském městě Albi, sídlo zdejšího arcibiskupa. Katedrála, která patří k největším cihlovým kostelům na světě, je zasvěcená svaté Cecilii. Má rovněž statut baziliky minor.\n\nDnešní katedrále předcházelo více kultovních staveb. První kostel zde vznikl ve 4. století a v roce 666 lehl popelem. V roce 920 byl zřízen nový kostel, který byl ve 13. století nahrazen současnou katedrálou.\n\nV roce 1282 biskup Bernard z Castanetu zahájil stavbu katedrály ve stylu cihlové gotiky. Stavba byla z větší části dokončena v roce 1383, přesto byly stavební práce definitivně ukončeny až v roce 1492. Ještě pod vlivem Albigenské křížové výpravy byla katedrála vybudována jako jednolodní stavba jako pevnost a mohla sloužit jako opevněný kostel. Její zdi jsou až šest metrů silné. V letech 1355-1366 byla postavena zvonice vysoká 78 metrů. Věž je v dolní části čtvercová se zaoblenými rohy. Novější osmiboká horní část pochází z let 1485-1492. Okolo střechy se nacházejí chrliče z bílého kamene.\nV protikladu ke strohému zevnějšku je interiér katedrály bohatě umělecky vyzdoben. Italští umělci vytvořili fresky ve stylu rané renesance. Freska na klenbě je 97 m dlouhá a 28 m široká, což z ní činí největší dílo italské renesance ve Francii. Byla zhotovena v letech 1509-1512 umělci z Modeny a Bologne. Malba na západní stěně lodi představuje Poslední soud. Dílo neznámého franko-vlámského malíře z let 1474-1484 je jedním z nejvýznamnějších uměleckých děl pozdního středověku. Biskup Ludvík I. z Amboise nechal na konci 15. století postavit lektorium ve stylu flamboyantní gotiky.\n\nVarhany vytvořil v letech 1734-1736 Christophe Moucherel a v letech 1977-1981 je restauroval Bartoloméo Formentelli. Nástroj patří k největším a nejvýznamnějším barokním varhanám ve Francii.\n\n\n"}
{"id": "835658", "url": "https://cs.wikipedia.org/wiki?curid=835658", "title": "Delta Force (film, 1986)", "text": "Delta Force (film, 1986)\n\nDelta Force, originálním názvem The Delta Force, je americko-izraelský akční film z roku 1986, který režíroval Menachem Golan.\n\nIzraelské letadlo zajmou palestinští teroristé a zmocní se tak životů pasažérů, z nichž některé následně násilně odvedou na neznámé místo v Bejrútu, kde jsou drženi. O jejich vysvobození bude bojovat speciální americký tým Delta pod velením plukovníka Nicka Alexandra včetně jejich nejlepšího člena Scotta McCoye, který si přeje jít do výslužby, ale na poslední chvíli si vše rozmyslel a k akci se připojil. V Bejrútu jim pomůže tajný agent CIA, který se vydává za ortodoxního kněze a který jim ukáže budovu, ve které se teroristé s rukojmími usadili. Do budovy se ovšem mohou dostat pouze jedinou cestou — odpadním potrubím.\n\n"}
{"id": "835660", "url": "https://cs.wikipedia.org/wiki?curid=835660", "title": "Kostel Saint-Lambert de Vaugirard", "text": "Kostel Saint-Lambert de Vaugirard\n\nKostel Saint-Lambert de Vaugirard (tj. \"svatého Lamberta z Vaugirard\") je katolický farní kostel v 15. obvodu v Paříži, v ulici \"Rue Gerbert\". Kostel je zasvěcen Lambertovi z Maastrichtu a pojmenován po bývalé obci Vaugirard.\n\nPrvní kostel zasvěcený Panně Marii byl ve vesnici Vaugirard postaven v roce 1342. Nacházel se v prostoru dnešního náměstí \"Place Henri-Rollet\". V roce 1453 sem byly přeneseny ostatky svatého Lamberta.\n\nDne 22. srpna 1846 městská rada obce Vaugirard odhlasovala výstavbu nového kostela na darovaném pozemku a o tři měsíce později odhlasovala zboření starého kostela. Dne 28. května 1853 kostel vysvětil pařížský arcibiskup Marie Dominique Auguste Sibour. Kostel byl spravován benediktinskými mnichy z kláštera Saint-Germain-des-Prés.\n\nV roce 1860 byla obec Vaugirard připojena k Paříži a stala se součástí 15. obvodu. Kostel dal jméno nově zřízené administrativní čtvrti Saint-Lambert.\n\nKostel měří 58 metrů na délku, 25,5 metrů do šířky a jeho zvonice dosahuje 50 metrů.\n\nV kostele je kaple Sacré-Cœur, kterou vyzdobil malíř Jean-François Brémond (1807-1868) obrazem \"Le Christ aux limbes\".\n"}
{"id": "835666", "url": "https://cs.wikipedia.org/wiki?curid=835666", "title": "Evropská silnice E64", "text": "Evropská silnice E64\n\nEvropská silnice E64 je evropskou silnicí 1. třídy. Začíná v italském Turíně a končí v Brescii. Celá trasa měří 246 kilometrů a je vedena pouze na území Itálie. V Turíně se E64 spojuje s evropskými silnicemi E70, E612 a E717. V Miláně s E35 a E62. V Brescii potom znovu s E70. Po celou svou trasu je E64 vedena po dálnici A4.\n\n\n"}
{"id": "835670", "url": "https://cs.wikipedia.org/wiki?curid=835670", "title": "Clères", "text": "Clères\n\nClères je francouzská obec v departementu Seine-Maritime v regionu Normandie. V roce 2009 zde žilo 1 345 obyvatel. Je centrem kantonu Clères.\n\n"}
{"id": "835671", "url": "https://cs.wikipedia.org/wiki?curid=835671", "title": "Estonsko na Zimních olympijských hrách 2006", "text": "Estonsko na Zimních olympijských hrách 2006\n\nEstonsko na Zimních olympijských hrách 2006 reprezentovalo 26 sportovců, z toho 17 mužů a 9 žen v 6 sportech.\n\n"}
{"id": "835676", "url": "https://cs.wikipedia.org/wiki?curid=835676", "title": "Estonsko na Zimních olympijských hrách 2002", "text": "Estonsko na Zimních olympijských hrách 2002\n\nEstonsko na Zimních olympijských hrách 2002 reprezentovalo 17 sportovců, z toho 14 mužů a 3 ženy v 5 sportech.\n"}
{"id": "835678", "url": "https://cs.wikipedia.org/wiki?curid=835678", "title": "Mokré čištění koberců", "text": "Mokré čištění koberců\n\nPod pojmem mokré čištění koberců rozumíme extrakční metodu čištění koberců. Jedná se o čištění mokrou formou, kdy čisticí roztok je pod tlakem vpraven hluboko do vlákna čištěného materiálu, nečistota je rozpuštěna a následně vysávána do sběrné nádoby.\nČisticí roztok je tvořen přiměřeným množstvím čisticího prostředku, přímo určeného pro tuto metodu, rozmíchaného ve vodě o teplotě 40–50 °C. Čisticí prostředek je vždy volen dle konkrétního druhu čištěného materiálu. Čisticí prostředky jsou biologicky odbouratelné, nemají nepříznivé účinky na zdraví člověka a nemají bělící účinky a nezpůsobují tedy zesvětlení čištěného materiálu.\n\nVstřikování roztoku se provádí nejčastěji pomocí speciální hliníkové hubice s tryskami, pro textilní čalounění, případně pro méně přístupná místa textilních podlahovin je použita ruční hubice s jednou tryskou. Speciálně tvarovaná hubice umožňuje nejlepší vysávání i při různém sklonu hlavice. Při tomto způsobu nenastává riziko mechanického porušení a vytahání vlasu čištěného materiálu.\n\nPro textilní podlahoviny s vysokou mírou znečištění se používá speciální nástavec s válcovým rotačním kartáčem, kdy je dosaženo vyšší efektivity odstranění nečistot z koberce. V tomto případě je opět do koberce pod tlakem vstřikován čisticí roztok, který rozpouští nečistoty, ty jsou následně „vytáhnuty“ hluboko z vlákna koberce rotačním kartáčem a ihned vysávány do sběrné nádoby. Při tomto způsobu není nezbytné používat k čištění takové množství vody, jako je tomu v případě hubice bez rotačního kartáče, a proto je tedy doba schnutí velmi krátká, pohybuje se mezi 1 až 2 hodinami. Proplachování čistou vodou je důležité z důvodu očištění vláken koberce od zbytků chemického čisticího roztoku, který by na sebe v případě nedostatečného odstranění mohl vázat další nečistoty.\n\nMokré (extrakční) čištění koberců je vhodné pro většinu typu materiálů, ze kterých jsou tvořeny textilní podlahoviny a textilní čalounění. Základním předpokladem je, že materiál musí být barevně stálý a vodovzdorný. Dalším omezením je případ, kdy je koberec lepený vodorozpustnými lepidly.\nJako vhodné materiály lze uvést veškeré syntetické koberce a čalounění ze syntetických látek. Podmíněné lze použít u vlněných koberců, kde je ovšem nutné vyvarovat se nadměrnému promáčení materiálu a je nutno použít speciální čisticí prostředek určený přímo pro tento materiál.\n\nMezi nevhodné materiály pro extrakční způsob čištění patří koberce z přírodních vláken (kokos, juta, sisal, mořská tráva – u těchto materiálů lze použít šamponování pomocí suché pěny s následným odsátím nečistot vysavačem), hedvábné, bavlněné nebo perské koberce a také veškeré materiály z kůže, koženky, nubuku, semiše, alcantary, s teflonovou úpravou.\nDíky extrakčnímu čištění dojde k hygienickému a důkladnému odstranění nečistot. Odstraní se tak prach, alergeny, zaschlé skvrny, mastnota, pachy (cigaretové i zvířecí) nejen z povrchu, ale i z hloubky koberce. Dochází k oživení barev i k regeneraci vlákna koberce.\n\nČasto se lidé mylně domnívají, že koberce jsou živnou půdou pro roztoče. Tento omyl byl vyvrácen německým zkušebním ústavem Aachen Forschungsinstitut e.V., který se na tuto problematiku specializuje. Roztoče v kobercích nežijí, nemají v nich totiž vhodné podmínky pro svůj život, v koberci mohou být pouze jejich vysušené exkrementy navázány na domácí prach, které se tam dostanou z postele, nebo pohovky. Neschopnost roztočů žít v kobercích potvrzuje zjištěná skutečnost, že v kancelářských prostorech, vybavených koberci se roztoči nevyskytují. Naopak vhodným místem pro pobyt roztočů jsou matrace, polštáře, přikrývky, v menší míře sedací soupravy.\n\nAlergeny jsou výkaly roztoče, výtrusy plísní apod. Tyto alergeny pochází v bytech z 90 % případů z postelí, kdy se jedná o výměšky roztočů, žijících zejména v matracích postelí, tyto výměšky po uschnutí vytváří malé částice, které víří vzduchem a do cca 15 minut spadají na podlahu a spojují se s bytovým prachem. Z tohoto hlediska má velký význam extrakční čištění matrací a sedacích souprav i z důvodu odstranění roztočů a jejich alergenů.\nU extrakční metody docílíme mnohem vyšší účinnosti a efektivity čištění, než je tomu u klasického způsobu suchého vysávání. Je to způsobeno použitím speciálního čisticího prostředku, který je vpraven nejen na povrch, ale pod tlakem i do hloubky čištěného materiálu, kde jsou nečistoty rozpuštěny a následně vysokovýkonnou turbínou ihned odsáty. Nedochází tak k efektu, který nastává u ručního tepování koberců a čalounění, kdy jsou sice nečistoty rozrušeny čisticím prostředkem, ale nejsou následně důkladně odsáty, takže zůstávají nadále v čištěném materiálu a po zaschnutí jsou spojeny s vláknem koberce či čalounění. Navíc u ručního tepování zůstává v materiálu velké množství vlhkosti, která může způsobit následný výskyt plísní, naopak u extrakčního čištění tento problém díky důslednému odsátí čisticího roztoku nenastává.\nČetnost použití této metody je závislá na míře zatížení prostoru, na míře znečištění a na intervalu běžného denního čištění. U zátěžových koberců a koberců vystavených intenzívnějšímu zatížení je tedy četnost vyšší než např. u bytových koberců:\nDoba čištění je závislá na:\nObecně lze říci, že za jednu hodinu lze vyčistit plochu cca 30–40 mu syntetických a zátěžových koberců s nízkým vlasem (do 10 mm) a cca 15–30 m u vpichovaných koberců, koberců vlněných a koberců s vysokým vlasem (nad 10 mm). Po čištění extrakční metodou nezůstávají koberce a čalounění mokré, ale pouze vlhké, jelikož díky výkonnému extraktoru dochází k důkladnému odsátí čisticího roztoku z čištěné plochy. I přesto je nutné čištěnou plochu nechat vyschnout. Doba vysychání je závislá opět na typu konstrukce nášlapné vrstvy koberce, na délce vlasu koberce, hustotě vlasu koberce, na teplotě, vlhkosti a míře větratelnosti. Přibližná doba schnutí se pohybuje mezi 5–10 hodinami u extrakčního čištění klasickou hubicí s tryskami, v případě použití speciálního nástavce se doba zkracuje a činí 2–4 hodiny.\n"}
{"id": "835682", "url": "https://cs.wikipedia.org/wiki?curid=835682", "title": "Marie Vildová", "text": "Marie Vildová\n\nMarie Vildová (* 7. prosince 1962) byla česká politička za KSČM, po sametové revoluci československá poslankyně Sněmovny národů Federálního shromáždění.\n\nNa ustavujícím sjezdu KSČM v březnu 1990 byla jistá Marie Vildová zvolena do Ústředního výboru KSČM. Uvádí se bytem Beroun. Ve volbách roku 1992 byla za KSČM, respektive za koalici Levý blok, zvolena do české části Sněmovny národů (volební obvod Středočeský kraj). Ve Federálním shromáždění setrvala do zániku Československa v prosinci 1992.\n\n"}
{"id": "835686", "url": "https://cs.wikipedia.org/wiki?curid=835686", "title": "Nejlepší kamarád", "text": "Nejlepší kamarád\n\nNejlepší kamarád (anglicky \"A Boy's Best Friend\") je krátká sci-fi povídka spisovatele Isaaca Asimova, která vyšla v březnu 1975 v časopisu \"Boys' Life\". Byla poté zařazena do autorovy povídkové sbírky \"The Complete Robot\". Česky vyšla ve sbírce \"Robohistorie I.\" z roku 2004. Autor napsal povídku 10. září 1974, vzdáleně připomíná jeho dřívější povídku „Robbie“.\n\n\nDěj se odehrává v daleké budoucnosti na Měsíci, který je obydlen. Andersonovi koupí svému synovi Jimmymu (který se na rozdíl od svých rodičů na Měsíci narodil) Rofana - robotickou napodobeninu psa. Byl poměrně drahý a také jeho údržba něco vyžaduje. Je to však zdařilá imitace živého tvora a Jimmy si jej zamiluje. Rofan jej doprovází na každém kroku, i na vycházkách po měsíčním povrchu. Jimmyho rodiče se později rozhodnou koupit a dovézt mu ze Země živého psa, štěně skotského teriéra. Ale Jimmy se Rofana nechce vzdát, natolik pevné pouto se vyvinulo mezi ním a Rofanem.\n"}
{"id": "835689", "url": "https://cs.wikipedia.org/wiki?curid=835689", "title": "Xiah Junsu", "text": "Xiah Junsu\n\nKim Junsu (korejsky: ), (japonsky: ); se narodil 15. prosince 1986; registrované datum narození 1. ledna 1987, také známý pod svým koncertním jménem Xiah (vyslovuje se \"ši-ja\") nebo Xia, je jihokorejský zpěvák, skladatel a herec. Známý jako člen jihokorejského boy bandu TVXQ a nyní JYJ. \n"}
{"id": "835690", "url": "https://cs.wikipedia.org/wiki?curid=835690", "title": "Desana", "text": "Desana\n\nDesana je italská obec v provincii Vercelli v oblasti Piemont.\n\nK 31. prosinci 2010 zde žilo 1 083 obyvatel.\n\nAsigliano Vercellese, Costanzana, Lignana, Ronsecco, Tricerro, Vercelli\n"}
{"id": "835691", "url": "https://cs.wikipedia.org/wiki?curid=835691", "title": "Kanton Caumont-l'Éventé", "text": "Kanton Caumont-l'Éventé\n\nKanton Caumont-l'Éventé (fr. \"Canton de Caumont-l'Éventé\") byl francouzský kanton v departementu Calvados v regionu Dolní Normandie. Skládal se ze 14 obcí. Zrušen byl v roce 2015.\n\n"}
{"id": "835692", "url": "https://cs.wikipedia.org/wiki?curid=835692", "title": "Kanton Morteaux-Coulibœuf", "text": "Kanton Morteaux-Coulibœuf\n\nKanton Morteaux-Coulibœuf (fr. \"Canton de Morteaux-Coulibœuf\") byl francouzský kanton v departementu Calvados v regionu Dolní Normandie. Skládal se z 20 obcí, zrušen byl v roce 2015.\n\n"}
{"id": "835693", "url": "https://cs.wikipedia.org/wiki?curid=835693", "title": "Kanton Pont-l'Évêque", "text": "Kanton Pont-l'Évêque\n\nKanton Pont-l'Évêque (fr. \"Canton de Pont-l'Évêque\") je francouzský kanton v departementu Calvados v regionu Normandie. Od roku 2015 se skládá ze 48 obcí, do té doby byl tvořen 20 obcemi.\n"}
{"id": "835694", "url": "https://cs.wikipedia.org/wiki?curid=835694", "title": "Kanton Orbec", "text": "Kanton Orbec\n\nKanton Orbec (fr. \"Canton d'Orbec\") byl francouzský kanton v departementu Calvados v regionu Dolní Normandie. Skládal se z 19 obcí, zrušen byl v roce 2015.\n\n"}
{"id": "835695", "url": "https://cs.wikipedia.org/wiki?curid=835695", "title": "Kanton Ouistreham", "text": "Kanton Ouistreham\n\nKanton Ouistreham (fr. \"Canton d'Ouistreham\") je francouzský kanton v departementu Calvados v regionu Normandie. Od roku 2015 se skládá ze 11 obcí, do té doby byl tvořen 7 obcemi.\n"}
{"id": "835696", "url": "https://cs.wikipedia.org/wiki?curid=835696", "title": "Kanton Isigny-sur-Mer", "text": "Kanton Isigny-sur-Mer\n\nKanton Isigny-sur-Mer (fr. \"Canton d'Isigny-sur-Mer\") byl francouzský kanton v departementu Calvados v regionu Dolní Normandie. Skládal se z 24 obcí, zrušen byl v roce 2015.\n\n"}
{"id": "835697", "url": "https://cs.wikipedia.org/wiki?curid=835697", "title": "Kanton Honfleur", "text": "Kanton Honfleur\n\nKanton Honfleur (fr. \"Canton d'Honfleur\") byl francouzský kanton v departementu Calvados v regionu Dolní Normandie. Skládal se ze 13 obcí, zrušen byl v roce 2015.\n\n"}
{"id": "835698", "url": "https://cs.wikipedia.org/wiki?curid=835698", "title": "Lachtan šedý", "text": "Lachtan šedý\n\nLachtan šedý (\"Neophoca cinerea\") je endemický ploutvonožec obývající pobřeží Austrálie, jediný druh monotypického rodu Neophoca z čeledě lachtanovitých. Jako jediní z ploutvonožců mají nesynchronní reprodukční cyklus trvající průměrně 17,5 měsíce.\n\nPáří se, rodí a vychovávají potomstvo na písečných, travnatých nebo skalnatých pobřežích okolo Západní Austrálie (asi 30 % populace) a Jižní Austrálie (asi 70 %). V 19. století se hojně vyskytovali ještě okolo břehů Victorie, Nového Jižního Walesu a Tasmánie, v současnosti jsou tam spatřeni jen vzácně. Své nepříliš rozsáhlé hnízdiště mívají na ostrůvcích jen málo vzdálených od pevniny nebo na pobřežních skaliskách. Pouze na pěti ze 73 známých hnízdišť se průměrně rodí více než stovka mláďat ročně, což představuje téměř 60 % všech narozených. Největší lokality se nacházejí u pobřeží Jižní Austrálii, jsou to: Dangerous Reef, The Pages Islands, West Waldegrave Island, Seal Bay na Kangaroo Island a Olive Island. Několik málo drobných kolonií se nachází přímo na pevnině. Preferují chráněné závětrné strany ostrovů a mělké pobřežní vody pro výuku plavání potomků. Největší kolonii na The Pages Islands tvoří asi 1650 jedinců a za sezonu je zde odchováno asi 160 mláďat. V malých koloniích bývá jen okolo 100 zvířat a rodí se tam do 30 mláďat.\n\nNevydávají se za potravou daleko, zdržují se převážně v kontinentálních šelfových vodách blízko své rodné kolonie na kterou se také vracejí k páření. Před bouřlivým počasím se někdy ukrývají v písečných dunách nebo ve vnitrozemí, byli spatřeni i ve vzdálenosti 9 km od pobřeží. Vylézají také na kamenité útesy až do výše 30 metrů. Jejich nejbližším příbuzným je lachtan novozélandský.\n\nLachtani šedí mají poměrně velikou hlavu s dlouhou, zúženou a tupou tlamou, jejich ušní boltce jsou velmi malé a přiléhají k hlavě. Dospělí samci mají vrchol hlavy a šíjí tmavě hnědou až krémovou, hrudní a krční partie světlejší, jejich lebka je mohutnější a tělo celkově mohutnější. Samice a nedospělí samci jsou na svrchní straně těla žlutí až stříbřitě šedí, na spodní hnědí až světle žlutí. Sexuální dimorfismus se projevuje i ve velikost. Samci měří až 2,5 m a váží 300 kg, samice dorůstají do délky okolo 1,8 m a váhy 105 kg. Mají silné přední i zadní ploutve, dokáži je složit pod sebe a vztyčit se na nich, jsou na pevné zemi velmi pohybliví. Při plavání veslují předními a kormidlují zadními.\n\nPotravu si hledají v pobřežních vodách, potápějí se převážně do hloubky 40 až 80 metrů na dobu 2 až 4 minuty. Zaregistrovaný nejhlubší ponor činil 105 metrů a nejdelší čas ponoru byl okolo 8 minut. Soustřeďují se na mělké vody kde lapají kořist u dna, bývají to hlavně ryby, hlavonožci, korýši, malí tučňáci i želvy. Větší kořist vynášejí na povrch kde ji roztrhávají na polykatelné sousta. Lovu věnují hodně času, loví v málo úživném teplém Leeuwinově proudu který hlavně v zimě obsahuje málo potravy. Samci se při lovu vzdalují od své kolonie do 200 km, samice během kojení mláďat loví ve vzdálenosti 20 až 30 km od pobřeží.\n\nNejpozoruhodnější u samic lachtanů šedých je doba březosti trvající až 14 měsíců a situace, že samice nevrhnou mláďata v kolonií ve stejnou dobu (synchronně), ale v rozmezí 4 až 7 měsíců. Z toho vychází průměrná doba mezi jednotlivými vrhy kolonie 17,5 měsíců. Navíc doby porodů v každé kolonii neprobíhají ve stejných měsících jako v ostatních. Mláďata lachtana šedivého se tak rodí průběžně po celý rok, v letním i zimním období. Dosud není známo, jaká okolnost tento nepravidelný a neroční cyklus vyvolává.\n\nAni mezi blízkými hnízdišti neprobíhá výměna samic, jejich geny se navzájem mísí jen minimálně. Geny samců jsou rozptýleny v okruhu do 200 km. Vyšetřováním genetické struktury pomoci mitochondriální DNA se zjistilo, že populace v jednotlivých koloniích jsou genetický tak velice rozdílné, že to nemá u jiných mořských savců obdoby. Rozdělení samic do jednotlivých kolonií muselo nastat již v dávnověku a stále se striktně po další a další generace dodržuje. Mladiství i dospělí samci občas mezi blízkými koloniemi migrují.\n\nSamice připlouvají na břeh asi dva dny před porodem. Mláďata váží mezi 6,4 až 7,9 kg a jsou velká 62 až 68 cm. Samice asi po 10 dnech přerušuje kojení na dva a postupně více dnů a odcházívá do moře za potravou, u mláděte většinou zůstává starší \"sestra\". O mládě se samice stará až 18 měsíců a obvykle jej odstaví až při příštím vrhu. Pokud samice nezabřezne, kojí mládě i 40 měsíců. Někdy kojí současně potomka čerstvě narozeného i toho z minulého vrhu. Jsou známy případy, že při uhynutí samice se o mládě starala cizí.\n\nSamice jsou schopné páření asi za týden po porodu, na což netrpělivě čekají samci bránicí své stádo 4 až 5 samic hlasitými hrdelními zvuky a výhrůžnými gesty a pohyby. Tyto zápasy podstupují vždy po návratu z krmení v moři, kdy si znovu musí vybojovat \"své\" samice a území. Při těchto zápasech, stejně jako při páření, je mnoho mláďat pošlapáno. Některé samice mívají mladé ob jeden rok, samci o potomstvo nejeví pražádný zájem. V prvých dvou létech se odhaduje úmrtnost zvířat na 40 až 80 %. Samice mají prvá mláďata průměrně ve 4,5 létech, samec se může pářit v 6 létech. Průměrně se dožívají 11 let.\n\nV současnosti se odhaduje počet lachtanů šedých na 11 200 jedinců. Jsou australskými zákony považováni za vzácné a jsou zvláště chráněni. Jejich počet v 18. a 19. století následkem lovu značně poklesl a doposud se přes všechna opatření nezvýšil, je stále zhruba na stejné výši.\n\nDruh je potenciálně ohrožen neschopnosti samic při zániku \"domácí\" kolonie zařadit se do kterékoliv jiné. Nepříznivou okolností je také dlouhá doba od početí do porodu výrazně zpomalující rozšiřování druhu. Z přirozených nepřátel je nejnebezpečnější žralok bílý. Největším zlem jsou pro ně ale rybáři, do jejíž sítí se často chytnou a udusí. Rybářům často vybírají ze sítí ulovené ryby nebo humry i políčené nástrahy na větší ryby.\n\nPodle IUCN jsou lachtani šedí hodnoceni jako ohrožený druh (EN).\n"}
{"id": "835702", "url": "https://cs.wikipedia.org/wiki?curid=835702", "title": "Kanton Le Bény-Bocage", "text": "Kanton Le Bény-Bocage\n\nKanton Le Bény-Bocage (fr. \"Canton du Bény-Bocage\") byl francouzský kanton v departementu Calvados v regionu Dolní Normandie. Skládal se z 20 obcí, zrušen byl v roce 2015.\n\n"}
{"id": "835704", "url": "https://cs.wikipedia.org/wiki?curid=835704", "title": "Micky Yoochun", "text": "Micky Yoochun\n\nPak Ju-čchon (hangul: 박유천, hanča: 朴有天; * 4. června 1986), někdy také známý pod svým koncertním jménem Micky Yoochun (v Jižní Koreji), je korejský zpěvák, rapper, skladatel, textař a herec. Byl členem populárního jihokorejského boy bandu JYJ, ale debutoval i jako člen jihokorejské popové skupiny TVXQ.\n\nDne 23. dubna 2019 oznámila agentura Park's Yoochunův odchod do důchodu.\n\n"}
{"id": "835706", "url": "https://cs.wikipedia.org/wiki?curid=835706", "title": "Jednoho dne", "text": "Jednoho dne\n\nJednoho dne () je sci-fi povídka spisovatele Isaaca Asimova, která vyšla poprvé v srpnu 1956 v časopise \"Infinity Science Fiction\". Byla následně zařazena do sbírek \"Earth Is Room Enough\" (1957), \"The Complete Robot\" (1982), \"Robot Visions\" (1990) a \"The Complete Stories, Volume 1\" (1990). Česky vyšla ve sbírkách \"Vize robotů\" (1994) a \"Robohistorie I.\" (2004).\n\n\nDěj se odehrává v budoucnosti, kde počítače hrají zásadní roli ve společnosti. Lidé pracují jako jejich obsluha, ale většinu myšlení přenechávají strojům. Na školách se učí programování, zato čtení a psaní se stalo přežitkem.\n\nHoch jménem Niccolo Mazetti vlastní starší model počítače Barda, jehož funkcí je náhodně generovat a vyprávět pohádky. Když se k Niccolovi zastaví jeho starší kamarád Paul (kterého Niccolo obdivuje, protože vyniká v programování), dívá se na starý typ počítače s despektem. Navrhne Niccolovi provést upgrade, nahrát do něj knihu o informatice a programování. Kluci se baví o panu Dohertym (starší učitel), který Paulovi ukázal několik věcí, které vzhledem k progresu počítačů upadly v zapomnění - logaritmické pravítko, písmo, aj. Paula napadne, že by se písmo dalo využít k předávání kódovaných zpráv. Když společně odchází k Paulovi domů podívat se na nějaké knihy, Niccolo vrazí do Barda a nechtěně jej zapne. Kluci už jsou dávno pryč, ale Bard stále vypráví příběh o sobě samotném, dokud se v něm něco nezasekne...\n"}
{"id": "835710", "url": "https://cs.wikipedia.org/wiki?curid=835710", "title": "Kostel svatého Petra a Pavla (Bohnice)", "text": "Kostel svatého Petra a Pavla (Bohnice)\n\nKostel svatého Petra a Pavla je kostel nacházející se v pražské čtvrti Bohnice, ve Starých Bohnicích. Jedná se o nevelkou stavbu ve tvaru řeckého kříže. Kostelík je chráněn jako kulturní památka České republiky.\n\nPůvodně románský kostel založený roku 1158 byl kompletně přestavěn do pozdně barokní podoby ve 30. letech 18. století a upravován roku 1805; budova fary je z roku 1738. Na konci 18. století byla při rozebírání starého oltáře objevena olověná truhlice, v níž byla zakládací listina kostela, ve které pražský biskup Daniel potvrdil, že 30. května 1158 vložil do oltářního kamene ostatky svatých jako důkaz o vykonaném svěcení. Připojuje také jména krále Vladislava a královny Judity a jako zakladatele kostela uvádí vyšehradského probošta Gervasia. \n\nPři kostele býval hřbitov, který byl pravděpodobně na přelomu 19. a 20. století zrušen a přeložen na nový hřbitov.\n\n"}
{"id": "835711", "url": "https://cs.wikipedia.org/wiki?curid=835711", "title": "Zvláštní čarodějnický díl", "text": "Zvláštní čarodějnický díl\n\nZvláštní čarodějnický díl (někdy chybně \"Speciální čarodějnický díl II\" nebo \"Zvláštní čarodějnický díl II\") (anglicky \"Treehouse of Horror II\") je 7. díl 3. řady amerického animovaného seriálu \"Simpsonovi\". Premiéru v USA měl 31. října 1991. Scénář napsali Al Jean, Mike Reiss, Jeff Martin, George Meyer, Sam Simon a John Swartzwelder.\n\nBart, Líza a Maggie se vracejí z koledy. Začnou s Homerem jíst sladkosti, ale Marge je varuje, že budou mít noční můry.\n\nRodina Simpsonových je v Maroku. Homer koupí od místního obchodníka opičí pracku, která mu splní 4 libovolná přání, ale zároveň každé přání doprovází nějaká pohroma. Po návratu domů se ale Marge pracka moc nezamlouvá. Ve chvíli nepozornosti si ji vezme Maggie a něco si přeje. K domu přijede přepychové auto. Pak ale zazvoní zvonek, Maggie dostane nový dudlík a auto odjede. Další přání má Bart. Chce aby jeho rodina bohatá a slavná. Stane se. Jdou do nejdražší restaurace ve městě, ale lidé už jich mají dost. Pracku si vezme Líza a potají si přeje světový mír. Ten je skutečně vyhlášen. Všechny zbraně jsou zničeny. Situace využijí Kang a Kodos a bezbrannou Zemi obsadí. Homer si poté přeje krůtí sendvič, ale maso je trochu sušší. Protože už pracka splnila všechna 4 přání, jde ji Homer hodit do popelnice. Tam se nachomýtne Ned. Homer mu pracku dá a on si přeje, aby je zbavila vetřelců. Lidé oslavují Neda.\n\nObyvatelé města si musejí dávat pozor, aby je napadaly pouze šťastné myšlenky, jinak by je Bart, který umí číst myšlenky a proměnit kohokoliv a cokoliv na co se mu jen zlíbí, proměnil. U Simpsonů se koná snídaně a po ní jedou děti do školy. Ve školním autobuse se Bart rozhodne, že bude dnes řídit on místo Otty. Ve škole při rozdávání testů z dějepisu paní učitelka ohlásí, že se znovu změnily dějiny, aby odpovídaly Bartovu testu. Například že Ameriku objevil v roce 1942 nějaký chlap a Amerika se nyní jmenuje Trapárna. Doma se Homer pokusí Barta přetáhnout po hlavě židlí. Jelikož ale Bart umí číst myšlenky, tak mu to překazí - promění ho v klauna na pružině. Marge vezme Barta k psychologovi Marvinu Monroeovi, ten Homerovi poradí, aby se Bartovi více věnoval a lépe ho poznal. Chodí spolu na baseball, do kostela, na horskou dráhu a rybařit. Jeden večer Bart říká Homerovi, že by se mu chtěl nějak odvděčit a Homer chce zpět své staré tělo.\n\nHomer v práci spí a je vyhozen. Hledá novou práci a stane se z něj hrobník. V jednom hrobě ale usne. Pan Burns postaví nového robotického pracovníka, ale potřebuje do něj lidský mozek. Vydají se se Smithersem na hřbitov a když vidí Homera v otevřeném hrobě vezmou jeho. Ve své laboratoři mu Burns vyndá mozek a vloží do svého robota. Robot je ale stejně líný jako byl Homer a to Burnse zklame. Smithers ho přemluví, aby mozek vrátil zpět. Když pak kopne do robota, ten na něj spadne a rozdrtí mu všechny kosti. Smithers přišije jeho hlavu na Homerovo tělo. Když se Homer probudí ze svého snu, zjistí že skutečně má na svém těle hlavu pana Burnse.\n"}
{"id": "835712", "url": "https://cs.wikipedia.org/wiki?curid=835712", "title": "Heretic Commando", "text": "Heretic Commando\n\nHeretic Commando - Rise Of The New Antikrist je čtvrté album české deathmetalové kapely Hypnos.\n\n\n\n"}
{"id": "835713", "url": "https://cs.wikipedia.org/wiki?curid=835713", "title": "Kanton Vire", "text": "Kanton Vire\n\nKanton Vire (fr. \"Canton de Vire\") je francouzský kanton v departementu Calvados v regionu Normandie. Při reformě kantonů v roce 2014 byl utvořen z 26 obcí, do té doby sestával 8 obcí. V květnu 2016 ho tvořilo 19 obcí (vzhledem k procesu slučování některých obcí).\n"}
{"id": "835714", "url": "https://cs.wikipedia.org/wiki?curid=835714", "title": "Kanton Ryes", "text": "Kanton Ryes\n\nKanton Ryes (fr. \"Canton de Ryes\") byl francouzský kanton v departementu Calvados v regionu Dolní Normandie. Skládal se z 25 obcí, zrušen byl v roce 2015.\n\n"}
{"id": "835715", "url": "https://cs.wikipedia.org/wiki?curid=835715", "title": "Kanton Saint-Pierre-sur-Dives", "text": "Kanton Saint-Pierre-sur-Dives\n\nKanton Saint-Pierre-sur-Dives (fr. \"Canton de Saint-Pierre-sur-Dives\") byl francouzský kanton v departementu Calvados v regionu Dolní Normandie. Skládal se ze 13 obcí, zrušen byl v roce 2015.\n\n"}
{"id": "835716", "url": "https://cs.wikipedia.org/wiki?curid=835716", "title": "Kanton Saint-Sever-Calvados", "text": "Kanton Saint-Sever-Calvados\n\nKanton Saint-Sever-Calvados (fr. \"Canton de Saint-Sever-Calvados\") byl francouzský kanton v departementu Calvados v regionu Dolní Normandie. Skládal se z 18 obcí, zrušen byl v roce 2015.\n\n"}
{"id": "835718", "url": "https://cs.wikipedia.org/wiki?curid=835718", "title": "Kanton Thury-Harcourt", "text": "Kanton Thury-Harcourt\n\nKanton Thury-Harcourt (fr. \"Canton de Thury-Harcourt\") je francouzský kanton v departementu Calvados v regionu Normandie. Při reformě kantonů v roce 2014 byl utvořen z 51 obcí, do té doby sestával z 26 obcí. V květnu 2016 ho tvořilo 47 obcí (vzhledem k procesu slučování některých obcí).\n"}
{"id": "835719", "url": "https://cs.wikipedia.org/wiki?curid=835719", "title": "Lissie", "text": "Lissie\n\nElisabeth Maurus (narozena 21. listopadu 1982), známá pod pseudonymem Lissie, je americká folk rocková zpěvačka a vítězka ankety magazínu Paste v kategorii Nejlepší nový sólový umělec roku 2010. Svoje debutové EP, \"Why You Runnin'\", vydala v listopadu roku 2009. Její debutové studiové album, \"Catching a Tiger\", vyšlo v červnu 2010.\n\nLissie se narodila a vyrostla v Rock Island v Illinois. Její otec se živí jako lékař a její matka je interiérová designérka. O zpěv a hudbu se zajímala už jako malá dívka. V 9 letech ztvárnila hlavní roli v muzikálu \"Annie\". \"Na střední škole to vypadá, že každý prožívá největší drama za celý svůj život. Takže to bylo právě to období, kdy jsem se ponořila do hudby, což byl pro mě jediný způsob, jak zůstat při smyslech.\" řekla Lissie při rozhovoru.\n\nV posledním ročníku střední školy byla vyloučena kvůli něčemu, co popsala jako \"něco hloupého, co bylo jakési vyústění hodně negativních věcí, které se staly\". She got her diploma at an alternative outreach center. Po této události strávila dva roky na univerzitě Colorado State University ve Fort Collins. Během této doby předskakovala na koncertech muzikantů, kteří navštěvovali město. Spolupracovala s DJ Harry z SCI Fidelity Records na skladbě \"All My Life\", která zazněla v televizních seriálech \"Dr. House\", \"O.C.\", \"Veronica Mars\" a \"Wildfire\". Poté, co strávila semestr v Paříži, dokončila svá studia, aby se posunula v hudební kariéře. V roce 2007 vydala EP obsahující 4 skladby, které se vysílaly v ranní show rádia KCRW.\n\nZačátkem roku 2008 ji zpěvák Lenny Kravitz přizval jako předskokanku k jeho turné s názvem Love Revolution Tour, poté, co ho jeho přítel upozornil na její stránku na MySpace. Později toho roku se skladba, \"The Longest Road\", kterou napsala společně s DJ Morgan Page dostala na 4. příčku hitparády magazínu \"Billboard\". \"Shodli jsme se na tom, že Morgan zremixuje některý z mých starších songů (...) Ale nakonec jsme se rozhodli, že společně napíšeme úplně nový song\", sdělila v rozhovoru s novinami \"Quad-City Times\". Remix této písně DJem Deadmau5 byl nominován na cenu Grammy v kategorii za \"Nejlepší remixovou nahrávku, Non-Classical\".\n\nJejí EP, \"Why You Runnin'\", bylo produkováno Billem Reynoldsem z kapely Band of Horses a bylo vydáno v listopadu 2009 nahrávací společností Fat Possum Records. Jedna ze skladeb, \"Oh Mississippi\", byla složena společně s Edem Harcourtem, s kterým se seznámila přes společného kamaráda. EP bylo zahrnuto v seznamu \"Devět nejvíce slibných debutových alb roku 2009\", který sestavil časopis Paste.\nNa začátku roku 2010 vyjela na společné turné po Spojeném království se zpěvákem-skladatelem Joshua Radinem.\n\nLissie má podepsanou smlouvu s vydavatelstvím společnosti Sony Music UK Columbia Records. Její debutové album, \"Catching a Tiger\", bylo vydáno 21. června 2010. Toto album bylo nahráno v Nashvillu v roce 2009 a produkoval ho Jacquire King. První singl z alba, \"In Sleep\", byla vybrána jako \"Píseň dne\" magazínem \"Q\" dne 13. března 2010. Druhý singl, \"When I'm Alone,\" byl vydán společně s albem; později byl zvolen jako song roku 2010 aplikací iTunes UK.\n\nV srpnu 2010 byl její singl \"Cuckoo\" zvolen drtivou většinou posluchačů jako Nahrávka týdne rádiové stanice Heart FM Spain (www.heartfmspain.com). Singl byl také ohodnocen \"A\" v playlistu radia BBC, když se vysílal 20× za týden na nejpopulárnější britské stanici. The \"Cuckoo\" EP includes Lissie's live version of \"Bad Romance\" by Lady Gaga, which became popular online before being included on the release.\n\n31. srpna 2010 účinkovala v pořadu Great British Songbook, kde zazpívala cover verzi písně \"Stairway to Heaven.\" Moderátor tohoto pořadu, Simon Mayo, ji popsal jako \"dechberoucí\".\n\nJejí skladba \"Little Lovin\" je součástí proma k 2. sérii seriálu Justified.\n\nOtevírala benefiční koncert muzikanta Toma Pettyho, který se konal ve prospěch nového losangeleského rádia 88.5 KCSN.\n\nLissie spolupracovala na 4 skladbách se skupinou Snow Patrol z jejich alba \"Fallen Empires\", které vyšlo v listopadu roku 2011.\n\nJejí coververze písně 'Go Your Own Way' od skupiny Fleetwood Mac, byla užita v reklamě firmy Twinings začátkem roku 2012. Tato skladba byla také použita jako úvodní píseň na rozhlasové stanici BBC Radio 4, která předchází audio knize Stonemouth spisovatele Iaina Bankse čtené hercem Davidem Tennantem.\n\nLissie nazpívala společně s britským zpěvákem Robbie Williamsem píseň s názvem \"Losers\", která je součástí jeho alba \"Take the Crown\" vydaného 2. listopadu 2012. Producentem tohoto alba byl Jacknife Lee, který s Lissie spolupracuje na jejím druhém albu, které by mělo vyjít v létě tohoto roku.\n\nLissie momentálně žije ve městě Ojai v Kalifornii. Jejím přáním bylo bydlet poblíž Los Angeles a Ojai shledala jako místo, které je \"dostatečně blízko L.A., bez veškerého chaosu a dopravních zácp L.A.\" Je zapálenou fanynkou fantasy literatury, označujíce \"His Dark Materials\" a knižní sérii \"Harryho Pottera\" jako své nejoblíbenější. Vlastní psa rasy Lhasa Apso, kterému dala jméno Byron.\nJe blízkou přítelkyní britské zpěvačky Ellie Goulding, se kterou vyjela na turné po Spojeném království v roce 2010.\n\nTyto skladby byly vydány na albech, která nebyla studiová alba vydaná zpěvačkou Lissie.\n\n"}
{"id": "835720", "url": "https://cs.wikipedia.org/wiki?curid=835720", "title": "Kanton Trouville-sur-Mer", "text": "Kanton Trouville-sur-Mer\n\nKanton Trouville-sur-Mer (fr. \"Canton de Trouville-sur-Mer\") byl francouzský kanton v departementu Calvados v regionu Dolní Normandie. Skládal se z devíti obcí, zrušen byl v roce 2015.\n\n"}
{"id": "835736", "url": "https://cs.wikipedia.org/wiki?curid=835736", "title": "Turkish Airlines", "text": "Turkish Airlines\n\nTurkish Airlines, Inc. (\"Türk Hava Yolları Anonim Ortaklığı\") jsou národní leteckou společností Turecka se sídlem v Istanbulu. Provozuje síť linek do 292 destinací (listopad 2016). Hlavní základnou společnosti je Atatürkovo letiště Istanbul, další jsou Mezinárodní letiště Ankara-Esenboğa, Mezinárodní letiště Sabiha Gökçen. V posledních letech dochází k obrovskému rozvoji společnosti – od roku 2007 se počet přepravených cestujích trojnásobil z 19,6 mil na 61 mil. v roce 2015, počet destinací ze 107 v roce 2005 na současných 292 (listopad 2016). Aerolinie měly ke konci roku 2015 47 000 zaměstnanců, za rok 2015 dosáhly obratu 2 miliard TL. Turkish Airlines jsou od 1. dubna 2008 oficiální člen Star Alliance.\n\nSesterskými společnostmi Turkish jsou (2017) Anadolujet a SunExpress.\n\nSpolečnost byla založena 20. května 1933 jako Státní aerolinie (\"Devlet Hava Yollari-DHY\"), podléhající Ministerstvu obrany. V srpnu 1933 začala s lety mezi Istanbulem, Eskişehirem a Ankarou. Flotilu společnosti tehdy tvořily 2 pětimístné letouny Curtiss Kingbird, 2 čtyřmístné Junkersy F.13 a desetimístný Tupolev ANT-9. V září získaly aerolinie tři letadla typu de Havilland D.H.86 Express. K většímu rozvoji dochází teprve po konci 2. světové války, do flotily je v roce 1945 zařazeno 30 kusů Douglas DC-3 a 3 ks Douglas C-47 Skytrain. První mezinárodní let je vykonán 12.2 1947 na trase Ankara-Istanbul-Athény. Až v roce 1951 následují Bejrút, Káhira a Nikósie. 21. května 1955 dochází k reorganizaci tureckého letectví, čehož důsledkem je k 1.3.1956 založení dnešních Turkish Airlines Inc. Ve stejném roce následuje vstup do IATA. V roce 1957 přebírají ve společnosti 6.5% podíl britské BOAC. Prvním turbovrtulovým letadlem ve flotile je v roce 1958 v počtu 5 kusů dodaný Viscount 794, následovaný v roce 1960 6 kusy velmi moderního Fokkeru F-27.\n\nProudová éra Turkish Airlines začala v roce 1967 dodávkou 3 kusů McDonnell Douglas DC-9 a jejich uvedením do provozu 1. 9. 1967 na trase Ankara – Istanbul – Brusel.\n\nV červnu roku 2016 negativně postihnul rozvíjející se společnost pokus o vojenský převrat v Turecku. Turkish Airlines oznámily rekordní finanční ztrátu za první pololetí roku 2016 ve výši 644,4 milionů amerických dolarů. Od začátku platnosti zimního letového řádu byly zrušeny lety do osmnácti destinací, o lety přišla města: Aalborg, Akaba, Batna, Bordeaux, Friedrichshafen, Gassim, Chudžant, Ivano-Frankovsk, Janov, Kano, Karlsruhe, Kermanšáh, Münster-Osnabrück, Oš, Pisa, Rotterdam, Santiago de Compostela a Tlemcen. Na mnoha dalších, zejména evropských, ale i několika mezikontinentálních trasách bylo oznámeno snížení počtu frekvencí – například linka Istanbul – Budapešť byla redukována z 25 na pouhých 14 letů týdně. Linky z Istanbulu do Prahy se do zimního letového řádu 2016 redukce provozu nedotkly a lety zůstaly v nabídce s frekvencí tří letů denně. Také linka do Košic, zavedená v létě 2016, pokračuje v provozu i zimu 2016, s nabídkou tří letů týdně. Až desítky letadel byly staženy z provozu a uzemněny. V březnu 2017 byly ukončeny lety do japonské Osaky, naopak od 12. prosince 2016 otevřely Turkish Airlines lety na Zanzibar.\n\nDne 29. října 2018 bylo slavnostně otevřeno nové instanbulské letiště, na které se Turkish Airlines od 1. listopadu 2018 postupně začnou přesídlovat z obou istanbulských letišť.\n\nSpolečnost začala létat na Ruzyňské letiště 11. června roku 2000 s Boeingem 737, původní frekvence byla 1× týdně. Od té doby frekvence posílila, 1. května 2010 společnost začala létat dvakrát denně, v březnu 2015 byla linka posílena na tři denní frekvence. Na lince Praha – Istanbul nejdříve drželo monopol ČSA, které muselo od této linky v roce 2010 kvůli nízké rentabilitě ustoupit. Po tříročním monopolu začaly na této lince konkurovat Turkish Airlines nízkonákladové aerolinie Pegasus. Turkish Airlines v současnosti (2017) spojují Prahu s Atatürkovým letištěm v Istanbulu 3× denně s letouny Airbus A321-200, A319-100 nebo A320-200.\n\nKromě osobních letů Turkish Airlines létá do Prahy od 1. července 2017 také společnost pro náklad Turkish Airlines Cargo. Ty zahájily lety Riga – Praha – Instanbul se dvěma frekvencemi týdně. Na lince létá širokotrupý Airbus A330-200F.\n\nOd června 2016 provozují Turkish Airlines také linku do Košic s frekvencí 3 letů týdně.\n\nBoeing customer code Turkish Airlines je F2, přesné určení typu je tak např. 777-3F2ER.\n\nFlotila Turkish Airlines v listopadu roku 2016 čítala celkem 295 letounů s průměrným stářím 6 let (flotila mládne – v roce 2014 to bylo 6,6 let):\n\"Tento výčet není kompletní, jde pouze jen o existující články na české wikipedii.\"\n\n\n"}
{"id": "835740", "url": "https://cs.wikipedia.org/wiki?curid=835740", "title": "Peněžní převod", "text": "Peněžní převod\n\nPeněžní převod je způsob, jakým lze přesunout danou peněžní částku mezi osobami či institucemi a jejich bankovními účty. Peněžní převod probíhá buď bezhotovostně mezi dvěma účty, nebo složením vstupní částky v hotovosti u bankovní přepážky.\n\nOsoba, či instituce podávající příkaz k převodu je označována jako \"příkazce\", zatímco strana přijímající platbu jako \"příjemce\".\n\nPočátky bezhotovostních převodů nalezneme v 19. století, kdy se rozvíjela telegrafní síť. Ta umožnila odeslat částku bezpečně a rychle. Respektive byla odeslána informace o převodu z místa jeho podání na místo určení. Na začátku i na konci tak byla hotovost, peníze ale mohly být vyplaceny krátce poté, co byl na jiném místě stejný obnos složen příkazcem. Samotná platba probíhala následovně: Nejprve příkazce dorazil do banky, nebo na telegrafní úřad, kde podal pokyn k převodu. Zároveň složil příkazce stanovenou částku. Obsluha telegrafu pak odeslala informace do úřadu, kde byl následně příjemci vyplacen daný obnos. Část převodu tak již byla bezhotovostní, protože peníze, které složil příkazce, byly fyzicky převezeny případně až následně.\n\nElektronické převody jsou zajišťovány prostřednictvím elektronického internetového bankovnictví zajišťovaného bankou klienta.\n\nPředchůdcem tohoto bankovnictví byly služby prostřednictvím elektronických médií v 80. letech 20. století. Služby, které získaly popularitu hlavně koncem 80. let, využívaly terminálu spojeného s klávesnicí a televizní obrazovkou coby monitorem. K připojení k samotné aplikaci elektronického bankovnictví bylo zapotřebí telefonní linky. Online bankovnictví se objevilo poprvé v USA v New Yorku za součinnosti čtyř tamních velkých bank, které nabídly služby pomocí Videotex systému. Úspěch však nebyl velký, tento systém se ujal později pouze ve Francii a to díky dotování telekomunikačními službami. Ve Velké Británii se oblíbenosti těšila odvozenina systému nazvaná Prestel.\n\nBankovní převod umožněný trvalým příkazem je převodem, kterým je prováděn opakovaně v daných intervalech. Děje se tak automaticky. Příkazce jej proto zadává společně s oprávněním bance jej opakovaně provádět.\n\nElektronický bankovní převod je způsob převádění peněz bez potřeby použití papírových formulářů, díky čemuž se jedná zpravidla o bezhotovostní styk. Nejužívanějším příkladem elektronického převodu je přímý převod částky peněz mezi dvěma účty. Mezi elektronické převody však lze zařadit i veškeré další úkony probíhající skrze elektronický terminál, například platbu kreditními a debetními kartami, výběr peněz z bankomatu.\n\n\nBanky vybírají poplatky za službu jak od příkazce, tak od příjemce. Zpravidla tak činí banka každého z nich – za odeslání peněz banka příkazce a za příjem peněz banka příjemce.\n\n\nV Německu pro převody mezi jednotlivými finančními ústavy existuje několik bezhotovostních převodových sítí, nebo okruhů - německy \"Gironetze\" a \"Girokreise\" - které jsou rovněž propojeny a zpracovávají platby do zahraničí.\n\nJedná se o následující sítě:\n\nPrávními ustanovení ohledně převodů peněz v Německu se zabývají § 675c až § 675z, § 676 a § 676a až § 676c německého občanského zákoníku Bürgerliches Gesetzbuch. Finanční ústavy zároveň mají stanovena vlastní pravidla pro převody financí svých klientů.\n\nV roce 2002 Evropská komise zavedla regulaci poplatků vedoucí k jejich snižování, které si jednotlivé banky mohou účtovat za peněžní převody v eurech mezi jednotlivými členskými státy i v rámci nich. Výsledkem mají být nízké až žádné poplatky za elektronické peněžní převody v rámci Evropské unie.\n\nRoku 2005 se k nařízení o regulaci připojil Island, Lichtenštejnsko a Norsko. Tato regulace má nicméně být nahrazena projektem vytvoření jednotné oblasti pro platby v eurech (SEPA).\n\nEvropská komise v roce 2009 vydala novou regulaci označovanou (EC) No 924/2009 o mezinárodních platbách ve společenství a rušící předchozí regulaci označovanou jako (EC) No 2560/2001. Článek 1 nové regulace stanovuje, že mezinárodní IBAN/BIC platba v rámci prostoru SEPA nesmí stát na poplatcích více než platba vnitrostátní, ovšem pouze za předpokladu, že byla denominována v Eurech (pokud nebyl na národní měnu uplatněn článek 14 zmíněné regulace). Banka příjemce však může účtovat poplatek za případný převod mezi měnami. V souladu s článkem 7 dané regulace vstoupilo však toto pravidlo v platnost až od 1. listopadu 2012.\n\n"}
{"id": "835741", "url": "https://cs.wikipedia.org/wiki?curid=835741", "title": "Hřib rubínový", "text": "Hřib rubínový\n\nHřib rubínový (\"Rubinoboletus rubinus\" ) je velmi vzácná hřibovitá houba charakteristická růžovým zabarvením třeně a rourek. Vzhledem k vzácnému výskytu není známo, zda je houba jedlá.\n\n\n\nHoubu v roce 1866 nalezl a o dva roky později popsal anglický ilustrátor a přírodovědec Worthington George Smith jako \"Boletus rubinus\". Roku 1898 tento druh přeřadil Carl Ernst Otto Kuntze z rodu \"Boletus\" do rodu \"Suillus\" (klouzek), v roce 1946 pak Arthur Anselm Pearson do rodu \"Xerocomus\" (suchohřib). V roce 1969 jej Albert Pilát a Aurel Dermek s ohledem na specifické znaky (především téměř kulovité spory) přesunuli do nového rodu \"Rubinoboletus\". V roce 2006 překlasifikovali rakouští mykologové Wolfgang Klofac a Irmgard Krisai-Greilhuber rod \"Rubinoboletus\" na podrod rodu \"Chalciporus\" v souladu s návrhem Rolfa Singera, který v roce 1973 navrhl druhu název \"Chalciporus rubinus\".\n\nKlobouk 30 - 45 (60, uváděno také až 80) milimetrů v průměru, nejprve polokulovitý, později klenutý až rozprostřený. Povrch světle krémový, narezavělý nebo sytě okrový.\n\nRourky v mládí růžové (u kraje klobouku bílý lem), později rubínově červené, ve stáří až žlutohnědé. Póry mají totožnou barvu.\n\nTřeň tvarově variabilní, růžový (u velmi malých plodnic žlutý), na bázi žlutavý.\n\nDužina barevně neměnná, světlá - bělavá, v oblasti třeně přechází do žluta, v oblasti klobouku narůžověle mramorovaná. Chuť mírně nakyslá až natrpklá.\n\nVelmi mladé plodnice mohou mít třeň i čerstvě rozvité póry ještě světlé (běložluté), nezrůžovělé. Jejich povrch také bývá mazlavý či lepkavý.\n\nVelmi vzácný teplomilný druh nížin a pahorkatin. Preferuje světlé listnaté lesy, rybniční hráze, případně parky. Obvykle je vázán na duby. Fruktifikuje od července do října. Pilát jej řadil do druhů xerotermních dubohabrových hájů na vápencích.\n\nPrvní nález popsal roku 1868 Worthington George Smith na území Anglie. První nález v Německu učinil botanik a mykolog Erich Heinz Benedix v první polovině 20. století u Drážďan. V Polsku byl objeven 12. června 2007, kdy v parku Szczytnicki ve Vratislavi (Wrocław) nalezli pět plodnic pod skupinou dubů a lip.\n\nV Československu byl objeven v lese Kapánsku u Čejkovic (okres Hodonín) Janen Macků a Václavem Skalníkem v roce 1950 a nálezci opakovaně sbírán v letech 1957, 1958, 1959 a 1961. Do roku 1974 bylo v rámci Československa známo jen pět lokalit,</small> ještě Červená kniha v roce 1995 uvádí 4 lokality v České republice a jednu na Slovensku. V roce 2008 byl objeven u obce Holany poblíž rybníků u severní hranice CHKO Kokořínsko. V jižních Čechách byl do roku 2011 znám pouze ze dvou lokalit, na neupřesněné jihočeské rybniční hrázi byl potvrzen v roce 2013.\n\nV rámci chráněných území České republiky byl hřib rubínový popsán mimo jiné na následujících lokalitách:\n\nHřib rubínový je prakticky nezaměnitelný. Hřib červený je vybarvený odlišně, červený je povrch klobouku, rourky jsou žluté až žlutoolivové, nikoli růžové až červené.\n\nHřib rubínový je zařazen v Červené knize i v Červeném seznamu hub České republiky jako ohrožený druh (EN). Je proto třeba houbu chránit a případné nálezy hlásit mykologickým pracovištím. V posledních letech se začíná znovu objevovat.\n\n"}
{"id": "835742", "url": "https://cs.wikipedia.org/wiki?curid=835742", "title": "TJ Spartak Myjava", "text": "TJ Spartak Myjava\n\nTJ Spartak Myjava (celým názvem: Telovýchovná jednota Spartak Myjava) je slovenský fotbalový klub, který sídlí ve městě Myjava v Trenčínském kraji. Založen byl v roce 1920, letopočet založení je i v klubovém emblému. Jeho A-tým působil do konce podzimní části sezóny 2016/17 v nejvyšší slovenské soutěži. Od sezóny 2017/18 působí ve čtvrté lize Západoslovenského futbalového zväzu, sk. Severozápad.\n\n21. prosince 2016 vedení klubu oznámilo, že k 1. lednu 2017 odhlašuje A-tým z nejvyšší slovenské ligy a rozpouští kádr. Vedení ligy (Únia ligových klubov) vyhlásilo, že to znamená administrativní sestup, anulování výsledků v sezóně 2016/17 a možnost přihlášení do 3. ligy pro sezónu 2017/18. V únoru 2017 padl verdikt Disciplinární komise Slovenského fotbalového svazu, pokuta 75 000 eur a přeřazení A-týmu do 4. slovenské ligy. Zápasy/výsledky týmu z podzimní části sezóny 2016/17 Fortuna ligy byly anulovány, v platnosti zůstaly pouze góly a kartové tresty soupeřů ve vzájemných zápasech.\n\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "835745", "url": "https://cs.wikipedia.org/wiki?curid=835745", "title": "CubeSat", "text": "CubeSat\n\nCubeSat jsou miniaturní satelity, jejichž velikost v přepravním stavu by neměla překračovat rozměry 113x100x100 mm a hmotnost převyšovat 1,33 kg. Případně je možné je pospojovat do dvojice případně trojice o rozměrech, jež jsou násobkem jednoho CubeSatu. K vypuštění satelitu z nosné rakety se nejčastěji používá unifikované vypouštěcí zařízení P-POD, které je schopné vypustit 1 až 3 CubeSaty. Projekt vznikl v roce 1999 díky spolupráci California Polytechnic State University se Stanfordovou univerzitou. V minulosti již proběhlo několik úspěšných startů satelitů. Velkou měrou jsou zastoupeny satelity vytvořené na univerzitách.\n\nDíky jejich popularitě a poptávce po více místa na satelitu se koncept CubeSatů rozšířil na takzvané 1U, 2U, 3U a 6U tvary, složené z 1, 2, 3 nebo 6 základních \"stavebních bloků\", jímž byl původní koncept.\n\nKoncept CubeSatu navrhli profesoři Jordi Puig-Suari z California Polytechnic State University a Bob Twiggs ze Stanfordovy univerzity. Jejich záměrem bylo poskytnout studentům možnost navrhnout, postavit a vyslat na oběžnou dráhu malý satelit. Časem se z jejich projektu stal model a standard pro pikosatelity kolem 1 kg. První CubeSaty byly vypuštěny ruskou raketou Rockot-3M v rámci programu Eurockot.\n\n30. června 2003 vynesla raketa Rockot-3M na polární oběžnou dráhu CubeSaty AAUSat, DTUSat, XI-IV, CUTE-1, CanX-1 a Quakesat. 27. října 2005 vynesla ruská raketa Kosmos-3M do vesmíru CubeSaty UWE-1 a XI-V díky programu SSETI Evropské Kosmické Agentury\n\nFitSat-1 byl vypuštěn dne 4. října 2012 z Mezinárodní vesmírné stanice (ISS) a od listopadu 2012 by měl na oblohu vypisovat zprávu v morseově abecedě \"„Hi this is Niwaka Japan“\". Zprávu bude možné na severní polokouli vidět za bezmračné oblohy v zelené barvě a na jižní v červené barvě. Kromě toho má také fotografovat Zemi a snímky přeposílat na ISS..\n\nV České republice je několik projektů, které se drží rozměrů, jež stanovuje CubeSat, jedním z prvních českých je amatérský projekt czCube, za nímž stojí stejnojmenné občanské sdružení. Západočeská univerzita v Plzni roku 2009 oznámila, že chystá projekt satelitu založený na CubeSat. \nProjektu pikosatelitu se věnují stránky Katedry aplikované elektroniky a telekomunikací.\n\nVýzkumný a zkušební letecký ústav (VZLÚ) ve spolupráci s dalšími 14 českými pracovišti se podílí na mezinárodním projektu Swarm, což by měl ve výsledku být roj pikosatelitů. Tento ústav také ve spolupráci dalšími českými technologickými a akademickými institucemi vytvořil družici VZLUSat-1.\n\n"}
{"id": "835746", "url": "https://cs.wikipedia.org/wiki?curid=835746", "title": "Speciální čarodějnický díl III", "text": "Speciální čarodějnický díl III\n\nSpeciální čarodějnický díl (někdy nesprávně \"Speciální čarodějnický díl III\") (anglicky \"Treehouse of Horror III\") je 5. díl 4. řady amerického animovaného seriálu \"Simpsonovi\". Premiéru v USA měl 29. října 1992. Scénáře napsali Al Jean, Mike Reiss, Jay Kogen, Wallace Wolodarsky, Sam Simon a Jon Vitti.\n\nU Simpsonů se koná halloweenská oslava. Je tam i několik dětí z města. Vypráví si strašidelné příběhy. První, který vypráví Líza, se jmenuje Nelítostný klaun (\"Clown Without Pity\"). Druhý vypráví děda a jmenuje se King Homer. Třetí příběh jménem Vytočte „Z“ jako záhrobníci (\"Dial 'Z' For Zombies\") vypráví Bart.\n\nBart slaví narozeniny. Homer mu ale zapomněl koupit dárek, tak se rychle vydává do města. Navštíví obchod \"Dům zla\". Tam mu prodavač dá mluvící figurku Krustyho, ale varuje ho, že je prokletý. Bart je dárkem nadšený.\n\nKdyž se doma Homer kouká na televizi, Krusty říká, že Homera nemá rád a zabije ho. Homer začne křičet a přiběhne zbytek rodiny. Krusty ale zase sedí na gauči a rodina mu nevěří. Homer se ho snaží zbavit. Dá ho do pytle a ten zadělá v kufříku, který hodí do bezedné jámy. Krusty ale nějak unikne ven a znovu se pokusí Homera zabít. Tentokrát to vidí už i Marge a zavolá na zákaznickou linku. Oni pošlou technika, který přepne tlačítko na zádech Krustyho na dobro. Celou dobu totiž bylo nastaveno na zlo.\n\nMarge se přihlásí na inzerát pana Burnse, ve kterém stojí, že hledá ženu na tajnou expedici. Plují na Opičí ostrov chytit opičího obra. Tam vyjde najevo, že Marge je návnada pro Homera, obrovskou opici. Připoutají ji ke zdi. Homer ji ale nesežere, zalíbí se mu. Ostatní námořníci zaútočí na Homera, ale on je začne jíst. Až ho nakonec pan Burns omámí plynem a odveze do Springfieldu, kde při fotografování uteče a unese Marge. Při pokusu vylézt na mrakodrap spadne vyčerpáním už z prvního patra. Pan Burns ho už nechce a nakonec má Homer svatbu s Marge.\n\nBart ve škole dostane za úkol přečíst si nějakou knihu. V knihovně vejde do \"Okultního oddělení\", kde do něj vrazí \"„Kniha čar a kouzel“\". Vezme si ji domů. Při pokusu oživit Lízinu první kočku Sněhulku I. omylem oživí všechny mrtvé. Záhrobníci se začnou živit mozky živých lidí, ze kterých se poté také stanou záhrobníci. Vtrhnou i do domu Simpsonů. Líza dostane nápad, že v knihovně by mohla být nějaká kniha obsahující protikouzlo. Cestou k autu Homer zastřelí záhrobníka Neda. Kang a Kodos se zatím lidem vysmívají ze své lodě na oběžné dráze Země. V knihovně Bart skutečně najde protikouzlo a všichni záhrobníci se vrátí na hřbitov.\n"}
{"id": "835748", "url": "https://cs.wikipedia.org/wiki?curid=835748", "title": "Okres Szentes", "text": "Okres Szentes\n\nOkres Szentes ( ) je okres v jižním Maďarsku v župě Csongrád. Jeho správním centrem je město Szentes.\n"}
{"id": "835749", "url": "https://cs.wikipedia.org/wiki?curid=835749", "title": "Okres Segedín", "text": "Okres Segedín\n\nOkres Segedín ( ) je okres v jižním Maďarsku v župě Csongrád. Jeho správním centrem je město Segedín.\n\nAlgyő, Deszk, Dóc, Domaszék, Ferencszállás, Klárafalva, Kübekháza, Röszke, Sándorfalva, Szatymaz, Segedín, Tiszasziget, Újszentiván\n"}
{"id": "835750", "url": "https://cs.wikipedia.org/wiki?curid=835750", "title": "Okres Mórahalom", "text": "Okres Mórahalom\n\nOkres Mórahalom ( ) je okres v jižním Maďarsku v župě Csongrád. Jeho správním centrem je město Mórahalom.\n\nÁsotthalom, Bordány, Forráskút, Mórahalom, Öttömös, Pusztamérges, Ruzsa, Üllés, Zákányszék, Zsombó\n"}
{"id": "835751", "url": "https://cs.wikipedia.org/wiki?curid=835751", "title": "Okres Makó", "text": "Okres Makó\n\nOkres Makó () je okres v jižním Maďarsku v župě Csongrád. Jeho správním centrem je město Makó.\n\nAmbrózfalva, Apátfalva, Csanádalberti, Csanádpalota, Földeák, Királyhegyes, Kiszombor, Kövegy, Magyarcsanád, Makó, Maroslele, Nagyér, Nagylak, Óföldeák, Pitvaros\n"}
{"id": "835752", "url": "https://cs.wikipedia.org/wiki?curid=835752", "title": "Okres Aba", "text": "Okres Aba\n\nOkres Aba () je bývalý okres v Maďarsku v župě Fejér. Jeho správním střediskem byl nagyközség (nyní město) Aba. V roce 2013 byl sloučen s okresem Székesfehérvár.\n\nOkres zahrnoval celkem 9 obcí. Nyní na jeho území žije celkem 22 758 obyvatel.\n"}
{"id": "835754", "url": "https://cs.wikipedia.org/wiki?curid=835754", "title": "Okres Adony", "text": "Okres Adony\n\nOkres Adony ( ) je okres v Maďarsku v župě Fejér. Jeho správním centrem je město Adony.\n\nOkres Adony byl při reformě místní správy v roce 2013 zrušen a byl začleněn do nově zřízeného okresu Dunaújváros.\n\nV okrese se nachází celkem 8 měst a obcí.\n\n"}
{"id": "835760", "url": "https://cs.wikipedia.org/wiki?curid=835760", "title": "Třída Kuha", "text": "Třída Kuha\n\nTřída Kuha je třída pobřežních minolovek finského námořnictva. Postaveno bylo celkem šest jednotek této třídy, které jsou stále v aktivní službě. Jejich náhradou se stanou plavidla třídy \"Katanpää\".\n\nPostaveno bylo celkem šest jednotek pojmenovaných \"Kuha 21\" až \"Kuha 26\". Do služby vstoupily v letech 1974–1975. V letech byly modernizovány.\n\nTrup plavidel je vyroben ze sklolaminátu. Obranná výzbroj plavidel se skládá z ruského 23mm dvoukanónu ZU-23-2 a jednoho 12,7mm kulometu. Pohonný systém tvoří dva diesely. Maximální rychlost dosahuje 12 uzlů.\n"}
{"id": "835761", "url": "https://cs.wikipedia.org/wiki?curid=835761", "title": "Kolagenový receptor", "text": "Kolagenový receptor\n\nMezi kolagenové receptory patří integrinové receptory, některé receptory manosové rodiny, dále DDR receptory, glykoprotein VI a receptor Lair-1. Tyto receptory zajišťují kontakt buněk s extracelulární matrix (ECM). Podílejí se hlavně na řízení proliferace, migrace, adheze buněk, aktivaci koagulační kaskády a také zpětně ovlivňují strukturu ECM pomocí regulace aktivity MMP (matrix metalloproteináz). \n\nIntegriny fungují obecně jako hlavní receptory savčích buněk, zajišťující kontakt s extracelulární matrix a dalšími extracelulárními ligandy (například fibrinogen, fibronektin, vitronectin, nebo imunoglobuliny) a buněčnými receptory ICAM, VCAM. Tyto receptory se skládají ze dvou transmembránových podjednotek α a β, které jsou spolu nekovalentně asociovány. β podjednotka integrinového receptoru může asociovat s více α podjednotkami, proto se používá dělení integrinů podle β podjednotky do 8 podskupin (β1- β8). Z integrinových receptorů váží kolagen primárně integriny α1β1, α2β1, α10β1 a α11β1. Nejvíce rozšířené jsou α1β1 a α2β1. Integrin α1β1 převážně váže basální membránu (kolagen typu IV) a kolagen typu XIII. Tento receptor se vyskytuje převážně na mezenchymálních buňkách a mezi jeho funkce patří například proliferace fibroblastů. Integrin α2β1 je převážně exprimován na epiteliálních buňkách a krevních destičkách a primárně se váže na vláknitý kolagen a je hlavním regulátorem buněčné migrace. Integrin α10β1 je exprimován na chondrocytech a v srdeční svalovině a zajišťuje primárně vazbu kolagenu typu II. Integrin α11β1 je exprimován mezenchymálními buňkami v některých oblastech embria během jeho vývoje a v dospělosti také ve svalech: Přednostně váže vláknitý kolagen. K integrinovým receptorům schopným vázat kolagen by mohl podle výsledků (Garnotel R at al. 2000) patřit také integrin α10β2, který se vyskytuje na monocytech a váže kolagen typu I.\n\nDiscoidin doménové receptory tvoří podskupinu tyrosin-kinázových receptorů. Fungují jako receptory různých typů kolagenu, velmi dobře rozeznávají řadu fibrilárních kolagenů a jsou schopné vázat i některé nefibrilární kolageny. Nicméně nativní konformace kolagenu je podmínkou k vazbě na receptory, denaturovaný kolagen není vázán. DDRs jsou široce exprimovány již během vývoje a hladina jejich exprese je vysoká i v dospělosti. DDR1 je převážně exprimován u epiteliálních buněk a u leukocytů a míra jeho exprese se mění podle fáze buněčného cyklu. Oproti tomu DDR2 je specifický pro mezenchymální buňky. Oba druhy DDR se podílí na adhezi buněk, jejich migraci a proliferaci. Také působí na dynamiku ECM pomocí metaloproteináz, čímž mimo jiné řídí některé vývojové procesy. DDR 1 váže primárně kolagen typu IV, ale in vitro je potvrzená vazba i na kolagen typu I, VI a VIII. DDR2 váže přednostně kolagen typu I, kolagen typu II a kolagen typu III a pak také kolagen typu X. K aktivaci receptoru dochází při navázání kolagenu do preformovaných DDR dimerů na buněčné membráně, při navázání kolagenu nejspíše dojde ke konformační změně molekul, která zapříčiní rotaci cytosolických kináz k sobě a jejich následnou autofosforylaci. Přesný způsob aktivace receptorů je ale zatím neznámý. Na rozdíl od ostatních tyrosinkinázových receptorů, dojde k maximální aktivaci receptorů až 18 hodin po stimulaci kolagenem. \n\nReceptor GPVI patří mezi glykoproteiny imunoglobulinové rodiny. Je složen ze dvou extramembránových imunoglobulinových domén, které jsou připojeny na extracelulární glykosylovaný mucin a dohromady tvoří stopku. Dále je receptor tvořen transmembránovým helixem s krátkou cytoplazmatickou doménou. S transmembránovou doménou je asociován FcRγ řetězec s ITAM (immunoreceptor tyrosin-based activation motif) doménou. Krátká cytoplazmatická doména interaguje s kalmodulinem a Src kinázami Lyn a Fyn. A právě tyto Src kinázy fosforylují tyrosin v ITAM doméně a dále aktivují signalizační kaskádu. Glykoprotein VI patří mezi kolagenové receptory, které jsou primárně exprimovány na povrchu krevních destiček. Spolu s integrinovým receptorem α2β1 zajišťují aktivaci koagulační kaskády při poškození cévy. Při poškození cévy dojde k odkrytí endoteliálního kolagenu a jeho navázání na GPVI receptor krevních destiček. Tato interakce aktivuje signální kaskádu vedoucí k uvolnění koagulačních faktorů. Jako ligandy jsou především vázány fibrilární kolagen typu I a III. Denaturované nebo rozpustné formy kolagenu se na GPVI receptor neváží. \n\nLair-1 funguje jako inhibiční signál pro různé buňky imunitního systému. Lair-1 se skládá z Ig domény, transmembránového helixu a krátké cytoplazmatické domény, obsahující dva inhibiční motivy (ITIMs), které mohou při aktivaci blokovat tyrosinovou doménu. Ligandem Lair-1 receptoru je transmembránový kolagen typu XVII, dále také váže kolageny typu I a III. Vazba kolagenu inhibuje funkci Lair-1.\n\nZajišťují příjem extracelulárních ligandů. Do rodiny manosových receptorů patří manosový receptor, M-fosfolipázový A2 receptor(PLA2R), DEC-205 a Endo 180. Mají společnou extracelulární doménu, která se skládá z N-terminální domény bohaté na cystein, F2 fibronektinové domény typu II a několika C-lektinových domén. Z této manosové rodiny je kolagen specificky vázán manosovým receptorem, M-fosfolipázovým A2 receptorem a receptorem Endo180. Za vazbu kolagenu, ale i denaturovaného kolagenu (želatiny) na manosové receptory je odpovědná F2 doména, a v menší míře také část C-terminální domény (aa zbytky 1000-1453), která váže triplehelix kolagenu I. Byla pozorována u populací fibroblastů s nefunkčním Endo180 receptorem neschopnost internalizovat kolagen a dále snížená schopnost adheze a tím způsobená zvýšená migrace v kolagenní matrix. Přesný princip vazby kolagenu na manosové receptory je zatím neznámý. Receptor Endo180 je exprimován na fibroblastech, endoteliálních buňkách a makrofázích.\n\n"}
{"id": "835762", "url": "https://cs.wikipedia.org/wiki?curid=835762", "title": "Jozef Vrábel", "text": "Jozef Vrábel\n\nJozef Vrábel (* 31. října 1949) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Hlohovec. V roce 1995 se zmiňuje jako neúspěšný kandidát na post okresního předsedy HZDS v Trnavě. V komunálních volbách roku 2006 byl za HZDS zvolen do městského zastupitelstva v Hlohovci. Profesně se uvádí jako dětský lékař.\n\n"}
{"id": "835763", "url": "https://cs.wikipedia.org/wiki?curid=835763", "title": "Martin T4M", "text": "Martin T4M\n\nMartin T4M byl americký torpédový bombardér z 20. let 20. století. Byl vyvinut společností Glenn L. Martin Company jako pokračování jejich dřívějšího letounu Martin T3M. Tak jako předchozí typ se jednalo o jednomotorový dvouplošník, který sloužil jako hlavní torpédový bombardér na palubách letadlových lodí námořnictva Spojených států téměř celá 30. léta 20. století.\n\nMartin Model 74 byl navržen a vyvinut společností Glenn L. Martin Company jako výsledek zkoušení experimentálních verzí letounu Martin T3M s označením XT3M-3 a XT3M-4, které byly zkušebně osazeny hvězdicovými motory. Výsledkem byl prototyp s označením XT4M-1, který poprvé vzlétnul v dubnu 1927, a který byl následně koupen námořnictvem Spojených států pro další zkoušky.\n\nLetoun XT4M-1 měl nová plátnem potažená kovová křídla s menším rozpětím než dřevěná křídla letounu T3M. Byl poháněn motorem Pratt & Whitney Hornet (rovněž použitým na letounu XT3M-3) a byl vybaven vylepšeným kormidlem. Trup letounu se podobal trupu letounu T3M-2 a stejně jako tyto letouny mohl být letoun vybaven buď klasickým podvozkem záďového typu nebo plováky.\n\nVýsledkem úspěšných zkoušek byla objednávka námořnictva Spojených států z 30. června 1927 na 102 strojů pod označením T4M-1. Společnost Martin však prodala v říjnu 1928 svou továrnu v Clevelandu, která vyráběla stroje T4M, společnosti Great Lakes Aircraft Company. To znamenalo, že společnost Great Lakes obdržela objednávku na 18 letounů s mírně upraveným podvozkem, které nesly označení TG-1. 2. července 1930 námořnictvo objednalo dalších 32 letounů poháněných silnějším hvězdicovým motorem Wright Cyclone u společnosti Detroit Aircraft Corporation pod označením TE-1. Detroit však postoupil objednávku společnosti Great Lakes, což byla v té době jeho dceřiná společnost, která stroje vyrobila pod označením TG-2.\n\nDodávky strojů T4M k námořnictvu Spojených států byly zahájeny v srpnu 1928, přičemž nahradily stroje T3M-2 na palubě letadlových lodí USS \"Saratoga\" a USS \"Lexington\". Dodávky pokračovaly až do roku 1931.\n\nZatímco jeho předchůdce, což byl letoun T3M, většinu času působil na plovácích, v době dodávek letounů T4M a TG americké námořnictvo již dosáhlo větší univerzálnosti používaných letadlových lodí, a proto tyto letouny většinou působily na kolových podvozcích z palub letadlových lodí.\n\nSchopnosti leteckých sil na letadlových lodích byly demonstrovány během námořního cvičení v lednu 1929, když letouny z lodi USS \"Saratoga\" včetně letounů T4M prováděly cvičné útoky na Panamský kanál. Navzdory obranným silám z lodi USS \"Lexington\" a silám z pozemních základen se dalo usoudit, že útočníkům se podařilo „zničit“ zařízení průplavu i letiště. Cvičení bylo popsáno jako „nejskvěleji pojatá a nejefektivněji provedená námořní operace v naší historii“. Tato slova pronesl admirál William V Pratt, který se později stal velitelem amerického loďstva.\n\nLetoun T4M byl neobvyklý tím, že jeho trup byl dostatečně prostorný, aby se členové posádky mohli přesouvat mezi jednotlivými pozicemi. Byl tak prostorný, že se v něm mohl člověk téměř postavit. O jeho leteckých kvalitách se však jeden z pilotů vyjádřil, že „vzlétá, létá i přistává rychlostí 65 uzlů.“\n\nUkázalo se, že letouny T4M a TG bude těžké nahradit, protože po vyhodnocení zkoušek letounů XT6M a XT3D se tyto stroje prokázaly jako nedostatečné, aby se vyplatil jejich nákup. Zůstaly ve službě až do roku 1938, kdy byly nahrazeny letouny TBD Devastator a staly se tak posledními dvouplošníky v roli torpédových bombardérů u námořnictva Spojených států.\n\nXT4M-1\nT4M-1\nTG-1\nTG-1 Commercial\nTG-2\n\n\"Technické údaje pocházejí z publikace „United States Navy Aircraft since 1911“\".\n\n\n\n\n Spojené státy americké\n\n"}
{"id": "835768", "url": "https://cs.wikipedia.org/wiki?curid=835768", "title": "Dub cesmínolistý", "text": "Dub cesmínolistý\n\nDub cesmínolistý (\"Quercus ilicifolia\") je opadavý keř nebo strom dorůstající výšky 8 metrů. Pochází z východních oblastí USA a v Česku je zřídka pěstován jako parková dřevina.\n\nDub cesmínolistý je opadavý keř nebo strom dorůstající výšky kolem 8 metrů. Borka je tmavošedá, tenká, šupinovitá a mělce podélně brázditá. Letorosty jsou hnědé nebo žlutohnědé, chlupaté. Řapík bývá 10 až 25 mm dlouhý. Koncové pupeny jsou tmavě červenohnědé, vejcovité, 2 až 4,5 mm dlouhé, na vrcholu pýřité. Listy jsou vejčité, eliptické až obvejčité, na bázi klínovité až tupé, na vrcholu špičaté, se 3 až 7 zašpičatělými laloky a 5 až 14 osinami. Čepel listů je 5 až 12 cm dlouhá a 3 až 9 cm široká. Listy jsou na líci tmavě zelené, lesklé a lysé, na rubu světle zelené až sivé a chlupaté. Žaludy dozrávají druhým rokem, jsou vejcovité až téměř kulovité, 10 až 16 mm dlouhé a 8 až 11 mm široké, do 1/4 až 1/2 kryté miskovitou až pohárkovitou číškou. Číška je na vnější straně pýřitá, na vnitřním povrchu chlupatá. Žaludy jsou hořké. \n\nDub cesmínolistý je rozšířen ve východních oblastech USA. Roste v nadmořských výškách 0 až 1500 metrů. Je to pomalu rostoucí a poměrně krátkověký dub, preferující půdy bez vápníku. Roste i na chudých a suchých půdách. V oblastech společného výskytu se kříží s s jinými duby ze sekce \"Lobatae\", zejména s dubem celokrajným (\"Q. imbricaria\"), dubem šarlatovým (\"Q. coccinea\"), dubem srpovitým (\"Q. falcata\"), dubem marylandským (\"Q. marilandica\"), dubem vrbolistým (\"Q. phellos\"), dubem červeným (\"Q. rubra\") a dubem sametovým (\"Q. velutina\").\n\nPozor na záměnu jmen s dubem cesmínovitým (\"Quercus ilex\"). Tento dub pochází ze Středomoří a v našich podmínkách mimo jižní Moravu není mrazuvzdorný.\n\nDub cesmínolistý je v Česku poměrně zřídka pěstován jako okrasná a parková dřevina. Je uváděn z Dendrologické zahrady v Průhonicích a Arboreta Žampach. Do Evropy byl zaveden v roce 1800. Je řazen do teplotní zóny USDA 5 a je tedy v běžných středoevropských podmínkách plně mrazuvzdorný. Kultivar 'Nana' má nízký vzrůst a drobné, jen 2 až 4 cm dlouhé listy.\n\n"}
{"id": "835772", "url": "https://cs.wikipedia.org/wiki?curid=835772", "title": "Vladimír Záhorský", "text": "Vladimír Záhorský\n\nVladimír Záhorský (* 10. dubna 1953 Podbořany) je český politik a lékař, v roce 1992 československý poslanec Sněmovny národů Federálního shromáždění, v letech 2000 až 2008 zastupitel Ústeckého kraje, v letech 2006 až 2014 zastupitel města Podbořany, bývalý člen ODS.\n\nPůsobí jako dětský lékař, má vysokoškolské vzdělání. Po sametové revoluci se politicky angažuje. V roce 1991 patřil mezi zakládající členy ODS na Lounsku. Účastnil se ustavujícího zasedání strany 9. dubna 1991 v Žatci. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Severočeský kraj). Ve Federálním shromáždění setrval do zániku Československa v prosinci 1992. Zasedal v zahraničním výboru FS. Zároveň působil v roce 1992 jako delegát ČSFR při Radě Evropy.\n\nV letech 1991-2001 byl předsedou místního sdružení ODS v Podbořanech. Od roku 2000 působil na postu předsedy oblastního sdružení ODS Louny. V krajských volbách roku 2000 a V krajských volbách roku 2004 byl zvolen do zastupitelstva Ústeckého kraje, přičemž v období let 2004-2008 navíc zasedal v krajské radě. Od roku 2005 zastává funkci místopředsedy regionální rady ODS v Ústeckém kraji. Od roku 2006 je rovněž členem zastupitelstva města Podbořan, kam byl zvolen v komunálních volbách roku 2006 a opětovně v komunálních volbách roku 2010 (již předtím sem neúspěšně kandidoval v komunálních volbách roku 1994, 1998 a 2002). V sněmovních volbách v roce 2010 neúspěšně kandidoval do parlamentu. Po volbách rezignoval kvůli neúspěchu ODS v tomto regionu na post místopředsedy regionálního sdružení. Další funkce v ODS si ponechal.\n\nPozději z ODS vystoupil a v komunálních volbách v roce 2014 kandidoval jako nestraník za hnutí NEZÁVISLÍ do Zastupitelstva města Podbořany, ale neuspěl a mandát zastupitele města tak neobhájil.\n\nVe volbách do Senátu PČR v roce 2014 kandidoval jako nestraník za hnutí NEZÁVISLÍ v obvodu č. 6 – Louny. Se ziskem 3,15 % hlasů skončil na posledním 8. místě a do druhého kola nepostoupil.\n\n"}
{"id": "835775", "url": "https://cs.wikipedia.org/wiki?curid=835775", "title": "Ľubomír Zámiška", "text": "Ľubomír Zámiška\n\nĽubomír Zámiška (* 8. prosince 1956) byl slovenský politik za HZDS, po sametové revoluci československý poslanec Sněmovny národů Federálního shromáždění.\n\nVe volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Prievidza. V roce 1998 mu byl udělen Řád Andreje Hlinky.\n\nPozději přešel do formace Hnutie za demokraciu. Za ni kandidoval (jako bezpartijní) neúspěšně ve volbách do Evropského parlamentu roku 2004 i v parlamentních volbách na Slovensku roku 2006. Profesně je uváděn jako asistent poslance Národní rady Slovenské republiky. V roce 2006 působil coby ředitel osobního odboru ministra školství.\n\n"}
{"id": "835777", "url": "https://cs.wikipedia.org/wiki?curid=835777", "title": "Duclair", "text": "Duclair\n\nDuclair je francouzská obec v departementu Seine-Maritime v regionu Normandie. Žije zde obyvatel.\n\nObec leží na řece Seině.\n\n\n"}
{"id": "835778", "url": "https://cs.wikipedia.org/wiki?curid=835778", "title": "Myšivka", "text": "Myšivka\n\nMyšivky (rod \"Sicista\") jsou drobní myšovití hlodavci, jedni ze zástupců čeledi tarbíkovitých. Vyskytují se ve východní Evropě a v Asii. Jeden druh – myšivka horská – žije roztroušeně i v horských oblastech v Česku.\n\nObývají lesy, houštiny, louky i stepi. Živí se semeny, lesními plody i hmyzem. Za potravou se vydávají v noci.\nJsou podobní myšovitým hlodavcům, ale nejsou s nimi příbuzní. Systematicky patří spolu s tarbíky, frčíky a americkými myšivkami z podčeledi \"Zapodinae\" do čeledi tarbíkovitých.\n\nMyšivky se vyskytují ve střední, severní a východní Evropě, v Palearktické oblasti v Asii až po ostrov Sachalin.\n\nŽijí v lesích, houštinách, podhorských loukách i ve stepi.\n\nRod \"Sicista\" je jediným rodem podčeledi Sicistinae – myšivky krátkonohé. Tento rod zahrnuje 13 druhů:\n\nKromě rodu \"Sicista\" se jako myšivky označují i příslušníci podčeledi Zapodinae (někdy česky souhrnně označované jako myšivky dlouhonohé), která zahrnuje 3 rody s 5 druhy:\n\nJsou to menší hlodavci žijící v Severní Americe od Aljašky přes celou Kanadu po většinu území USA; v Asii žije jeden druh ve střední Číně. Oproti myšivkám podčeledi Sicistinae mají prodloužené zadní nohy, pomocí nichž umějí skákat. Živí se podobnou potravou, ale více konzumují např. houby nebo hmyz.\n\nMyšivky podčeledi Sicistinae jsou myším podobní savci, kteří však nejsou příbuzní myším, krysám a dalším podobným hlodavcům zařazeným do čeledi myšovití (Muridae). Blízko mají k tarbíkům a frčkům, s nimiž tvoří čeleď tarbíkovitých.\n\nJsou to 50–90 mm dlouzí hlodavci. Ocas mají delší než tělo, je částečně chápavý a měří 65–110 mm. Váží 6–14 g. Svrchní část těla mají světle až tmavě hnědou nebo hnědožlutou, spodní světlou, obvykle světle hnědou.\n\nObývají lesy, houštiny, podhorské louky a stepi. Jsou aktivní především v noci. Na podzim se ukládají k zimnímu spánku do podzemních nor. Tento spánek trvá minimálně 6 měsíců.\n\nMyšivky mívají obvykle jen jeden vrh ročně. Rodí až 11 mláďat, která kojí 4 až 5 týdnů. Sexuální dospělosti dosahují po prvním přezimování.\n\nKonzumují semena, lesní plody i hmyz.\n\nNěkolik myšivek je v červeném seznamu druhů zařazeno mezi ohrožené nebo téměř ohrožené druhy:\n\n\n"}
{"id": "835780", "url": "https://cs.wikipedia.org/wiki?curid=835780", "title": "Sally (povídka)", "text": "Sally (povídka)\n\nSally je sci-fi povídka spisovatele Isaaca Asimova, která vyšla poprvé v roce 1953 v časopise \"Fantastic\". Byla následně zařazena do sbírek \"Nightfall and Other Stories\" (1969) a \"The Complete Robot\" (1982). Česky vyšla ve sbírkách \"Sny robotů\" (1996), \"Roboti a androidi\" (1988) a \"Robohistorie I.\" (2004).\n\nTématem povídky jsou inteligencí vybavené automobily s vlastní osobností , které dokážou jednat nezávisle na vůli člověka.\n\n\nJacob Folkers je správcem farmy s 51 vysloužilými automobily s pozitronickým motorem. Farmu založil pan Samson Harridge, jenž zároveň ustanovil svého řidiče Folkerse dohlížitelem a správcem farmy. Automobily mají vlastní osobnost a dokáží dopravit bez řidiče pasažéry na cílové místo. Komunikují jinak než verbálně, např. zatroubením, zvukem motoru, pohybem dveří atp. Folkers jim na farmě dopřává svobodu, poskytuje jim nejlepší údržbu a prakticky v nich nejezdí. Jeho oblíbeným automobilem je kabriolet Sally.\n\nJednoho dne navštíví farmu prodejce Raymond J. Gellhorn a udělá Folkersovi nepoctivý návrh - vyměnit z aut drahé pozitronické motory a prodat je. Nabízí mu 50 % ze zisku. Správce odmítne. Gellhorn je však ochoten pro zisk udělat cokoli a za několik dní se vrátí i s doprovodem. Pod pohrůžkou přinutí Folkerse jít s ním do garáží. Inteligentní automobily už pochopily, o co jde, vrhnou se proti vetřelcům a ženou je pryč z farmy. Gellhorn si bere Jacoba jako rukojmí a nasedá s ním do svého A-busu. Automobily z farmy jej stíhají a dorozumívají se s A-busem. Zastaví a když se Gellhorn pokusí Folkerse zastřelit, pustí jej ven. Poté odjíždí s Gellhornem pryč. Sally odváží Folkerse zpět na farmu.\n\nRáno se objeví ve zprávách, že Raymond J. Gellhorn byl nalezen mrtev v příkopě. Po těle měl otisky pneumatik. A-bus se nenašel. Folkers si uvědomí, že robotické automobily přemýšlí, plánují a dokáží se spolu tajně dorozumívat. Napadne jej, že situace brzy dospěje k bodu, kdy automobily přestanou poslouchat příkazy lidí. Tato myšlenka jej natolik zneklidní, že se začne vyhýbat i Sally.\n"}
{"id": "835781", "url": "https://cs.wikipedia.org/wiki?curid=835781", "title": "Igor Madár", "text": "Igor Madár\n\nIgor Madár (* 18. září 1964, Košice) je bývalý slovenský fotbalista, záložník a útočník.\n\nV československé lize hrál za Tatran Prešov. V československé lize nastoupil ve 45 utkáních a dal 2 góly. V nižší soutěži hrál i za VTJ Tábor.\n\n\n"}
{"id": "835783", "url": "https://cs.wikipedia.org/wiki?curid=835783", "title": "Ľubomír Bednár", "text": "Ľubomír Bednár\n\nĽubomír Bednár (* 3. listopadu 1964) je bývalý slovenský fotbalista.\n\nV československé lize hrál za Tatran Prešov a na vojně za Duklu Banská Bystrica. V československé lize nastoupil ve 35 utkáních.\n\n"}
{"id": "835784", "url": "https://cs.wikipedia.org/wiki?curid=835784", "title": "Miroslav Hermer", "text": "Miroslav Hermer\n\nMiroslav Hermer (* 23. listopadu 1960) je bývalý slovenský fotbalista, obránce.\n\nV československé lize hrál za Tatran Prešov a Dynamo České Budějovice. V československé lize nastoupil v 71 utkáních a dal 2 góly.\n\n"}
{"id": "835785", "url": "https://cs.wikipedia.org/wiki?curid=835785", "title": "Johann Heinrich Fenner von Fenneberg", "text": "Johann Heinrich Fenner von Fenneberg\n\nJohann Heinrich Christoph Matthias Fenner von Fenneberg (25. prosince 1774, Kirchhain – 16. prosince 1849, Bad Schwalbach) byl německý lékař a básník.\n\nFenner von Fenneberg studoval medicínu v Marburgu, od roku 1802 jmenován dvorním radou, v roce 1804 habilitoval a poté působil jako lázeňský lékař v Schlangenbadu a Bad Schwalbachu. V roce 1813 se stal všeobecným lékařským radou a v roce 1821 byl povýšen do šlechtického stavu. Napsal řadu knih o lázeňství i o obecné medicíně. V období 1799 až 1801 vydával časopis \"Gemeinnüziges Journal über die Gesundbrunnen und Bäder in Deutschland\" a od 1816 do 1818 \"Curgeschenk für Brunnen- und Badegäste\". Spolu s Heinrichem Döringem publikoval \"Jahrbücher der Heilquellen Deutschlands\".\n\n\n"}
{"id": "835786", "url": "https://cs.wikipedia.org/wiki?curid=835786", "title": "Jaroslav Matkobiš", "text": "Jaroslav Matkobiš\n\nJaroslav Matkobiš (* 24. srpna 1957) je bývalý slovenský fotbalový brankář.\n\nV československé lize hrál za Tatran Prešov. V československé lize nastoupil ve 15 utkáních. Dále hrál i za OZKN Svidník. Po skončení aktivní kariéry působí jako fotbalový funkcionář.\n\n"}
{"id": "835789", "url": "https://cs.wikipedia.org/wiki?curid=835789", "title": "Alexander Comisso", "text": "Alexander Comisso\n\nAlexander Comisso (* 21. srpna 1959 Poprad) je bývalý slovenský fotbalista, záložník. Po skončení aktivní kariéry působí jako trenér mládeže.\n\nV československé lize hrál za Tatran Prešov a Slavii Praha. Dále hrál i za Slavoj Trebišov a na vojně za VTJ Tábor. V československé lize dal 1 gól. Hrál za reprezentaci do 18 a do 21 let.\n\n"}
{"id": "835793", "url": "https://cs.wikipedia.org/wiki?curid=835793", "title": "Igor Holeš", "text": "Igor Holeš\n\nIgor Holeš (* 24. června 1961) je bývalý slovenský fotbalista.\n\nV československé lize hrál za Tatran Prešov. V československé lize nastoupil v 7 utkáních.\n\n"}
{"id": "835795", "url": "https://cs.wikipedia.org/wiki?curid=835795", "title": "Karol Korpáš", "text": "Karol Korpáš\n\nKarol Korpáš (7. července 1961 − 31. října 2012) byl slovenský fotbalový brankář.\n\nV československé lize hrál za Tatran Prešov. V československé lize nastoupil v 57 utkáních. Dále hrál za LB Spišská Nová Ves.\n\n\n"}
{"id": "835796", "url": "https://cs.wikipedia.org/wiki?curid=835796", "title": "Čestmír Hrdinka", "text": "Čestmír Hrdinka\n\nDr. ing. Čestmír Hrdinka je český odborník v oblasti životního prostředí, bývalý výkonný ředitel Greenpeace Česká republika. \n\nVystudoval Českou zemědělskou univerzitu v Praze a studoval též na Universität für Bodenkultur Wien. \n\nPo studiích pracoval pro Greenpeace ČR nejprve jako vedoucí kampaně proti toxickým látkám a poté jako ředitel kampaní. V letech 2003 až 2007 pracoval jako výkonný ředitel mezinárodní koalice Health Care Without Harm Europe. V letech 2008 až 2010 pracoval na ministerstvu životního prostředí jako vedoucí oddělení technologií na odboru odpadů, byl také členem předsednického týmu ministerstva v době českého předsednictví v EU. V září 2010 se stal výkonným ředitelem Greenpeace ČR, kde působil do konce roku 2012. V letech 2013 až 2015 působil na postu výkonného ředitele v rozvojové organizaci Světlo pro svět - Light for the world.\n\nVe volném čase se věnuje sportu. Rád běhá dlouhé tratě a pro dobrou věc.\n\n"}
{"id": "835798", "url": "https://cs.wikipedia.org/wiki?curid=835798", "title": "Viliam Poltikovič", "text": "Viliam Poltikovič\n\nViliam Poltikovič (* 28. února 1958 Znojmo) je český dokumentarista a spisovatel, autor více než 120 dokumentárních snímků. Vystudoval Katedru dokumentární tvorby. Do roku 1989 pracoval jako skladník. Kontinuálně tvoří filmové dokumenty převážně s duchovní a cestovatelskou tematikou. Jeho žena Hana je spisovatelkou a fotografkou.\n\n\n\n"}
{"id": "835799", "url": "https://cs.wikipedia.org/wiki?curid=835799", "title": "Costanzana", "text": "Costanzana\n\nCostanzana je italská obec v provincii Vercelli v oblasti Piemont.\n\nK 31. prosinci 2010 zde žilo 831 obyvatel.\n\nAsigliano Vercellese, Balzola, Desana, Morano sul Po, Pertengo, Rive, Tricerro, Trino\n"}
{"id": "835800", "url": "https://cs.wikipedia.org/wiki?curid=835800", "title": "Marián Jozef", "text": "Marián Jozef\n\nMarián Jozef (* 22. července 1959) je bývalý slovenský fotbalista, obránce.\n\nV československé lize hrál za Tatran Prešov. V československé lize nastoupil ve více než 100 utkáních a dal 6 gólů.\n\n\n"}
{"id": "835801", "url": "https://cs.wikipedia.org/wiki?curid=835801", "title": "Jiří Zoufal", "text": "Jiří Zoufal\n\nJiří Zoufal (* 15. dubna 1948) byl český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, na přelomu století ředitel zámku Štiřín. Je členem novinářského profesního sdružení Czech Travel Press.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Středočeský kraj). Ve Federálním shromáždění setrval do zániku Československa v prosinci 1992. V živnostenském rejstříku se uvádí bytem Mladá Boleslav.\n\nV roce 1993 působil jako ředitel vydavatelství Orbis. Na této pozici se zmiňuje ještě k roku 1996. V roce 1999 se stal ředitelem vládního štiřínského zámku. Později byl obžalován z machinací při zakázkách na opravu štířínského zámku v letech 2000-2001. V roce 2006 ovšem byl obvinění zproštěn. V roce 2010 městský soud v Praze zprostil bývalého generálního sekretáře ministerstva zahraničí Karla Srbu, Evu Tomšovicovou, bývalého ředitele Štiřína Jiřího Zoufala a jednatele jedné stavební firmy Petra Langera obžaloby z více než třináctimilionového podvodu na státu při rekonstrukci zámku Štiřín, příspěvkové organizace ministerstva zahraničí. Rozsudek nebyl pravomocný.\n\n"}
{"id": "835802", "url": "https://cs.wikipedia.org/wiki?curid=835802", "title": "Pertengo", "text": "Pertengo\n\nPertengo je italská obec v provincii Vercelli v oblasti Piemont.\n\nK 31. prosinci 2010 zde žilo 332 obyvatel.\n\nAsigliano Vercellese, Costanzana, Rive, Stroppiana\n"}
{"id": "835803", "url": "https://cs.wikipedia.org/wiki?curid=835803", "title": "Plynař", "text": "Plynař\n\nPlynař je zkrácené pojmenování profese či zaměstnání osoby, která spravuje plynařskou techniku. Vhodná škola pro toto zaměstnání je učební obor plynař-topenář nebo instalatér-topenář.\n\nPlynaři zajišťují velkou škálu prací, např. montáž plynového otopného kotle, certifikace nových vedení, přestavba automobilu na plyn (LPG), oprava a poruchy plynového vedení a nezřídka plynaři zasahují i při úniku plynu. \n\nPro rozvody plynu v budovách se používá svařované ocelové potrubí, pro menší průměry měděné spojované pájením. V místech rozebíratelných spojů (u plynoměrů, spotřebičů apod.) se používá přírubový spoj s vloženým těsněním. Z bezpečnostních důvodů se plynové rozvody označují žlutou barvou.\n\nDříve se používaly ocelová potrubí se závitovými spoji těsněnými lněnou koudelí s fermeží.\n"}
{"id": "835805", "url": "https://cs.wikipedia.org/wiki?curid=835805", "title": "Etiopie na Letních olympijských hrách 2004", "text": "Etiopie na Letních olympijských hrách 2004\n\nEtiopie se účastnila Letní olympiády 2004 ve dvou sportech. Zastupovalo ji 26 sportovců (14 mužů a 12 žen).\n\n"}
{"id": "835806", "url": "https://cs.wikipedia.org/wiki?curid=835806", "title": "Stroppiana", "text": "Stroppiana\n\nStroppiana je italská obec v provincii Vercelli v oblasti Piemont.\n\nK 31. prosinci 2010 zde žilo 1 262 obyvatel.\n\nAsigliano Vercellese, Caresana, Pertengo, Pezzana, Rive, Villanova Monferrato (AL)\n"}
{"id": "835807", "url": "https://cs.wikipedia.org/wiki?curid=835807", "title": "Etiopie na Letních olympijských hrách 2000", "text": "Etiopie na Letních olympijských hrách 2000\n\nEtiopie se účastnila Letní olympiády 2000 ve dvou sportech. Zastupovalo ji 26 sportovců (15 mužů a 11 žen).\n\n"}
{"id": "835808", "url": "https://cs.wikipedia.org/wiki?curid=835808", "title": "Amdahlův zákon", "text": "Amdahlův zákon\n\nAmdahlův zákon je pravidlo používané v informatice k vyjádření maximálního předpokládaného zlepšení systému poté, co je vylepšena pouze některá z jeho částí. Využívá se např. u víceprocesorových systémů k předpovězení teoretického maximálního zrychlení při přidávání dalších procesorů.\n\nZákon je pojmenován po americkém počítačovém architektovi Genu Amdahlovi. Poprvé byl představen na konferenci AFIPS Spring Joint Computer Conference v roce 1967.\n\nVelikost zlepšení můžeme označit jako zrychlení S a bude nám určovat, kolikrát je běh úlohy s vylepšením rychlejší.\n\nnebo také pomocí\n\nPokud chceme počítat celkový zisk na vylepšení určitých částí, můžeme použít následující postup:\n\nNejdříve definujeme proměnné\n\npoté můžeme spočítat dobu výpočtu po zlepšení\n\ncelkové zrychlení S poté můžeme počítat jako\n\nPředpokládejme, že výpočet trvá 30 % času, zbytek času je nevyužit či se čeká na I/O. Dále předpokládejme, že výpočet můžeme 5× zrychlit. Jaká bude celková hodnota zrychlení?\n\nZ výpočtu je vidět, že systém bude zrychlen přibližně o 31,6 %.\n\nPokud například při výpočtu nějakého problému lze 12 % tohoto výpočtu urychlit paralelním zapojením použitých procesorů (a zbylých 88 % se bude dále řešit sériově), je podle Amdahlova zákona maximální možné zrychlení vylepšené verze (tedy při počtu procesorů blížících se limitně nekonečnu) rovno 1/(1 − 0,12) = 1,136.\n\nTedy při rozdělení sériová část – paralelní část v poměru 88:12 lze přidáváním dalších procesorů docílit zrychlení jen o 13,6 %.\n"}
{"id": "835809", "url": "https://cs.wikipedia.org/wiki?curid=835809", "title": "Etiopie na Letních olympijských hrách 1996", "text": "Etiopie na Letních olympijských hrách 1996\n\nEtiopie se účastnila Letní olympiády 1996 ve dvou sportech. Zastupovalo ji 18 sportovců.\n\n"}
{"id": "835810", "url": "https://cs.wikipedia.org/wiki?curid=835810", "title": "Žibřidovice (rozcestník)", "text": "Žibřidovice (rozcestník)\n\nŽibřidovice může být:\n"}
{"id": "835816", "url": "https://cs.wikipedia.org/wiki?curid=835816", "title": "Etiopie na Letních olympijských hrách 1992", "text": "Etiopie na Letních olympijských hrách 1992\n\nEtiopie se účastnila Letní olympiády 1992 ve dvou sportech.\n\n"}
{"id": "835818", "url": "https://cs.wikipedia.org/wiki?curid=835818", "title": "Etiopie na Letních olympijských hrách 1980", "text": "Etiopie na Letních olympijských hrách 1980\n\nEtiopie se účastnila Letní olympiády 1980 ve dvou sportech.\n\n"}
{"id": "835819", "url": "https://cs.wikipedia.org/wiki?curid=835819", "title": "Etiopie na Letních olympijských hrách 1972", "text": "Etiopie na Letních olympijských hrách 1972\n\nEtiopie se účastnila Letní olympiády 1972 ve třech sportech.\n\n"}
{"id": "835820", "url": "https://cs.wikipedia.org/wiki?curid=835820", "title": "Etiopie na Letních olympijských hrách 1968", "text": "Etiopie na Letních olympijských hrách 1968\n\nEtiopie se účastnila Letní olympiády 1968 ve třech sportech. 18 závodníků.\n\n"}
{"id": "835821", "url": "https://cs.wikipedia.org/wiki?curid=835821", "title": "Etiopie na Letních olympijských hrách 1964", "text": "Etiopie na Letních olympijských hrách 1964\n\nEtiopie se účastnila Letní olympiády 1964 ve třech sportech. 12 závodníků.\n\n"}
{"id": "835822", "url": "https://cs.wikipedia.org/wiki?curid=835822", "title": "Etiopie na Letních olympijských hrách 1960", "text": "Etiopie na Letních olympijských hrách 1960\n\nEtiopie se účastnila Letní olympiády 1960.\n\n"}
{"id": "835826", "url": "https://cs.wikipedia.org/wiki?curid=835826", "title": "Jaroslav Rybár", "text": "Jaroslav Rybár\n\nJaroslav Rybár (* 12. července 1958) je bývalý slovenský fotbalista, záložník a fotbalový trenér.\n\nV československé lize hrál za Tatran Prešov. V československé lize nastoupil v 91 utkáních a dal 13 gólů. Dále hrál za VSŽ Košice.\n\nTrénoval MŠK Žilina, HFC Humenné, Ličartovce, Bardejov a Hanisko i slovensko reprezentaci do 21 let,SP MFK Rožňava.\n\n"}
{"id": "835830", "url": "https://cs.wikipedia.org/wiki?curid=835830", "title": "Jan Rosůlek", "text": "Jan Rosůlek\n\nJan Rosůlek (4. dubna 1900 Plzeň – 27. listopadu 1990 Praha) byl český architekt a římskokatolický kněz, člen piaristického řádu.\n\nV letech 1918-1924 vystudoval stavitelství na Českém vysokém učení technickém v Praze u profesora Antonína Engela. Druhou státní zkoušku z pozemního stavitelství a architektury složil v roce 1925. Po absolvování školy pracoval u stavitele Severina Ondřeje v Praze a u Aloise Špalka v Plzni. Od roku 1926 byl členem Devětsilu. Mimo jiné projektoval kožní pavilon nemocnice Na Bulovce v Praze.\n\nV roce 1927 se oženil, manželům se narodila dcera. V roce 1941 bylo manželství rozloučeno.\n\nJeho sestrou byla česká herečka Marie Rosůlková.\n\nV roce 1945 vstoupil do piaristického kláštera v Mikulově. Nižší kněžské svěcení obdržel v roce 1947. Poté, co dostal souhlas od Kongregace ritů v Římě, složil řádové sliby dne 29. října 1950. Studoval bohosloví nejprve v Bratislavě, poslední ročník pak na Cyrilometodějské bohoslovecké fakultě v Praze. Studia zakončil v roce 1951. Dne 10. března 1951 sloužil svou primici v kostele svatých Petra a Pavla na Vyšehradě. Od téhož roku do roku 1961 působil neformálně jako kaplan v Nuslích. Dne 2. února 1961 mu byl bez udání důvodů odňat státní souhlas k výkonu duchovenské činnosti. Sloužit mše mohl tedy následně pouze soukromě, což činil v kostele Bolestné Panny Marie při klášteře a nemocnici svaté Alžběty Na Slupi.\n\nV květnu 1968 mu byl souhlas k výkonu duchovenské činnosti navrácen. Působil jako výpomocký duchovní v kostele sv. Michaela archanděla v Praze-Podolí. Od roku 1980 pak převzal správu farnosti a vykonával ji až do své smrti v roce 1990. V této době žil se svou sestrou Marií v kubistickém trojdomě na Rašínově nábřeží.\n\nV roce 1970 byl jmenován arcibiskupským notářem.\n\n\n\nJeho stavby byly zveřejněny v časopisu Stavitel a Stavba.\n\n"}
{"id": "835832", "url": "https://cs.wikipedia.org/wiki?curid=835832", "title": "Jaroslav Paňko", "text": "Jaroslav Paňko\n\nJaroslav Paňko (* 18. listopadu 1964) je bývalý slovenský fotbalista, útočník.\n\nV československé lize hrál za Tatran Prešov. V československé lize nastoupil v 8 utkáních.\n\n"}
{"id": "835837", "url": "https://cs.wikipedia.org/wiki?curid=835837", "title": "Ján Grňa", "text": "Ján Grňa\n\nJán Grňa (* 14. prosince 1961) je bývalý slovenský fotbalista, útočník.\n\nV československé lize hrál za Tatran Prešov. V československé lize nastoupil v 47 utkáních a dal 3 góly.\n\n"}
{"id": "835841", "url": "https://cs.wikipedia.org/wiki?curid=835841", "title": "Myslí!", "text": "Myslí!\n\nMyslí! (anglicky \"Think!\") je sci-fi povídka spisovatele Isaaca Asimova, která vyšla poprvé v roce 1977 v časopise \"Asimov's Science Fiction\". Byla následně zařazena do sbírek \"The Complete Robot\" (1982) a \"Robot Visions\" (1990). Česky vyšla ve sbírkách \"Vize robotů\" (1994) a \"Robohistorie I.\" (2004).\n\n\nDr. Genevieve Renshawová, lékařka v oboru neurofyziologie žádá své kolegy Adama Orsina a Jamese Berkowitze o asistenci při svém vědeckém bádání. Oba jsou fyzikové, odborníci přes lasery a Renshawová potřebuje jejich podporu pro svůj projekt, neboť zanedbává své určené úkoly. Oprávněně, protože je na stopě převratného vynálezu LEG (Laser EEG - laserový elektroencefalogram). S pomocí paprsku LEG bude možné zaznamenat milionkrát více informací než s EEG a dešifrovat je. Renshawová na tom pracuje už 5 let. Vezme z klece kosmana a zapojí mu (i sobě) na hlavu elektrody, hodlá svým kolegům předvést ukázku, přičemž se prořekne, že svůj počítač oslovuje mužským jménem Mike. Ukazuje jim, co jednotlivé záznamy znamenají.\n\nBerkowitz si uvědomí, že nový přístroj LEG umožňuje sledovat myšlenky – tedy telepatii. Doktorka pokus zopakuje, tentokrát si elektrody připne Orsino. Dostane pokyn, aby si vymyslel větu a napsal ji na papír. Renshawová větu slyší a zopakuje ji slovo od slova. Oba fyzikové jsou ohromeni. Ale napadne je ještě jeden kontrolní experiment, vyřadit z pokusu živé bytosti, aby se ujistili, že nic neuslyší. Nyní se ozve Mike, počítač, který pomocí LEG dokáže komunikovat jako nezávislá inteligentní bytost.\n\n"}
{"id": "835842", "url": "https://cs.wikipedia.org/wiki?curid=835842", "title": "Interleukin 15", "text": "Interleukin 15\n\nInterleukin 15 (IL-15) byl v roce 1994 objeven a charakterizován jako růstový faktor buněk. IL-15 je 14 - 15 kDa velký glykoprotein, který svoji terciární strukturou patří do rodiny cytokinů obsahujících čtyři alfa-helixové domény. Kromě IL-15 se do této rodiny cytokinů řadí také interleukin-2 (IL-2), interleukin-4 (IL-4), interleukin-7 (IL-7), interleukin-9 (IL-9), granulocyte colony-stimulating factor (G-CSF) a granulocyte-macrophage colony-stimulating factor (GM-CSF).\n\nInterleukin 15 je konstitutivně produkován velkým množstvím buněčných typů, jako jsou monocyty, makrofágy, dendritické buňky (DC), keratinocyty, fibroblasty a nervové buňky. Navíc byla jeho produkce pozorována v mnoha tkáních, jako jsou ledvina, placenta, plíce, srdce nebo kosterní sval. Díky svým pleiotropním působením hraje IL-15 významnou roli jak ve vrozené tak v adaptivní imunitní odpovědi. Navíc se podílí na regulaci imunitního systému v odpovědi na infekci bakteriálního či virového původu. Důležitou roli hraje IL-15 také v protinádorové odpovědi, alergiích a v autoimunitních chorobách.\n\nInterleukin 15 je kódován genem velkým 34 kb, nacházející se u člověka na chromozomu 4q31 a u myší v centrálním regionu chromozomu 8. Gen IL-15 tvoří 9 exonů (1 - 8 a 4A) a 8 intronů. Pouze 4 exony (5 - 8) kódují maturovaný protein (Obr. 2).\n\nAlternativním sestřihem jsou u člověka a také u myší vytvářeny dvě izoformy IL-15, které se odlišují délkou svého signálního peptidu. Delší izoforma (IL-15 LSP) obsahuje 48 aminokyselin dlouhý leader peptid, na 5´-konci netranslatovaný region (5'UTR) o velikosti 316 bp, 486 bp dlouhou kódující sekvenci a na 3´-konci 400 bp dlouhý UTR region. IL-15 LSP izoforma byla identifikována v Golgiho aparátu, časných endozomech a v endoplasmatickém retikulu. Proto se může vyskytovat jako sekretovaná forma a/nebo vázaná na membránu nejčastěji dendritických buněk. Navíc je IL-15 LSP izoforma exprimována tkáněmi kosterního svalstva, placentou, srdcem, plícemi, játry a ledvinami. Izoforma s krátkým signálním peptidem (IL-15 SSP) o velikosti 21 aminokyselin je kódována exony 4A a 5. Tato krátká izoforma byla identifikována zejména ve tkání testes a thymu. IL-15 SSP je lokalizován v cytoplazmě, nebo je translokována do jádra. IL-15 SSP nevytváří sekreční formu proteinu. Signální peptidy obou izoforem sdílejí sekvenci 11 identických aminokyselin, které jsou kódovány exonem 5. IL-15 LSP a IL-15 SSP kódují stejný maturovaný protein.\n\nU myší, jsou alternativním sestřihem variabilního exonu 5, vytvářeny dvě izoformy interleukinu 15. Izoforma kódována IL-15 mRNA s normálním exonem 5 vytváří sekretovanou formu. Na druhou stranu, izoforma obsahující alternativní exon 5 s jiným 3´-sestřihovým místem, má vyšší translační účinnost a postrádá hydrofobní doménu signální sekvence, a proto je lokalizována intracelulárně.\n\nProdukce IL-15 je kontrolována mnoha faktory na úrovni transkripce, translace a vnitrobuněčného pohybu. Nejdůležitější regulace syntézy IL-15 probíhá na posttranskripční úrovni. Ačkoliv je mRNA interleukinu 15 konstitutivně exprimována v mnoha tkáních a buněčných typech, jako jsou fibroblasty, svalové buňky, keratinocyty, adipocyty či nádorové buňky, představuje IL-15 cytokin, který je produkován zejména dendritickými buňkami, monocyty, makrofágy a stromálními buňkami. Na rozdíl od interleukinu 2, není produkován T buňkami. Rozdíl mezi expresi IL-15 mRNA a produkci proteinu je způsoben posttranskripční regulací, která vede k odpojení translace a udržování netranslatovaného mRNA IL-15 v buňce. Translace mRNA uložené v buňce může být indukována specifickými signály. Základním regulačním mechanismem tohoto procesu představuje 5´-netranslatovaný region IL-15 mRNA, obsahující 12 upstream iniciačních translačních AUG kodonů u člověka a 5 u myší. Navíc důležitou roli v regulaci, hrají také proteinové sekvence signálního peptidu a C-konce maturovaného proteinu. Produkce interleukinu 15 může být stimulovaná pomocí GM-CSF, dvouvláknové mRNA, oligonukleotidy s metylovanými CpG, lipopolysacharidem (LPS), interferonem gama (IFN-γ), nebo také po infekci monocytů herpes virem, Mycobacterium tuberculosis či Candida Albicans. V indukci produkce IL-15 se uplatňují zejména 5´konzervované regulační motivy nuclear factor kappa-light-chain-enhancer of activated B cells (NF-κB) a IRF response element (IRF-E) (Obr. 3).\n\nPůsobení interleukinu 15 zahrnuje juxtakrinní (cell-to-cell contact), intrakrinní (přímo v buňce) a reverzní signalizaci. Zpočátku byl interleukin 15 charakterizován jako solubilní molekula. Později bylo prokázáno, že IL-15 existuje také v membránově vázané formě, která představuje majoritní formu. Na membránu může být vázán přímo nebo v komplexu s IL-15Rα. V obou případech je součástí imunologický synapse.\n\nHlavním způsobem signalizace interleukinu 15 představuje trans-prezentace, která je zprostředkována receptorem IL-15Rα, vytvářejícím s IL-15 stabilní, na membránu vázaný komplex IL-15Rα/IL-15 (Obr. 6). Receptor IL-15Rα váže IL-15 s vysokou afinitou (Ka = 1×10/M), na rozdíl od receptoru IL-15Rβγc, který váže IL-15 s afinou o něco nižší (Ka = 1×10/M)(Obr. 7). Juxtakrinní signalizační dráha začíná vazbou IL-15 na IL-15Rα receptor, s následnou prezentací IL-15 v komplexu okolním buňkám nesoucím na svém povrchu IL-15βγc receptor. Následně prostřednictvím β a γc řetězce receptorového komplexu, dochází k aktivaci Janus kinase 1 (JAK1) β řetězcem a Janus kinase 2 (JAK2) γc řetězcem komplexu. Jejich aktivace vede k fosforylaci a aktivaci signal transducer and activator of transcription 3 (STAT3) a STAT5, které podobně jako v případě IL-2 indukují změnu v B-cell lymphoma 2 (Bcl-2), MAP (mitogen-activated protein kinase) kinázové dráhy a fosforylaci Lck (Lymphocyte-specific protein tyrosine kinase) a Syk (spleen tyrosine kinase) kinázy. Výsledkem signální kaskády je proliferace a maturace buněk (Obr. 8). \n\nU adipocytů dochází k aktivaci JAK2 a STAT5 místo původní aktivace JAK1/3 a STAT3/5. Fosforylací STAT se formují transkripční faktory, které následně regulují transkripci příslušným genů. β řetězec aktivuje tyrozin kinázy rodiny Src, (Lck, Fyn a Lyn). Navíc může aktivovat také fosfatidylinositol 3 kinázu (PI3K) AKT signální dráhy, čímž reguluje expresi transkripčních faktorů c-Fos, c-Jun, c-Myc a NF-κB. Na druhou stranu, receptor IL-15Rα může přenášet signál prostřednictvím Syk protein kinázy rodiny Syk/ZAP70 a následně aktivuje protein tyrosin kinázu AXL. Interleukin 15 se může vázat na IL-15βγc signální komplex bez přítomnosti IL-15Rα receptoru. Po vazbě, aktivuje IL-15 kinázy z rodiny Src, Lck a Fyn, které následně aktivují PI3K a MAPK signální dráhy.\n\nSignalizace interleukinem 15 může pobíhat kromě trans-prezentace také cis-prezentací, kdy dochází k interakci IL-15 se signálním komplexem IL-15Rβγc na povrchu téže buňky, prostřednictvím vysokoafinitního receptoru IL-15Rα. Tento způsob signalizace umožňuje flexibilita C-konce ektodomény IL-15Rα, prostřednictvím linkeru o velikosti 32 aminokyselin, a/nebo 74 aminokyselin dlouhým PT regionem (Obr. 4). Díky tomu leží C-konec IL-15Rα v rovině téměř rovnoběžné s plazmatickou membránou.\n\nRole interleukinu 15 ve vrozeném a adaptivním imunitním systému byla poprvé prokázána na IL-15Rα-/- a IL-15-/- myších. U těchto myší bylo pozorováno snížení celkového množství CD8+ T lymfocytů. Navíc bylo pozorováno, že myši byly deficientní v populaci paměťových CD8+ T lymfocytů (CD8+CD44hiCD122hi), NK buněk, NK-T buněk a v populaci intraepiteliálních lymfocytů (EIL). Na druhou stranu, u IL-15 transgenních myší, byla pozorována vysoká hladina IL-15 a také zvýšené množství periferních NK buněk, NK-T buněk, CD44hiCD8+ T lymfocytů a fyziologická hladina CD4+ lymfocytů.\n\nNK buňky (natural killers) představují efektorové buňky vrozené imunity, které hrají klíčovou roli v imunitní odpovědi proti virové nebo bakteriální infekci a v protinádorové imunitě. Neaktivované NK buňky konstitutivně exprimují IL-15Rα receptor a IL-15Rβγc signální komplex, které jsou nezbytné pro rozpoznání, vazbu a působení membránově vázaného IL-15, trans-prezentovaného zejména na dendritických buňkách. Interleukin 15 hraje klíčovou roli ve vývoji, diferenciaci a přežívání NK buněk (Obr. 5). Hlavním zdrojem IL-15 pro NK buňky, představuje trans-prezentace CD11+ dendritickými buňkami, které indukují diferenciaci NK buněk, up-regulaci aktivačních a inhibičních receptorů LY-49. Navíc IL-15 ve spolupráci s IL-2 indukuje vývoj CD56+ NK buněk z CD34+ hematopoetických progenitorových buněk, které jsou významnými producenty interferonu γ (IFN-γ), tumor necrosis factor α (TNF-α) a GM-CSF. Kromě toho, IL-15 s IL-2 a IL-12 ovlivňují cytotoxickou aktivitu NK buněk, a to zejména stimulací CD56dimCD16+ k produkci IIFN-γ, ale také prostřednictvím up-regulace receptorů NKG2D a MICA, expresí efektorových molekul TRAIL.\n\nMonocyty cirkulující v krevním oběhu, jsou po aktivačním signálu transportovány do místa zánětu, kde dávají vznik makrofágům, které spolu s dendritickými buňkami hrají důležitou roli v regulaci adaptivní imunitní odpovědi jako antigen prezentující buňky (APC). Myší monocyty exprimují IL-15 mRNA po indukcí IFN-γ a mikrobiálními stimuly. Naopak u lidí, monocyty exprimují membránově vázanou formu IL-15 která je podobně jako u myší regulována pomocí IFN-γ. Navíc u lidí, IL-15 stimuluje produkci interleukin 8 (IL-8) a monocyte chemotactic protein 1 (MCP-1) a chemokiny, které se podílejí na přitahování neutrofilů do místa zánětu.\n\nAutokrinním působením IL-15 u makrofágů, zvyšuje produkci prozánětlivých cytokinů, jako TNF-α, IL-1 a IL-6. Naopak nízká hladina IL-15 vede ke zvýšené produkci proti-zánětlivého cytokinu IL-10. Výsledkem působení IL-15 u monocytů a makrofágů je zvýšení jejich fagocytární aktivity.\n\nDendritické buňky produkují IL-15 jako odpověď na IFN typ I, ligaci CD40, dvouvláknovou RNA nebo lipopolysacharid (LPS). Navíc se interleukin 15 podílí na diferenciaci DC buněk, upregulaci kostimulačních molekul a také k produkci IFN-γ. IL-15 se také podílí na regulaci produkce IL-2, který působí jako růstový faktor T lymfocytů. Působení interleukinu 15 na folikulární dendritické buňky v germinálních centrech, vede k proliferaci a zvyšuje sekreci chemokinů.\n\nNeutrofily představují subpopulaci buněk, která se jako první nachází v místě zánětu, kde indukuje antimikrobiální mechanizmy. Neutrofily konstitutivně exprimují IL-15Rα receptor a také signální komplex IL-15Rβγc. Po vazbě IL-15, dochází k zvýšení exprese aktinu, který zprostředkovává cytoskeletální přestavbu, a tím zvyšuje fagocytární aktivitu neutrofilů v místě zánětu. Navíc interleukin 15 inhibuje apoptózu u neutrofilů, eozinofilů, Fas-mediovanou apoptózu B lymfocytů a také T buněk. Tento antiapoptický efekt IL-5 na granulocyty a také lymfocyty je zprostředkován up-regulací exprese proteinu rodiny Bcl-2 (Bcl-2, Bcl-x a Mcl-1) a downregulací pro-apoptických proteinů Bax, Bad, Bim, Noxa a Puma. Působení interleukinu 15 se zvyšuje v neutrofilech sekrece IL-8, exprese major histocompatibility komplex II (MHC-II). Tím umožňuje neutrofilům prezentovat antigen jako APC buňka.\n\nAdipocyty exprimují alternativní IL-15 receptor, který je označován jako IL-15RX. Signalizace zprostředkována tímto receptorem v tukových buňkách probíhá nezávisle na signálním komplexu IL-15Rβγc. Signální dráha pokračuje down-stream aktivací JAK2 a STAT5 místo původní aktivace JAK1/3 a STAT3/5, které jsou aktivovány v T lymfocytech. Signální dráha vede k proliferaci adipocytů.\n\nÚčinek interleukinu 15 na CD8+ a CD4+ T lymfocytu závisí na jejich aktivačním a vývojovém stádiu. Signalizace je zprostředkována IL-15Rα receptorem a je klíčovým faktorem pro udržování CD8+ T lymfocytů ve všech vývojových stádiích. Působením IL-15 dochází ke zvýšení exprese řady anti-apoptických molekul, jako Bcl-2 u naivních CD44lowCD8+ T lymfocytů, nebo Bcl-2 a Bcl-xl v paměťových CD44highCD8+ T lymfocytech. Navíc v paměťových CD4+ a CD8+ T lymfocytech indukuje interleukin 15 proliferaci a rezistenci k inhibičnímu působení T regulačních buněk (Treg), (Obr. 5). Spolu s IL-7 hraje IL-15 klíčovou roli v homeostatické proliferaci CD4+ T lymfocytů. Závislost udržování paměťových CD4+ T lymfocytů na signálu IL-15 se liší od paměťových CD8+ T lymfocytů. Pozorovaný efekt koreluje s rozdílnou expresí IL-15Rβ (CD122) řetězce, jehož exprese je regulována dvěma T-box transkripčníma faktory, T-bet a Eomes, které se podílejí na diferenciaci naivních CD8+ T do efektorových a paměťových T lymfocytů. Odpověď CD4+ T lymfocytů na IL-15 závisí zejména na jejich aktivačním stavu. Signalizace prostřednictvím TCR receptoru,za přítomnosti kostimulačního signálu, navozuje IL-15 klidový fenotyp CD4+ T lymfocytů, který je charakterizován sníženou expresí CD25, CD71 a CD95. U aktivovaných CD4+ T lymfocytů zvyšuje expresi CD40L (CD154) a tím i schopnost interagovat s APC buňkami prostřednictvím TCR receptoru bez kostimulačního signálu CD3 a CD28.\n\nU B lymfocytů se interleukin 15 podílí na proliferaci, diferenciaci a produkci imunoglobulinů. Ačkoliv IL-15 nestimuluje B lymfocyty v klidovém stádiu, podílí se na proliferaci jako kostimulační signál a spolu s CD40L stimuluje sekreci polyklonálnich imunoglobulinů IgM, IgG1 a IgA plazmatickými buňkami.\n\nPorucha exprese a signalizace interleukinu 15 se podílí na manifestaci mnoha autoimunitních onemocnění. Příkladem může být pemphigus vulgaris, revmatoidní artritida, systémový lupus erythematodes, sarkoidóza, roztroušená skleróza a celiakie.\n\nInterleukin 15 hraje důležitou roli v imunitní odpovědi během HIV infekce. Po virovém přenosu dochází k nárůstu virové zátěže v akutní fázi infekce, která vede k zvýšené produkci prozánětlivých cytokinů, produkovaných dendritickými buňkami, makrofágy, monocyty, NK buňkami a T lymfocyty. V další fázi nemoci, HIV-1 infekce ničí CD4+ a CD8+ T lymfocyty, B lymfocyty, NK buňky a také buňky nelymfoidního původu. U pacientu s HIV-1 infekci bylo pozorována snížena hladina IL-15. V důsledku této defektní produkce mají specifické CD8+ T lymfocyty zvýšenou senzitivitu k CD95 /Fas – indukované apoptóze, a proto jsou zabíjeny HIV infikovanými buňkami. Kromě specifických CD8+ T lymfocytů mají klíčovou roli v imunitní odpovědi v HIV infekci, také DC a NK buňky. DC buňky izolované z pacientů produkovali menší množství IL-15 na rozdíl od produkce jiných cytokinů, jako IL-12 nebo IL-18. Snížením hladiny IL-15, vede k redukci počtu NK buněk. Je patrné, že IL-15 přestavuje efektivní prostředek v imunoterapii infekce HIV, protože se podílí na obnově NK buněk, proliferaci efektorových CD8+ a CD4+ T lymfocytů. Na druhou stranu, právě tyto buňky jsou napadané virovou infekcí, a to by mohlo vést k progresi onemocnění. Kromě pozitivního výsledku, u HIV infekce, byl také prokázán pozitivní vliv IL-15 při imunizací myších modelů herpes simplex virem, virem hepatitidy B či tetanovým toxoidem.\n\nCeliakální spurie, neboli celiakie je enteritída zprostředkována imunitním systémem projevující se u citlivých jedinců, po požití proteinů bohatých na prolin a glutamin obsažených například v pšenici (gliadin) nebo ječmeni (secalin). Interleukin 15 je v mukóze produkován epitelovými a dendritickými buňkami, které současně prezentují transglutaminázou (TG) deaminovaný gluten naivním CD4+ T lymfocytům. Následně aktivované Th1 lymfocyty sekretují pro-zánětlivé cytokiny (IFN-γ a IL-21), které se podílejí na destrukci mukózy. Th2 aktivované lymfocyty prostřednictvím cytokinů indukují klonální expanzi B lymfocytů a syntézu anti-gliadin a anti-TG protilátek. Další z mechanismu IL-15 podílejících se na manifestaci onemocnění je inhibice Treg buněk, inhibice apopotózy u intraepiteliálních lymfocytů (EIL) nebo aktivaci perforin/granzym systému.\n\nHlavní efektorové buňky v proti-nádorové imunitní odpovědi jsou cytotoxické CD8+ T lymfocyty a NK buňky, které mají schopnost zabíjet nádorové buňky. IL-15 má potenciál indukovat proliferaci a diferenciaci těchto efektových buněk. Hlavní problém u pacientů s nádory je anergie T lymfocytů na tumor associated antigen (TAA) zprostředkovaná Treg buňkami. IL-15 indukuje v efektorových CD8+ T lymfocytech rezistencí k Treg buňkách a tím potenciálně pozměňuje anergii CD8+ T lymfocytů k TAA. Další využití IL-15 v protinádorové terapii je v kombinaci s IL-6, kdy dochází k aktivaci NK buněk. Tento proces je zprostředkován stimulací aktivačního receptoru NK buněk, NKG2D jehož ligandy, jako MHC class I chain-related protein A (MICA), MHC class I chain-related protein B (MICB) UL-16- binding protein (ULBP) exprimovány na stresových, virem infikovaných či nádorových buňkách.\n"}
{"id": "835847", "url": "https://cs.wikipedia.org/wiki?curid=835847", "title": "Ibrahim Abboud", "text": "Ibrahim Abboud\n\nEl Ferik Ibrahim Abboud (26. října 1900 – 8. září 1983) byl súdánský politik a voják, prezident Súdánu v letech 1958-1964 (titul prezidenta však užíval až v posledním roce své vlády).\n\nZačínal jako kariérní voják v britské a egyptské armádě, zúčastnil se i bojů druhé světové války, bojoval v Eritreji a Etiopii. Po získání nezávislosti Súdánu v roce 1956 se stal vrchním velitelem armády. Armáda však v křehkém novém režimu měla nadmíru vysokou roli a Abboud dlouho nevydržel odolat pokušení: již roku 1958 provedl vojenský převrat, svrhl vládu Abdullaha Khalila a stal se klíčovým mužem země. Provizorní ústava byla zrušena, všechny politické strany zakázány (dosud fungovaly zejména dvě, Khalilova Umma a konkurenční Národní unionistická strana Ismaila al-Azhariho). Největší pnutí vyvolal jeho plán arabizace a islamizace jižních, křesťanských a animistických, oblastí Súdánu. Roku 1963 situace vygradovala v občanskou válku. Abboud nakonec rezignoval, aby umožnil vznik civilní vlády, která by zklidnila situaci.\n\n"}
{"id": "835851", "url": "https://cs.wikipedia.org/wiki?curid=835851", "title": "Anenský vrch (Hrubý Jeseník)", "text": "Anenský vrch (Hrubý Jeseník)\n\nAnenský vrch je vrchol ležící v Hrubém Jeseníku severozápadně od města Andělská Hora.\n\nOd roku 1696 stojí na jižním svahu barokní kostel sv. Anny, který byl v roce 1777 přestavěn a ke kterému vede Křížová cesta. Na vrcholu stojí rozhlasový vysílač. Na východním svahu je vybudována sjezdovka.\n\nVýstup je možný po červené značce z Vrbna pod Pradědem nebo Andělské Hory, po žluté značce z Karlovic nebo Karlovy Studánky. Na vrchol vede neznačená lesní cesta.\n"}
{"id": "835852", "url": "https://cs.wikipedia.org/wiki?curid=835852", "title": "Sirr al-Chatim al-Chalífa", "text": "Sirr al-Chatim al-Chalífa\n\nSirr al-Chatim al-Chalífa al-Hasan (1. ledna 1919 – 18. února 2006) byl súdánský politik, učitel a diplomat, prezident a premiér Súdánu v letech 1964-1965, během tzv. Říjnového režimu. Byl též ministrem školství v letech 1973-1975.\n\nDo čela země nastoupil po pádu prezidenta Ibrahima Abbouda, který zemi přivedl do občanské války mezi muslimy a křesťany i do politické krize (Abboudův pád je někdy nazýván Říjnovou revolucí, odtud název nového režimu). Chalífa, jakožto proslulý vysokoškolský odborník (vystudoval na Oxfordu) byl vybrán stranou Umma, aby vedl přechodnou vládu. Ta měla vyřešit problém jižního Súdánu, který odmítal islamizaci, o niž usiloval Abboud. Chalífova vláda byla v otázce jihu země skutečně mnohem citlivější než Abboud, Chalífa svolal roku 1965 i mírovou konferenci do Chartúmu, ta však nestihla dospět k zásadnímu kompromisu. Chalífa uvolnil pozice nové demokraticky zvolené vládě a stal se velvyslancem v Itálii, posléze v Británii. V 70. letech ho Džafar Nimeiry jmenoval ministrem školství. \n\n"}
{"id": "835865", "url": "https://cs.wikipedia.org/wiki?curid=835865", "title": "Seznam španělských provincií podle nejvyššího bodu", "text": "Seznam španělských provincií podle nejvyššího bodu\n\nToto je seznam španělských provincií podle nejvyššího bodu. Kromě padesáti provincií je do seznamu zahrnuto i autonomní město Ceuta.\n\n\n"}
{"id": "835874", "url": "https://cs.wikipedia.org/wiki?curid=835874", "title": "Třída Katanpää", "text": "Třída Katanpää\n\nTřída Katanpää je třída minolovek finského námořnictva. Tvoří ji tři jednotky. Plavidla jsou stavěna jako náhrada pobřežních minolovek třídy \"Kuha\" a do služby mají vstoupit do roku 2015. Jsou schopna provádět vyhledávání a likvidaci min v pobřežních vodách i na otevřeném moři. Počítá se rovněž s možností jejich nasazení v zahraničních misích.\n\nZe třídy \"Katanpää\" byla odvozena též alžírská minolovka \"El-Kasseh 1\" (501).\n\nStavba celé třídy byla roku 2006 objednána u italské loděnice Intermarine v La Spezia.\n\nJednotky třídy \"Katanpää\":\nTrup je vyroben z kompozitu. Plavidla na palubě nesou dálkově ovládané prostředky pro vyhledávání a ničení min Saab Double Eagle Mark I a Atlas Elektronik SeaFox I. Dále nesou dálkově ovládané průzkumné prostředky Kongsberg HUGIN a Kongsberg REMUS 100. K vlastní obraně slouží jeden 40mm L/70 kanón Bofors v dělové věži na přídi. Plavidla mohou nést i hlubinné pumy k likvidaci ponorek. Pohonný systém tvoří dva diesely MTU 8V-396-TE74. Každý z nich roztáčí lodní šroub typu Voith-Schneider. Maximální rychlost dosahuje 13 uzlů.\n"}
{"id": "835878", "url": "https://cs.wikipedia.org/wiki?curid=835878", "title": "Podpojištění", "text": "Podpojištění\n\nPodpojištění je stav, kdy je předmět pojištěn na nižší částku, než je jeho vlastní hodnota. V případě pojistné události pak bude pojistné plnění (tedy náhrada od pojišťovny) stanovováno ve stejném poměru ke škodě, v jakém byla částka, na níž bylo pojištění sjednáno, ke skutečné (reálné) hodnotě pojišťovaného předmětu.\n\nPokud je předmět pojištěn na nižší částku, než je jeho vlastní hodnota, dochází k podpojištění. Vlastní hodnota pojišťovaného předmětu se stanovuje výpočtem pojišťovny, posudkem znalce nebo stanovením pojistníka (ten, kdo pojištění sjednává a bude jej pak také platit). V případě pojistné události je podpojištění vnímáno relativně vůči hodnotě pojištěného předmětu. To znamená, že pojišťovnou bude vyplácena náhrada v takové poměrné výši vůči způsobené škodě, v jaké je hodnota uzavřeného pojištění vůči skutečné hodnotě předmětu. Definice podpojištění je uvedena v zákoně č. 89/2012 Sb. („NOZ“) takto:\n\nBude-li tedy například předmět v hodnotě 10 milionů (tj. „pojistná hodnota“) pojištěn pouze na částku 5 milionů (tj. „pojistná částka“), tedy na částku poloviční, a na předmětu dojde ke škodě ve výši 2 milionů (tedy v pětinové částce vůči skutečné hodnotě předmětu), bude vyplacena částka (tj. „pojistné plnění“) v pětinové výši vůči pojištěné hodnotě, tedy 1 milion.\n\nMožnými důvody vzniku podpojištění může být:\n\nPro předcházení podpojištění (ale i nadpojištění) je třeba pojistnou částku, která je uvedena v pojistné smlouvě, pravidelně porovnávat s aktuálním stavem předmětu a průběžně pojistnou částku ve smlouvě upravovat.\n\n"}
{"id": "835884", "url": "https://cs.wikipedia.org/wiki?curid=835884", "title": "Filipíny na Letních olympijských hrách 1996", "text": "Filipíny na Letních olympijských hrách 1996\n\nFilipíny se účastnily Letní olympiády 1996 v 6 sportech. Zastupovalo je 12 sportovců.\n\n"}
{"id": "835885", "url": "https://cs.wikipedia.org/wiki?curid=835885", "title": "Ľubomír Bajtoš", "text": "Ľubomír Bajtoš\n\nĽubomír Bajtoš (* 1. června 1965 Spišský Štvrtok) je bývalý slovenský fotbalista, obránce.\n\nV československé lize hrál za Tatran Prešov. V československé lize nastoupil v 42 utkáních a dal 6 gólů. Ve slovenské lize hrál i za FC Nitra. dále hrál za Spišskou Novou Ves a Slavoj Trebišov.\n\n"}
{"id": "835886", "url": "https://cs.wikipedia.org/wiki?curid=835886", "title": "Filipíny na Letních olympijských hrách 1992", "text": "Filipíny na Letních olympijských hrách 1992\n\nFilipíny se účastnily Letní olympiády 1992 v 9 sportech. Zastupovalo je 26 sportovců (24 mužů, 2 ženy).\n\n"}
{"id": "835887", "url": "https://cs.wikipedia.org/wiki?curid=835887", "title": "Filipíny na Letních olympijských hrách 1988", "text": "Filipíny na Letních olympijských hrách 1988\n\nFilipíny se účastnily Letní olympiády 1988 v 11 sportech. Zastupovalo je 31 sportovců (26 mužů, 5 žen).\n\n"}
{"id": "835889", "url": "https://cs.wikipedia.org/wiki?curid=835889", "title": "Filipíny na Letních olympijských hrách 1964", "text": "Filipíny na Letních olympijských hrách 1964\n\nFilipíny se účastnily Letní olympiády 1964 v 10 sportech. Zastupovalo je 47 sportovců.\n\n"}
{"id": "835890", "url": "https://cs.wikipedia.org/wiki?curid=835890", "title": "Filipíny na Letních olympijských hrách 1936", "text": "Filipíny na Letních olympijských hrách 1936\n\nFilipíny se účastnily Letní olympiády 1936 v 6 sportech. Zastupovalo je 28 sportovců.\n\n"}
{"id": "835891", "url": "https://cs.wikipedia.org/wiki?curid=835891", "title": "Husitský hejtman", "text": "Husitský hejtman\n\nHusitský hejtman byl vysoký velitel husitských polních vojsk, všem hejtmanům pak velel \nnejvyšší hejtman, což byl vrchní velitel husitských vojsk. Hejtmani pak tvořili nejvyšší velitelský sbor husitských polních vojsk.\n\nFunkci vrchního hejtmana (tedy hlavního velitele) husitských polních vojsk zastával Jan Žižka z Trocnova, po jeho smrti pak Prokop Holý.\n\nHusitské polní vojsko bylo postupně velmi dobře zorganizováno a mělo 4 hlavní složky: bojová vozba, dělostřelectvo, pěchota i jezdectvo. Každému dílčí složce tohoto vojska velel samostatný hejtman. Kromě toho měli husité i samostatné (ženijní) oddíly oddíly mostařů a cestařů.\n"}
{"id": "835892", "url": "https://cs.wikipedia.org/wiki?curid=835892", "title": "Seznam hor a kopců v Burundi", "text": "Seznam hor a kopců v Burundi\n\nToto je seznam hor a kopců v Burundi.\n\n\n"}
{"id": "835896", "url": "https://cs.wikipedia.org/wiki?curid=835896", "title": "Filipíny na Letních olympijských hrách 1932", "text": "Filipíny na Letních olympijských hrách 1932\n\nFilipíny se účastnily Letní olympiády 1932 v 3 sportech. Zastupovalo je 8 sportovců.\n\n"}
{"id": "835897", "url": "https://cs.wikipedia.org/wiki?curid=835897", "title": "Filipíny na Letních olympijských hrách 1928", "text": "Filipíny na Letních olympijských hrách 1928\n\nFilipíny se účastnily Letní olympiády 1928 v 2 sportech. Zastupovalo je 4 sportovců.\n\n"}
{"id": "835906", "url": "https://cs.wikipedia.org/wiki?curid=835906", "title": "Tena Kourou", "text": "Tena Kourou\n\nTena Kourou (též \"Ténakourou\", 747 m n. m.) je hora v západní Africe. Leží na státní hranici mezi Burkinou Faso (region Cascades) a Mali (region Sikasso). Jedná se o nejvyšší horu Burkiny Faso.\n\n"}
{"id": "835935", "url": "https://cs.wikipedia.org/wiki?curid=835935", "title": "Borromeum", "text": "Borromeum\n\nBorromeum (dříve též Borromaeum) byl chlapecký konvikt v Hradci Králové, existující v letech 1860 až 1950 kromě období druhé světové války. Jako Borromeum (popřípadě Nové Borromeum) se označuje také budova na Orlickém nábřeží, ve které tento ústav sídlil od roku 1902 a v němž se dnes nachází Biskupské gymnázium Bohuslava Balbína. Původní sídlo ve Špitálské ulici sloužilo později jako pošta (tzv. „Stará pošta“) a po rekonstrukci na počátku 21. století je tento dům, chráněný jako kulturní památka České republiky, využíván komerčně a nese název „Boromeum residence“.\n\nÚstav byl založen královéhradeckým biskupem Karlem Boromejským Hanlem a pojmenován Borromeum po jeho patronovi sv. Karlu Boromejském. Sbírka na jeho výstavbu započala již v roce 1850, v roce 1855 byl zakoupen dům čp. 183 a v roce 1857 další dvě budovy čp. 184 a 192. V roce 1858 byly všechny tyto tři domy zbourány a položen základní kámen nové stavby, kterou měla na jejich místě vzniknout. Nákladem 63 721 zlatých, nepočítaje v to různé vedlejší náklady, vystavěl královéhradecký stavitel František Dobrkovský ve Špitálské ulici dvoupatrový pozdně klasicistní palác, který tehdy byl třetí největší budovou ve městě.\n\nDne 7. dubna 1860 ohlásila biskupská konsistoř dokončení výstavby a se zahájením nového školního roku zde byl 1. října otevřen chlapecký konvikt, tj. internát pro gymnazisty, kteří se měli připravovat na další studium v kněžském semináři.\n\nV roce 1902 se ústav přestěhoval do nové budovy na Orlickém nábřeží, kterou vyprojektoval místní architekt Viktor Weinhengst. Nové Borromeum stále sloužilo jako chlapecký církevní internát (pro vzdělávání dívek byl určen klášter de Notre Dame na dnešní Pospíšilově třídě), až na konci druhé světové války zde byl umístěn lazaret pro zraněné vojáky. Po znárodnění budova patřila Pedagogickému institutu v Hradci Králové, předchůdci pozdější pedagogické fakulty. Od roku 1992 zde působí Biskupské gymnázium Bohuslava Balbína.\n\nPůvodní objekt v roce 1912 převzala, nejprve jako pronájem od církve a později jej získala do svého vlastnictví, pošta, proto byl ve městě znám jako „Stará pošta“. V přízemí fungoval poštovní úřad, nadzemní podlaží sloužila jako kanceláře různých podniků, ale též pro bytové účely. Po vystřídání několika majitelů byla stavba v roce 2004 odkoupena z majetku města Hradec Králové společností Špitálská s. r. o. a po rekonstrukci v letech 2004-2012 zde fungují apartmány s residenčním bydlením v kombinaci s hotelovým provozem, restaurací, kavárnou a vinárnou pod názvem „Boromeum residence“.\n\n\n\n"}
{"id": "835943", "url": "https://cs.wikipedia.org/wiki?curid=835943", "title": "Miloslav Plass", "text": "Miloslav Plass\n\nMiloslav Plass (* 17. listopadu 1963 Česká Lípa) je český politik a manažer, v letech 2000 až 2016 zastupitel Královéhradeckého kraje, v letech 1998 až 2001 starosta města Špindlerův Mlýn, bývalý člen ODS.\n\nPracuje jako manažer ve vodohospodářské společnosti, je členem krajského sociálního výboru a sociální komise Rady města Hradec Králové, předsedou krajské komise pro osoby se zdravotním postižením. Několik let byl předsedou sociální komise Asociace krajů České republiky a členem Rady vlády pro neziskové organizace.\n\n\nMiloslav Plass žije v Hradci Králové a má dvě dospělé děti. Vystudoval obor sociální práce a sociální politika na Pedagogické fakultě Univerzity Hradec Králové. Původně pracoval v lesnictví, posléze působil na různých pozicích ve vodohospodářských společnostech až do roku 1998, kdy byl zvolen starostou města Špindlerův Mlýn. Osm let zastával post radního Královéhradeckého kraje, z toho byl šest let ve funkci náměstka hejtmana za ODS. Pracuje jako manažer ve vodohospodářské společnosti.\n\nČlen ODS od roku 1998, předseda Místního sdružení ODS Hradec Králové 1, místopředseda Oblastní rady ODS Hradec Králové, bývalý zastupitel Královéhradeckého kraje.\n\nV krajských volbách v roce 2016 již nekandidoval. Na podzim 2018 vystoupil z ODS na protest proti uzavření koalice ODS a hnutí ANO 2011 v Hradci Králové po komunálních volbách v roce 2018.\n\n"}
{"id": "835953", "url": "https://cs.wikipedia.org/wiki?curid=835953", "title": "Kanton Balleroy", "text": "Kanton Balleroy\n\nKanton Balleroy (fr. \"Canton de Balleroy\") byl francouzský kanton v departementu Calvados v regionu Dolní Normandie. Skládal se z 22 obcí, zrušen byl v roce 2015.\n\n"}
{"id": "835954", "url": "https://cs.wikipedia.org/wiki?curid=835954", "title": "Kanton Bayeux", "text": "Kanton Bayeux\n\nKanton Bayeux (fr. \"Canton de Bayeux\") je francouzský kanton v departementu Calvados v regionu Normandie. Od roku 2015 se skládá ze 34 obcí, do té doby byl tvořen 16 obcemi.\n"}
{"id": "835955", "url": "https://cs.wikipedia.org/wiki?curid=835955", "title": "Kanton Blangy-le-Château", "text": "Kanton Blangy-le-Château\n\nKanton Blangy-le-Château (fr. \"Canton de Blangy-le-Château\") byl francouzský kanton v departementu Calvados v regionu Dolní Normandie. Skládal se z 15 obcí, zrušen byl v roce 2015.\n\n"}
{"id": "835956", "url": "https://cs.wikipedia.org/wiki?curid=835956", "title": "Kanton Bourguébus", "text": "Kanton Bourguébus\n\nKanton Bourguébus (fr. \"Canton de Bourguébus\") byl francouzský kanton v departementu Calvados v regionu Dolní Normandie. Skládal se z 24 obcí, zrušen byl v roce 2015.\n\n"}
{"id": "835957", "url": "https://cs.wikipedia.org/wiki?curid=835957", "title": "Kanton Bretteville-sur-Laize", "text": "Kanton Bretteville-sur-Laize\n\nKanton Bretteville-sur-Laize (fr. \"Canton de Bretteville-sur-Laize\") byl francouzský kanton v departementu Calvados v regionu Dolní Normandie. Skládal se z 29 obcí, zrušen byl v roce 2015.\n\n"}
{"id": "835960", "url": "https://cs.wikipedia.org/wiki?curid=835960", "title": "Cvija Lubetkinová", "text": "Cvija Lubetkinová\n\nCvija Lubetkinová ( Cywia Lubetkin, צביה לובטקין, krycí jméno: Celina; 1914 – 14. července 1976) byla jednou z vůdčích osob židovského podzemí v nacisty okupované Varšavě a jedinou ženou ve vrchním velení odbojové skupiny Židovská bojová organizace (ŻOB). Podařilo se jí přežít holokaust a v roce 1946 emigrovala do britské mandátní Palestiny.\n\nNarodila se v Polsku ve vesnici Byteń poblíž města Słonim (dnešní Bělorusko). Již jako mladá se dala k dělnicko-sionistickému hnutí. Později se stala členkou mládežnicko-sionistického hnutí Dror a v roce 1938 se stala členkou jeho výkonné rady. Když nacistické Německo a později Sovětský svaz v září 1939 napadli Polsko, podnikla nebezpečnou cestu ze Sověty okupované části země do Varšavy, kde se přidala k odboji.\n\nV roce 1942 pomohla založit levicově-sionistický Antifašistický blok. Rovněž tak, jako jedna ze zakladatelů Židovské bojové organizace (ŻOB), působila ve varšavské židovské komunitní politické radě, známé jako Židovská národní komise (\"Żydowska Komitet Narodowy\"; ŻKN), a v Koordinační komisi, což byla zastřešující organizace sestávající z Židovské národní komise a nesionistického Bundu. V dobách, kdy se angažovala v podzemních aktivitách, se její jméno Cvija stalo kódovým označením pro Polsko, který v dopisech používaly různé odbojové skupiny uvnitř i vně Varšavského ghetta. Byla jednou z vůdčích osobností povstání ve varšavském ghettu a jedinou ženou ze 34 bojovníků, kteří přežili válku. Poté co 10. května odvedla skupinu přeživších bojovníků z ghetta varšavskými kanály, se i nadále zapojovala do odbojových aktivit ve Varšavě, kde se v roce 1944 zúčastnila varšavského povstání.\n\nPo skončení války se angažovala pomoci přeživším holocaustu a pomáhala organizovat Brichu. Sama podnikla aliju do britské mandátní Palestiny v roce 1946. Provdala se za někdejšího velitele ŻOB, Jicchaka Zuckermana, a společně s ním a několika dalšími přeživšími bojovníky z ghetta a partyzány založila kibuc Lochamej ha-Geta'ot. V roce 1961 svědčila, podobně jako její manžel, v procesu s nacistickým válečným zločincem Adolfem Eichmannem. V letech 1966 až 1968 byla členkou vedení Židovské agentury.\n\nZemřela v roce 1976. Její vnučka Roni Zuckermanová se v roce 2001 stala první stíhací pilotkou Izraelského vojenského letectva.\n\n\n"}
{"id": "835963", "url": "https://cs.wikipedia.org/wiki?curid=835963", "title": "Sjednocené demokratické síly", "text": "Sjednocené demokratické síly\n\nSjednocené demokratické síly (bělorusky Аб'яднаныя дэмакратычныя сілы Беларусi, rusky Объединённые демократические силы) je koalice politických stran, které stojí v opozici vůči prezidentovi Lukašenkovi. Ideologicky se jedná o různorodé uskupení: členy jsou liberálně konzervativní Jednotná občanská strana Běloruska, Běloruská sjednocená levicová strana \"Spravedlivý svět\" (do roku 2009 vystupující jako \"Strana běloruských komunistů\"), Běloruská sociálně demokratická strana (Hramada), sociálně demokratická Běloruská strana práce, národně konzervativní Strana BNF a hnutí Za svobodu!. Společným cílem je odstranění autoritárního režimu a nastolení liberální demokracie.\n\n"}
{"id": "835968", "url": "https://cs.wikipedia.org/wiki?curid=835968", "title": "JYJ", "text": "JYJ\n\nJYJ (v Japonsku nejprve známí jako JUNSU/YUCHUN/JEJUNG) je trojčlenný boy-band, založený členy jihokorejské skupiny TVXQ: Jaejoong, Yoochun a Junsu. JYJ je název složeny z prvních písmen jmen členů. Debutovali v Japonsku se svým albem \"The...\" a získali 1. místo v japonském žebříčku alb Oricon. Celosvětové debutové album \"The Beginning\" vydala skupina v říjnu 2010. Druhou studiovou nahrávkou se stalo album \"In Heaven\", které bylo vydáno 28. září 2011.\n\nSkupina přilákala pozornost médií a mediálních sítí po celém světě a stala se první K-Popovou skupinou, která vystoupila v Chile a jejich popularita po celém světě roste.\n\nZaložení tříčlenné skupiny bylo oznámeno v dubnu 2010 společností Rythm Zone (pod-labelem společnosti Avex). Skupina vystoupila ve dvou kolech vystoupení: čtyřdenním Thanksgiving Live in Dome koncertu v Osaka a Tokyo Dómech v červnu poté také v celo-japonské a-nation turné v srpnu. \nDebutové album skupiny s názvem \"The...\" bylo vydáno v září 2010 a debutovalo na prvním místě hitparády Oricon s celkem 140 000 prodanými kopiemi během prvního týdne. DVD z jejich Thanksgiving Live in Dome koncertů se prodalo během prvního týdne ihned po vydání 116 000 kopií. \n\nV září 2010 Avex Entertainment oznámila plány o ukončení všech japonských aktivit JYJ. Avex se odvolal na problémy, které vznikly kvůli prezidentu agentury C-Jes Entertainment, která JYJ zastupovala. JYJ prohlásili, že se jednalo o konflikt nových bodů požadovaných Avexem v obnovení smlouvy.\nSkupina vydala 12. října 2010 jejich debutové Anglicky zpívané album pod společností Warner Music Asia. Na albu se také podílel Kanye West, který produkoval singl \"Ayy Girl\" jako hlavní píseň alba. Dva týdny před vydáním alba bylo před objednáno 500 000 kopií alba The Beginning a předprodej 99 999 kopií speciální edice dosáhl 400 000 žádostí. JYJ propagovalo nové album celosvětovým turné, které začalo v Soulu dvoudenním koncertem v Soulském Jamsil Olympic Stadionu s celkem 100 000 prodaných lístků (pro oba dny, jeden den = 50 000 lístků). Koncert byl řízen velmi známým koncertním producentem Jeri Slaughterem.\n\nI přes zákaz oddělení zábavního průmyslu v Jižní Korejí (tři hlavní televizní stanice) se JYJ poprvé ukázali ve veřejném vystoupení 31.12.2010 na předání KBS Drama cen 2010. Zpívali 찾았다 “Found You” – baladovou píseň z dramatu Sungkyunkwan Scandal, ve kterém hrál člen JYJ – Park Yoochun.\n\nJYJ vydali 25. ledna 2011 EP s názvem Their Rooms \"Our Story\" ve formu hudební eseje. Přestože většina prodeje byla přičtena více knižní než CD kategorii, alba se prodalo dostatek kopií a umístilo se tak v jiho-korejské hitparádě Hanteo.\n\nNa jaře 2011 začala skupina JYJ své první celosvětové turné v Thajsku, Taiwanu, Číně, Kanadě a USA. Navíc skupina uspořádala dva speciální charitativní koncerty v Tokiu pro obyvatele postižené Tōhoku zemětřesením. Uspořádali také dva speciální děkovné koncerty v Jižní Koreji: jeden v Pusanu a druhý v Gwangju.\n\nV září JYJ vydali své první korejské studiové album s názvem In Heaven. Prodalo se přes 300 000 kopií v předprodeji během prvního dne. Alba se prodalo celkem 165 000 kopií během 3 dnů po vydání a dosáhlo dle Gaon hitparády prodeje 220 000 kopií v říjnu.\nJYJ uspořádali \"Unforgettable Live Concert in Japan\" v 15. a 16. října, kterých se účastnilo více než 84 000 diváků. Byli pochváleni za výběr místa v Ibaraki prefektůře, která utrpěla velký ekonomický propad po zemětřesení.\n\nJYJ rozšířili své světové turné přidáním koncertů v Barceloně (29. října) a v Berlíně (6. listopadu). Choreografii a návrh pódia pro jejich evropské turné řídil Rafa Mendez. JYJ byli také pozváni na setkání Salon Del Manga den před jejich koncertem v Barceloně.\n\nJYJ poté ke konci roku 2011 vydali Come On Over, DVD dokument o soukromých životech všech 3 členů. Záběry byly natáčeny od konce prosince 2010 až do února 2011. Každý člen ještě točil několik dní individuální záznam. Záběry byly pořízeny například na narozeninové oslavě, výletu za snowboardingem, návštěvě muzikálu a za oponou jednoho z JYJ reklamních fanmeetingů.\n\nV lednu 2012 C-Jes oznámila další dva koncerty v Santiagu (9. března) a v Limě (11. března). Jejich jihoamerické turné bylo poslední zastávkou prvního celosvětového turné JYJ.\n\n23. února JYJ vydali 90minutový film s názvem \"The Day\", který je dokumentem o jejich běžném životě a snech. Byl vysílán v 17 hlavních Lotte Cinema v Jižní Koreji.\n\n28. června spustili JYJ svoji první rozsáhlou mezinárodní výstavu pro fanoušky K-Popu v Jižní Koreji. Tato událost spojila JYJ a jejich fanoušky, jelikož byla otevřena 4 dny v Seoul Trade Exhibition & Conventions na Hak Yeo Ul stanici. \"Membership week\" obsahoval výstavu fotografií a filmů skupiny a také dva sety fan meetingů, na které bylo pozváno přes 15 000 korejských fanoušků a 7 000 japonských fanoušků.\n\nDíky velkému ekonomickému dopadu pro Jižní Koreu (příjezd zahraničních turistů na jednu událost), JYJ zástupce C-Jes Entertainment oznámil, že se \"Membership Week\" bude konat každoročně.\n\nV srpnu 2012 vydali JYJ Mahalo, prémiovou kolekci fotografií, které byly pořízeny v prosinci 2011 na jejich výletu na Hawaii, s více než 200 stranami.\n\n25. února JYJ vystoupili na inauguraci jihokorejské prezidentky Geun-hye před 70 000 diváky. Ve stejnou dobu C-Jes Entertainment oznámila, že skupina vystoupí v Tokyo dome v Japonsku po čtyřleté pauze způsobené právním sporem s Avex Group. Skupina vystoupila ve dnech 2.–4. dubna a bylo vyprodáno všech 150 000 lístků.\n\nThanksgiving Live in Dome (2011)\n\n\n\n"}
{"id": "835974", "url": "https://cs.wikipedia.org/wiki?curid=835974", "title": "Kanton Cabourg", "text": "Kanton Cabourg\n\nKanton Cabourg (fr. \"Canton de Cabourg\") je francouzský kanton v departementu Calvados v regionu Normandie. Od roku 2015 se skládá ze 34 obcí, do té doby byl tvořen 13 obcemi.\n"}
{"id": "835975", "url": "https://cs.wikipedia.org/wiki?curid=835975", "title": "Kanton Cambremer", "text": "Kanton Cambremer\n\nKanton Cambremer (fr. \"Canton de Cambremer\") byl francouzský kanton v departementu Calvados v regionu Dolní Normandie. Skládal se z 19 obcí. Zrušen byl v roce 2015.\n\n"}
{"id": "835977", "url": "https://cs.wikipedia.org/wiki?curid=835977", "title": "Kanton Condé-sur-Noireau", "text": "Kanton Condé-sur-Noireau\n\nKanton Condé-sur-Noireau (fr. \"Canton de Condé-sur-Noireau\") je francouzský kanton v departementu Calvados v regionu Normandie. Při reformě kantonů v roce 2014 byl utvořen z 48 obcí, do té doby sestával z 11 obcí. V květnu 2016 ho tvořilo opět 11 obcí (vzhledem k procesu slučování některých obcí).\n\n\n"}
{"id": "835979", "url": "https://cs.wikipedia.org/wiki?curid=835979", "title": "Kanton Creully", "text": "Kanton Creully\n\nKanton Creully (fr. \"Canton de Creully\") byl francouzský kanton v departementu Calvados v regionu Dolní Normandie. Skládal se z 25 obcí. Zrušen byl v roce 2015.\n\n"}
{"id": "835980", "url": "https://cs.wikipedia.org/wiki?curid=835980", "title": "Kanton Douvres-la-Délivrande", "text": "Kanton Douvres-la-Délivrande\n\nKanton Douvres-la-Délivrande (fr. \"Canton de Douvres-la-Délivrande\") byl francouzský kanton v departementu Calvados v regionu Dolní Normandie. Skládal se z 10 obcí. Zrušen byl v roce 2015.\n\n"}
{"id": "835981", "url": "https://cs.wikipedia.org/wiki?curid=835981", "title": "Dějiny biologie", "text": "Dějiny biologie\n\nSlovo biologie (řecky \"βιολογία\"; ze slov \"βίος\"-život a \"λόγος\"-slovo) bylo zřejmě poprvé použito v díle Michaela Christopha Hanowa \"„Philosophiae naturalis sive physicae dogmaticae: Geologia, biologia, phytologia generalis et dendrologia“\", publikovaném v roce 1766. Termín „biologie“ v současném kontextu byl zaveden Jeanem-Baptistou Lamarckem. Historii biologie lze ovšem hledat už v dobách dávných lidských civilizací a klasických filozofů, kdy byla biologie brána jako způsob chápání života.\n\nRanní lidé museli mít vědomosti o rostlinách a živočiších, aby zvýšili svou schopnost přežít, kupříkladu znalost lidské a zvířecí stavby těla či trasy migrací. Vzestup pravěké biologie nastal cca před 10 000 lety během neolitické revoluce, kdy lidé začali chovat dobytek a kultivovat rostliny.\n\nStaré kultury, zejména Mezopotámie, Egypta, Indie a Číny, měly sofistikovaný systém filosofických, náboženských a technických znalostí, kterými vysvětlovaly žijící svět. Za rodiště moderní biologie je však považováno starověké Řecko.\n\nAntičtí předsokratovští filosofové si pokládali mnoho otázek o životě, ale z jejich úvah vzešlo jen málo biologických poznatků, navzdory pokusům atomistů o vysvětlení života čistě fyzikálními výrazy. Naproti tomu Hippokratovy lékařské teorie přetrvaly velmi dlouho.\n\nJedním z významných řeckých přírodovědců byl Aristoteles. Ve svých přírodovědných spisech razil pojmy fyzika (fysis – příroda) a botanika (botané – rostlina). Byl autorem mnoha anatomických a fyziologických studií, všímal si podobností mezi živočichy, zdůrazňoval účelnost orgánů, nepřemýšlel však o evoluci. Všechno živé charakterizoval vlastnostmi jako potřeba potravy, zrození, růst a zánik, schopnost pohybu, vnímavost a reprodukce. U jednodušších živočichů nevylučoval samoplození, avšak správně vykládal význam pohlaví.\n\nVšechno živé se podle něj vyznačuje tím, že má duši (psyché, anima). Ta může být trojího druhu - rostliny, které vznikají, rostou a hynou, mají duši vegetativní, živočichové, kteří se navíc pohybují a vnímají, mají navíc duši smyslovou a člověk má duši rozumnou.\n\nZ přírodovědců antické římské říše lze jmenovat například Plinia staršího a jeho třicetisedmisvazkovou Naturalis Historia a Galéna, který pomocí pitev zvířat zkoumal otázky anatomie a platil za nevyvratitelnou lékařskou autoritu až do doby Paracelsa.\n\nStředověk byl pro biologii zpočátku krušnou a temnou dobou, zejména v Evropě. Díky vlivům křesťanství, zdůrazňujícího život po smrti, byly přírodovědné poznatky často označovány za kacířské.\n\nOproti tomu v muslimských zemích zažívalo rozkvět zejména lékařství. Nejvýznamnějším dílem té doby byl Ibn Sínův \"Al-Kánún fi ttibb\" neboli Kánon medicíny, sbírka řeckých a arabských medicinálních poznatků, která se vedle Galénových spisů stala nejdůležitějším lékařským pramenem středověku. Část této knihy ovlivnila i vývoj středověké evropské botaniky.\n\nV období renesance se rozvinuly všechny přírodovědné disciplíny. Vynález mikroskopu umožnil výzkum protistů (jednobuněčných organismů) a struktury tkání a buňky. Došlo k rozvoji poznatků o anatomii zvířat a byly položeny základy morfologie. V lékařství byly zaznamenány velké objevy, rozvíjela se anatomie a fyziologie, byl prozkoumán krevní oběh. Mezi velké muže té doby patřili například Robert Hooke, William Harvey, Andreas Vesalius a Leonardo da Vinci.\n\nV novověku se po vzoru Carla Linného zejména systematizují poznatky a rozvíjí se taxonomie. Nejrevolučnějším objevem této doby je evoluční teorie Charlese Darwina.\n\nPo roce 1900 dochází k rozdělení a rozvoji jednotlivých biologických oborů – cytologie, bakteriologie, morfologie, paleontologie atd.\n\nV polovině dvacátého století byl učiněn další velmi významný objev – Francis Crick a James Watson objevili a popsali molekulu DNA. Poznání struktury DNA umožnilo intenzivní rozvoj genetiky a genetického inženýrství.\n\nV současnosti dochází zejména k rozvoji molekulární biologie neboli biochemie, která je úzce spjatá s poznatky z organické chemie, mikrobiologie, genetiky a ekologie.\n\n"}
{"id": "835982", "url": "https://cs.wikipedia.org/wiki?curid=835982", "title": "Kanton Dozulé", "text": "Kanton Dozulé\n\nKanton Dozulé (fr. \"Canton de Dozulé\") byl francouzský kanton v departementu Calvados v regionu Dolní Normandie. Skládal se z 25 obcí. Zrušen byl v roce 2015.\n\n"}
{"id": "835985", "url": "https://cs.wikipedia.org/wiki?curid=835985", "title": "Seznam hor a kopců v Burkině Faso", "text": "Seznam hor a kopců v Burkině Faso\n\nToto je seznam hor a kopců v Burkině Faso.\n\n\n"}
{"id": "835995", "url": "https://cs.wikipedia.org/wiki?curid=835995", "title": "Filmy patří lidu", "text": "Filmy patří lidu\n\nFilmová řada DVD nazvaná Filmy patří lidu vychází od roku 2009 ve vydavatelství Levné knihy ve spolupráci s Národním filmovým archivem. Přináší ideologické filmy československé produkce z 50. let 20. století.\n"}
{"id": "836000", "url": "https://cs.wikipedia.org/wiki?curid=836000", "title": "Božena Jelínková-Jirásková", "text": "Božena Jelínková-Jirásková\n\nBožena Jelínková-Jirásková (10. června 1880 Litomyšl – 5. září 1951 Hronov) byla česká malířka.\n\nNarodila se v Litomyšli, kde její otec, spisovatel Alois Jirásek, vyučoval na gymnáziu. V roce 1888 se s rodinou přestěhovala do Prahy. Na Uměleckoprůmyslové škole studovala do roku 1904 u profesora Jakuba Schikanedera. Poté chodila na soukromé hodiny k malíři Antonínu Slavíčkovi. Roku 1905 se provdala za divadelního kritika Hanuše Jelínka, s nímž cestovala po Evropě a dlouho pobývala ve Francii, kde přednášel českou literaturu na Sorbonně, 1922–1923 pracoval pro tiskovou kancelář a od roku 1926 v diplomatických službách. V Praze pak samostatně vystavovala v letech 1924, 1931 a 1940 v Topičově salonu. Byla členkou Spolku výtvarných umělců Mánes a Kruhu výtvarných umělkyň.\n\n"}
{"id": "836012", "url": "https://cs.wikipedia.org/wiki?curid=836012", "title": "Nazi punk", "text": "Nazi punk\n\nNazi punk nebo také hate punk je hudební žánr vycházející z punk rocku. Jedná se o specifickou subkulturu punku, která se vyznačuje vedle odporu ke konzumní společnosti také politickým postojem ovlivněným buďto nacismem nebo nacionalismem či vlastenectvím.\n\nNazi punk se vyznačuje často rasismem, ale také nulovým respektem k autoritám. Nazi punks vystupují radikálně proti levici (zejména komunistům a anarchistům), homosexuálům nebo přistěhovalcům. Z punku si přinášejí způsob odívání, účesy, hudbu, ale také vandalství a zviditelňování se. Výrazně se pak distancují od drog.\n\nV hudbě Nazi punks poslouchají zejména punk-rock a Oi, vytvářejí však také vlastní hudební skupiny.V zahraničí to jsou například A.B.H., Arma Blanca,The Dirty White Punks, Forward Area, Midgårds Söner. V České republice se k nazi punku otevřeně hlásila jen hudební skupina Celková Impotence, která vydala v roce 1993 demo NAZI PUNK (Zde ale nešlo o projev nacismu, protože kapela chápala pojem Nazipunk jako nacionalistický, a ne nacistický. I z textů je to zřejmé, kapela operuje hlavně s českým vlastenectvím, o nějakém nacismu tedy nemůže být řeč).\n\nNazi punks se začali objevovat už v roce 1978, kdy zformovala National Front v Anglii organizaci Punk Front, která združovala nacionalisticky laděné punks. Organizace sice neměla dlouhého trvání, ale semkla nacionalisty a konzervativce z řad punkerů, objevili se první nacionalistické punkové kapely, a začala existence nejnenáviděnější části punkové subkultury. V České republice jsou nevelké skupinky Nazi punks už od začátku devadesátých let, kdy stojí jak proti anarchistům a komunistům, tak i proti nacistickým skinheadům.\n\nV současnosti používají spíš název hatepunk, aby se vyhnuli spojování s nacismem. Často je tato subkultura promíchána s hnutím Punk´s not red, \n"}
{"id": "836014", "url": "https://cs.wikipedia.org/wiki?curid=836014", "title": "Rolf Wanka", "text": "Rolf Wanka\n\nRolf Wanka, rodným jménem Rudolf Josef Wanka, (14. února 1901, Vídeň, Rakousko-Uhersko – 30. listopadu 1982, Mnichov, Bavorsko, Západní Německo) byl rakouský herec.\n\nNarodil se 14. února 1901 ve Vídni do dobře situované rodiny. Jeho otec byl Dr. Josef Wanka, c.k. primář při zeměbraně ve Vídni, narozený 25. srpna 1869 v Hřiměždicích (jeho otec František byl nadporučík ve vojsku a velkostatkář v Hřiměždicích, matka Rosalie ze Schultzendorfu byla dc. tajemníka min. vnitra v Berlíně), matka Emma Pippichová se narodila 24. prosince 1874 v Moravské Ostravě jako dcera soukromého úředníka Ludvíka Pippicha.\n\nJeho předci sídlili v Plzni, jeho pradědeček byl tamějším purkmistrem a propagátorem plzeňského piva. Měl také francouzské a německé předky.\n\nDětství trávil částečně v luxusním sídle ve Vídni, ale raději pravděpodobně pobýval na rodinném zámečku na českém venkově.\n\nJeho sestra Alžběta byla operní pěvkyně ve vídeňském Burgtheatru.\n\nVe Vídni navštěvoval technické lyceum. Maturitu složil ve Vídni a nastoupil na Technickou univerzitu v Praze. Začal cestovat, aby se zdokonalil v jazycích. Uměl velmi dobře česky, anglicky, německy a francouzsky. Vystudoval univerzitu v Innsbrucku (doktorát hospodářských a sociálních věd) a chtěl se stát vědcem. Po ukončení studií vedl strojírenský závod. Pak ale podnikal dobrodružné cesty po Evropě i Africe. V Praze se potom pokusil podnikat, otevřel si obchod s americkými technickými novinkami, ale brzy zkrachoval.\n\nHereckou kariéru započal ve svých osmadvaceti letech. V roce 1931 si zahrál ve filmu \"Vrah mezi námi\" (\"M – Eine Stadt sucht einen Mörder\"). Po vyučování ve Vídni u Aurel Novotny v letech 1933–1934 hrál v mnoha německých, rakouských a českých filmech. V roce 1935 byl partnerem Marty Eggerth ve filmu \"Die ganze Welt dreht sich um Liebe\".\n\nPředevším hrál hlavní úlohy milovníků a hrdinů v různých komediích a sentimentálních příbězích. Byl filmovým partnerem nejvýznamnějších českých hereček – Hany Vítové, Adiny Mandlové, Zity Kabátové, Věry Ferbasové, Jiřiny Steimarové, Jiřiny Štěpničkové, Trudy Grosslichtové a Nancy Rubensové.\n\nV roce 1938 musel v českém filmu nedobrovolně skončit. Veřejnost mu vyčítala spolupráci s německou nacistickou kinematografií a proto už raději v českém filmu nikdy nevystupoval. Přestěhoval se natrvalo do Vídně, kde za války byl uměleckým šéfem \"Městského divadla\" (1940–1944) a často hrál v rakouských, německých a italských filmech. Po válce se ještě usadil na několika scénách (\"Raimund Theatre\" nebo \"Theater in der Josefstadt\") a vypracoval se na skvělého charakterního herce.\n\nS úspěchem točil filmy v Německu, Rakousku, Itálii, Španělsku i Velké Británii. Ve Španělsku hrál dokonce v několika filmech s bývalou českou kolegyní Lídou Baarovou. Ke konci života hrál malé role v různých německých, rakouských, italských a anglických detektivkách a dramatech.\n\nSpolupracoval rovněž s rozhlasem.\n\nPosledního natáčení se účastnil v roce 1978 v seriálu \"Místo činu\".\n\nPoprvé byl ženatý s Ilse Voglovou, s níž se rozvedl. S druhou manželkou, herečkou Friedl Czepovou (1898–1973), řídil ve Vídni úspěšnou velkou operetní scénu \"Wiener Stadttheater\". Později se rozvedli. Z milostného poměru s Helene Amonovou se narodil syn Rudolf Wanka (* 1954), kterého adoptoval ve věku 4 let, a který je dnes mluvčím ORF. Se svojí třetí manželkou Lili, rozenou Brigittou Dahlemovou, se seznámil v roce 1954. Jejich dcera Irina Wanková (* 1961) je německo-rakouská herečka a dabérka. S Lili se rozvedl.\n\nRolf Wanka zemřel 28. listopadu 1982 v Mnichově, kde je současně i pohřben.\n\n\n\n\n"}
{"id": "836016", "url": "https://cs.wikipedia.org/wiki?curid=836016", "title": "František Červinka (historik)", "text": "František Červinka (historik)\n\nFrantišek Červinka (14. ledna 1923 Praha – 4. března 1981 Praha) byl český historik a publicista.\n\nPocházel z pražské českožidovské rodiny. Otec František Červinka byl za první republiky československým politikem a meziválečným poslancem Národního shromáždění za Československou stranu národně socialistickou.\n\nMaturoval na reálném gymnáziu v Praze. Po maturitě byl v roce 1941 totálně nasazen. V letech 1945–1951 pracoval jako novinář a nakladatelský redaktor; současně studoval Vysokou školu politických a hospodářských věd. V letech 1951–1971 přednášel na Filozofické fakultě Univerzity Karlovy v Praze (od 1960 docent). Roku 1971 byl z politických důvodů nucen odejít z univerzity i z vědeckého a kulturního života.\n\nZabýval se zejména českými politickými a kulturními dějinami 19. a první poloviny 20. století, problematikou moderních ideologických a politických proudů a historií české kultury v období nacistické okupace. Věnoval se popularizaci historie, zejména v časopisech \"Dějiny a současnost\", \"Literární noviny\" a \"Plamen\", kde ve druhé polovině 60.let obracel pozornost k ožehavým problémům novodobých dějin i k aktuálním kulturně politickým otázkám. V mládí se věnoval literární tvorbě; překládal z francouzštiny.\n\n"}
{"id": "836020", "url": "https://cs.wikipedia.org/wiki?curid=836020", "title": "Kanton Livarot", "text": "Kanton Livarot\n\nKanton Livarot (fr. \"Canton de Livarot\") je francouzský kanton v departementu Calvados v regionu Normandie. Při reformě kantonů v roce 2014 byl utvořen z 53 obcí, do té doby sestával z 22 obcí. V květnu 2016 ho tvořilo 24 obcí (vzhledem k procesu slučování některých obcí).\n"}
{"id": "836022", "url": "https://cs.wikipedia.org/wiki?curid=836022", "title": "Láska a jiné závislosti", "text": "Láska a jiné závislosti\n\nLáska a jiné závislosti (v originále Love and Other Drugs) je americká romantická komedie z roku 2010. Režisérem a scenáristou filmu je Edward Zwick a je založena na knize \"Hard Sell: The Evolution of a Viagra Salesman\" Jamie Reidyho. V hlavních rolích se objevují Jake Gyllenhaal , Anne Hathaway, Oliver Platt , Hank Azaria a Josh Gad.\"\n\nFilm měl ve Spojených státech premiéru dne 24. listopadu 2010, v České republice dne 4. dubna 2011 a zaznamenal smíšené recenze od kritiků.\n\nV roce 1996 je prodavač Jamie Randall (Jake Gyllenhaal) vyhozen z práce v obchodě s elektronikou, protože se vyspal s přítelkyní svého šéfa. Jeho bohatý bratr Josh (Josh Gad) oznamuje u večeře s jejich rodiči (George Segal a Jill Clayburgh), že Jamiemu našel práci jako obchodní zástupce farmaceutické společnosti. Poté, co absolvuje tréninkový program u společnosti Pfizer a vyspí se s instruktorkou (Kate Jennings Grant), tak Jamie začíná pro společnost pracovat a snaží se přesvědčit lékaře, aby předepisovali léky Zoloft a Zithromax. Ze začátku čelí v práci neúspěchům, ale jeho šéf Bruce (Oliver Platt) vidí Jamieho jako lístek do \"velké ligy\" v Chicagu. Bruce řekne Jamiemu, že když přesvědčí doktora Knighta (Hank Azaria), aby předepsal Zoloft místo Prozacu, tak ho v tom ostatní lékaři budou následovat. Jamie se snaží dostat k doktoru Knightovi, tím, že otravuje jeho podřízené, než mu doktor Knight neeticky dovolí, aby pozoroval svlékající se pacientku Maggie Murdock (Anne Hathaway), která trpí předčasným nástupem Parkinsonovy choroby.\n\nJamie jde s Maggie na rande a nakonec se spolu i vyspí. Jamieho později porazí nejvíce prodávající obchodní zástupce Prozacu, Trey (Gabriel Macht), jeden z Maggiiných bývalých milenců, který Jamieho varuje, aby se držel dál od Maggie i od lékařů. Tu noc nemůže Jamie dosáhnout erekce. Maggie mu škádlivě řekne, že by měl použít nový lék proti erektivní dysfunkci, který vyvinula jeho společnost. Bruce potvrdí, že takový lék, který se nazývá Viagra, by měl jít brzy na trh. Jakmile začne Jamie Viagru prodávat, dostaví se okamžitý úspěch. Jamie chce závazný vztah, ale Maggie to odmítá. Jamie ji konfrontuje, když Maggie pomáhá seniorům do autobusu směřující do Kanady, aby v lékárnách získali levnější léky a pohádají se.\n\nO dva dny později Jamie čekal celou noc předtím v autě u autobusové zastávky a vítá ji zpět. Maggie je potěšena, že na ni počkal a pokračují ve svém vztahu. Jamie stráví noc v Magiiném bytě. Jednu noc ji řekne, že ji miluje - poprvé, co to kdy někomu řekl - a má záchvat paniky. Maggie ho uklidňuje tím, že mu řekne, že \"řekla 'Miluji tě' jednou kočce\". Jamie přichytí svého bratra, který masturbuje na sexuální nahrávku, kterou Jamie a Maggie nahráli. Jamie ji požádá, aby s ním jela na léčebnou konferenci do Chicaga. Maggie končí v diskuzi na ulici o Parkinsonově chorobě a je zasažena lidmi a jejich příběhy. Jamie poznává muže, jehož žena je v jednom z posledních fází choroby a ptá se ho na radu ohledně Maggie. Muž mu řekne, aby od ní utekl.\n\nPo konferenci mu Maggie řekne, jak moc ho miluje. Jamie začne zkoumat Parkinsonovu nemoc a bere Maggie k různým specialistům v celé zemi, aby provedli testy. Jamie se rozzlobí a naštve, když přijíždí na schůzku, kvůli které letěli přes celou zemi a dozví se, že se odkládá. Maggie věří, že ji Jamie dokáže milovat jen tehdy, když ví, že je šance, že se jednoho dne uzdraví a tak se rozhodne s ním rozejít.\n\nO nějaký čas později jde Jamie do restaurace, kde narazí do Maggie, která je na schůzce. Přichází Bruce a řekne Jamiemu, že byl povýšen do kanceláře do Chicaga. Když se balí do Chicaga, najde Jamie videokazetu, na které natočil sebe a Maggie mluvící o životě. Jamie si uvědomí, že chce být s Maggie, ale její šéf mu řekne, že odjela do Kanady pro získání léků. Jamie dohoní autobus, kterým jede a řekne ji, že z něj udělala lepší osobu a že ji miluje a potřebuje. Maggie začne plakat a řekne, že ho bude potřebovat víc. Jamie se rozhodne, že práci v Chicagu nevezme, ale místo toho navštěvuje lékařskou školu a zůstává s Maggie.\n\n"}
{"id": "836023", "url": "https://cs.wikipedia.org/wiki?curid=836023", "title": "Kanton Mézidon-Canon", "text": "Kanton Mézidon-Canon\n\nKanton Mézidon-Canon (fr. \"Canton de Mézidon-Canon\") je francouzský kanton v departementu Calvados v regionu Normandie. Při reformě kantonů v roce 2014 byl utvořen z 56 obcí, do té doby sestával z 19 obcí. V květnu 2016 sestával z 55 obcí (vzhledem k procesu slučování některých obcí).\n"}
{"id": "836026", "url": "https://cs.wikipedia.org/wiki?curid=836026", "title": "Kanton Tilly-sur-Seulles", "text": "Kanton Tilly-sur-Seulles\n\nKanton Tilly-sur-Seulles (fr. \"Canton de Tilly-sur-Seulles\") byl francouzský kanton v departementu Calvados v regionu Dolní Normandie. Skládal se z 22 obcí, zrušen byl v roce 2015.\n\n"}
{"id": "836027", "url": "https://cs.wikipedia.org/wiki?curid=836027", "title": "Kanton Trévières", "text": "Kanton Trévières\n\n25\nKanton Trévières (fr. \"Canton de Trévières\") je francouzský kanton v departementu Calvados v regionu Normandie. Při reformě kantonů v roce 2014 byl utvořen z 68 obcí, do té doby sestával z 25 obcí. V květnu 2016 ho tvořilo 67 obcí (vzhledem k procesu slučování některých obcí).\n"}
{"id": "836029", "url": "https://cs.wikipedia.org/wiki?curid=836029", "title": "Kanton Troarn", "text": "Kanton Troarn\n\nKanton Troarn (fr. \"Canton de Troarn\") je francouzský kanton v departementu Calvados v regionu Normandie. Od roku 2015 se skládá ze 29 obcí, do té doby byl tvořen 17 obcemi.\n"}
{"id": "836032", "url": "https://cs.wikipedia.org/wiki?curid=836032", "title": "Třída Hämeenmaa", "text": "Třída Hämeenmaa\n\nTřída Hämeenmaa jsou víceúčelové minonosky finského námořnictva. Jejich hlavním úkolem jsou celoroční minové operace v Baltském moři, ale mohou být nasazeny také při plnění hlídkových, eskortních, protiponorkových, transportních a zásobovacích úkolů, nebo jako mateřské lodě menších plavidel. Jsou to první finské válečné lodě v jejichž konstrukci byly použity technologie stealth. Třídu tvoří dvě jednotky nesoucí tradiční jména \"Hämeenmaa\" a \"Uusimaa\". Obě byly v letech 2006-2007 modernizovány a jsou i nadále v aktivní službě. Minonoska \"Hämeenmaa\" je od roku 2013 vlajkovou lodí finského námořnictva.\n\nObě dvě jednotky této třídy postavila v letech 1991–1992 finská společnost Finnyards (nyní STX Finland Cruise Oy) v loděnici Rauma. Do služby byly zařazeny roku 1992.\n\nJednotky třídy \"Hämeenmaa\":\nPlavidla mají ocelový trup a hliníkové nástavby. Při jejich projektování bylo dbáno na redukci singatur. Proto nemají ani klasický komín a vývody zplodin jsou vyvedeny na bocích trupu nad čárou ponoru. Mají na čáře ponoru zesílený trup a z ledoborců odvozený tvar přídě, což jim umožňuje plavbu až 40 centimetrů silným ledem (klasifikace ICE-1A).\n\nElektroniku tvořily tři navigační radary Selesmar ARPA, systém řízení palby Radamec 2400 pro 40mm kanóny, jednoduché zaměřovače Galileo pro 23mm kanóny a trupový sonar Simrad SS 304. Obranu posiloval systém pro radiotechnický průzku Matilda a dva vrhače klamných cílů Super Barricade.\n\nHlavňová výzbroj se skládala ze dvou 40mm kanónů Bofors L/70 a dvou až tří 23mm dvojkanónů SAKO M85. Třetí 23mm dvojkanón byl obvykle nahrazen šestinásobným protiletadlovým raketovým kompletem krátkého dosahu Sadral se střelami Mistral s dosahem 6 km. K ničení ponorek slouží dva vrhače raketových hlubinných pum RBU-1200. Plavidla nesou čtyři řady kolejnic pro vypouštění námořních min. Celkem jich na palubu mohou vzít až 150 kusů. Miny jsou do moře shazovány otvorem v záďovém zrcadle, krytým sklopnou rampou. Druhá nákladová rampa byla ukryta pod výklopnou přídí.\n\nPohonný systém tvoří dva diesely Wärtsilä-Vasa 16V22MD, každý o výkonu 5200 kW, roztáčející dva lodní šrouby s nastavitelnými lopatkami. Nejvyšší rychlost dosahuje 20 uzlů. Manévrovací schopnosti zlepšuje příďové dokormidlovací zařízení.\n\nLoděnice Aker Yards provedla v letech 2006-2007 střednědobou modernizaci obou jednotek. Provedené úpravy měly dále zvětšit víceúčelovost plavidel. Kvůli zlepšení nautických vlastností došlo ke zrušení (zavaření) výklopné přídě a instalaci aktivních ploutvových stabilizátorů na trup. Na zádi je přistávací plocha pro vrtulník.\n\nNová sestava elektroniky, senzorů, navigačních a komunikačních systémů byla unifikována s  raketovými čluny třídy \"Hamina\". Původní trojnožkový stožár nahradily dva zcela nové. Instalovány byly navigační radary Furuno, bojový řídící systém ANCS 2000, přehledový radar EADS TRS3D-16ES, optotronický systém EOMS kategorie IRST, švédský systém řízení palby SAAB CEROS 200 pro 57mm kanón, systém pro radiotechnický průzkum Thales DR3000 SIEWS a dva vrhače klamných cílů Rheinmetall MASS. Instalován byl také trupový sonar Kongsberg SS2030 a sonar s měnitelnou hloubkou ponoru Kongsberg ST2400.\n\nVětšina původní výzbroje byla sejmuta a nahrazenou jinou. Na přídi se objevila dělová věž s dvoučelovým 57mm kanónem Bofors (pochází ze starších vyřazených lodí), který doplnily dva 12,7mm kulomety NSV. V zadní části nástavby bylo instalováno osminásobné vertikální vypouštěcí silo pro protiletadlové řízené střely Umkhonto-IR (lokální označení ItO 04) s dosahem 12 km. Ponechány byly oba vrhače RBU-1200.\n"}
{"id": "836033", "url": "https://cs.wikipedia.org/wiki?curid=836033", "title": "Kanton Vassy", "text": "Kanton Vassy\n\nKanton Vassy (fr. \"Canton de Vassy\") byl francouzský kanton v departementu Calvados v regionu Dolní Normandie. Skládal se ze 14 obcí, zrušen byl v roce 2015.\n\n"}
{"id": "836034", "url": "https://cs.wikipedia.org/wiki?curid=836034", "title": "Kanton Falaise-Nord", "text": "Kanton Falaise-Nord\n\nKanton Falaise-Nord (fr. \"Canton de Falaise-Nord\") byl francouzský kanton v departementu Calvados v regionu Dolní Normandie. Skládal se z 27 obcí. Zrušen byl v roce 2015.\n"}
{"id": "836036", "url": "https://cs.wikipedia.org/wiki?curid=836036", "title": "Kanton Falaise-Sud", "text": "Kanton Falaise-Sud\n\nKanton Falaise-Sud (fr. \"Canton de Falaise-Sud\") byl francouzský kanton v departementu Calvados v regionu Dolní Normandie. Skládal se z osmi obcí a byl zrušen v roce 2015.\n\n"}
{"id": "836041", "url": "https://cs.wikipedia.org/wiki?curid=836041", "title": "Fotografický deštník", "text": "Fotografický deštník\n\nVe fotografii a kinematografii slouží fotografický deštník se speciální odraznou plochou ke směrování světla na daný předmět nebo scénu. Často se používá ve studiovém osvětlení pro změkčení světel a stínů.\n\nDeštník je příslušenstvím pro fotografickou techniku. Fotografické deštíky se používají výhradně v kombinaci se zdrojem světla - fotografickým bleskem či trvalým světlem, které emitují světlo. (respektive v nich obsažené zdroje - žárovky či výbojky). Součástí fotografických světel bývá obvykle reflektor, který zajišťuje koncentraci světla v požadovaném směru. Jde o duté zrcadlo, které je umístěné za světelným zdrojem a které odráží světelné paprsky šířící se jiným než požadovaným směrem. Pokud je třeba dosáhnout rovnoběžných paprsků, zrcadlo má tvar paraboly a světelný zdroj je umístěn v jeho ohnisku.\n\nFaktor reflektoru je poměr osvětlení světlometu s reflektorem k osvětlení bez namontovaného reflektoru. Matný reflektor zpravidla má faktor kolem hodnoty 2, vzhledem ke svému většímu rozptylovému účinku, zatímco lesklé nebo kovové odrazky mohou mít koeficient až 6..\n\nVelmi častým příkladem této techniky je tradiční deštníkový reflektor, zpravidla se zlatým, stříbrným nebo matným bílým interiérem, na který je namířena svítilna s kruhovým reflektorem a ve výsledku poskytuje široké a měkké osvětlení.\n\nReflektory mohou být také použity ke zvětšení velikosti hlavního světelného zdroje, kterému může (nebo nemusí) ponechat přímou cestu na scénu. Změnou vzdálenosti desky reflektoru od zdroje světla se mění efektivní velikost světla.\n\nDeštníky používají fotografové jako difúzní zařízení při umělém osvětlení pro dosažení jemných světel a stínů, nejčastěji při pořizování portrétů. Některé deštníky lze použít jako \"shoot-through\", což znamená, že rozptýlené světlo prochází deštníkem a/nebo se může odrážet od vnitřku deštníku. Fotografické deštníky, stejně jako všechny deštníky, mají tendenci chytat vítr, takže každý deštník na stojanu musí být dobře zajištěn, zejména při použití venku, jinak jej může i menší vánek povalit, případně zničit deštník a / nebo jiné zařízení na stojanu.\n\nTransparentní | difuzní – bílý průsvitný deštník. Slouží k rozptýlení a změkčení procházejícího světla. (Neovlivňuje barevnou teplotu zdroje světla)\n\nZlatý – fotografický deštník určený k odrazu světla a barevnému posunu teploty zdroje světla. Odražené světlo z tohoto softboxu má díky zlaté vrstvě nižší barevnou teplotu. (Při použití tohoto deštníku dochází k barevnému posunu původního zdroje světla směrem k žlutému spektru)\n\nStříbrný – fotografický deštník určený k odrazu světla bez barevného posunu teploty zdroje světla. Odražené světlo z tohoto softboxu se díky stříbrné vrstvě chová podobně jako odraz od zrcadla. (Neovlivňuje barevnou teplotu odraženého světla)\n\nZlato-stříbrný – tento\ndeštník je kombinací zlatého a stříbrného deštníku. Jeho odepínatelná textilní část má z jedné strany zlatý a z druhé stříbrný povrch. Fotograf si tak může zvolit, jaký typ deštníku použije.\n\nStříbrný-difuzní – jedná se o klasický stříbrný deštník doplněný o transparentní vrstvu. Na kovové konstrukci\nje napnuto bílé difuzní plátno a na přes něj je poté připevněna i druhá\nstříbrná vrstva. Vrstvy jsou odnímatelné a lze je použít samostatně jako\ntransparentní nebo stříbrný deštník.\n\nOdrazný – funguje\nna principu softboxu, tedy zdroj světla je umístěn uvnitř deštníku, kde se\nodráží od odrazné plochy (zpravidla zlaté) a poté prochází skrze difuzní\nplátno, které jej změkčuje. Prakticky se jedná o odrazný stříbrný deštník, který je doplněn o bíle difuzní plátno. Světlo zde je nejprve odraženo od\nodrazné plochy a poté prochází difuzním plátnem.\n\nPrůsvitný – alternativa k odraznému softboxovému deštníku. Prakticky se jedná o klasický transparentní deštník doplněný o odraznou stříbrnou plochu. U tohoto typu prochází světlo difuzní plochu. Odrazná plocha slouží v tomto případě pouze ke směrování světla a eliminaci nežádoucích odrazů.\n\n\n"}
{"id": "836044", "url": "https://cs.wikipedia.org/wiki?curid=836044", "title": "Pátý speciální čarodějnický díl", "text": "Pátý speciální čarodějnický díl\n\nPátý speciální čarodějnický díl (dříve Dům plný hrůzy, na DVD \"Speciální čarodějnický díl V,\" anglicky \"Treehouse of Horror V\") je 6. díl 6. řady amerického animovaného seriálu \"Simpsonovi\". Premiéru v USA měl 30. října 1994. Scénáře napsali Greg Daniels, Dan McGrath, David S. Cohen a Bob Kushell.\n\nDíl je rozdělen na tři části: Kudrliny (\"The Shinning\"), Počin a trest (\"Time and Punishment\") a Samojídelna u noční můry (\"Nightmare Cafeteria\").\nMarge varuje diváky před sledováním tohoto dílu. Pak dostane kus papíru a čte, že Kongres jim zakázal tento díl vysílat. Obrazovka ztmavne, protože Bart začal svůj rádiový přenos. Poté spustí zakázaný díl.\n\nSimpsonovi jedou jako nájemníci do zimního sídla pana Burnse. Když už jsou skoro na místě, Homer zjistí, že doma nezamkl. Když jsou druhý den znovu skoro tam, Homer zjistí, že zapomněl zamknout ještě zadní dveře. Při další cestě si všimnou, že dědu zapomněli na benzínce, ale pro něj už se nevrátí.\n\nBart tam zničí bludiště, o které se stará školník Willie. Zjistí, že Bart mu dokáže číst myšlenky. Willie řekne, že až bude mít problém, ať aktivuje své bodliny (vlasy) a on mu přijde na pomoc. Smithers mezitím odřízne kabelovou televizi a sebere všechno pivo v domě. Když to Homer zjistí, naštve se a začne rodině vyhrožovat smrtí. Marge ho ale uklidní. V baru mu duch Vočka také nechce dát pivo, dokud nevyvraždí rodinu. Homer popíše zdi v domě nápisem: \"„Pivo a telka v nenávratnu. Homer zešílí v cuku letu“\". Pak se pokusí zabít Marge. Na schodech ale upadne a Marge ho odnese do mrazáku, aby trochu vychladl. Tam pro něj dojde Vočko, protože vraždění neprobíhá podle plánu. Dá mu sekeru a Homer na třetí pokus konečně rozbije správné dveře. Rodina před ním utíká. Bart přivolá Willieho. Ten cestou zahodí do sněhu přenosnou televizi. Jakmile ale vejde do domu, Homer mu vrazí sekeru do zad. Rodina utíká ven, kde najdou přenosnou televizi a to Homera uklidní.\n\nSimpsonovi doma obědvají. Homer si pochvaluje jakou má rodinu, když najedou Líza řekne Homerovi, že se mu dostala ruka do toasteru. On s ním začne mlátit a poničí jej. Rozhodne se, že se na něj musí podívat a opravit ho. Stráví nad tím celou noc a když ho ráno vyzkouší, posune se zpět v čase do doby dinosaurů. Cestou potká Shermana a pana Peabodyho. V minulosti si vzpomene na radu svého otce, kterou od něj dostal na své svatbě: \"„Jestli někdy pocestuješ do pravěku, na nic, hochu, nestoupej, protože i ta nejmenší změna se může v budoucnosti projevit nepředstavitelným způsobem“\". Homer se tedy snaží ničeho se nedotýkat. Zabije ale komára, který ho obtěžuje. Doufá však, že taková malá změna nic nezmění. Toast je už hotový a Homer se vrací zpět do své doby. Na první pohled normální. Ale pak zjistí, že Ned Flanders je nedotknutelný vládce celého světa. Homer ho urazí a rodina musí podstoupit terapii v \"re-nedoučovacím centru\". Homer už toho má dost, utíká a vydává se zpět do minulosti opravit budoucnost. Znovu se snaží nic nezabít, ale zasedne nějakou rybu. Po návratu zjistí, že jsou všichni obři a rychle se vrací do minulosti. Tam plivne na jednoho dinosaura, ten ale umře a s ním postupně i všichni ostatní dinosauři. V budoucnosti vypadá vše skvěle. Má větší dům, jeho syn si ho váží. Patty a Selma právě umřely. On se s tím spokojí. Pak ale zjistí, že neexistují koblihy a rychle mizí zpět do minulosti, a v tom začnou pršet koblihy. V další verzi budoucnosti se objeví Willie a chce mu pomoci, ale Maggie mu ještě předtím než stačí říct jak na to, vrazí sekeru do zad. Homer už je naštvaný a v minulosti poničí a zabije vše co stihne. Simpsonovic dům se sedmkrát změní. Kang a Kodos prohlásí, že jsou pozemšťané naprosto nepřipravení na cestování časem. Homer už je z toho unavený. Rodina v této době vypadá normálně. Při jídle zjistí, že mají dlouhé jazyky, ale to mu nevadí.\n\nVe škole je mnoho poškoláků. Seymour už neví co s nimi. Kuchařka Dorris si stěžuje, že není z čeho vařit a ředitel dostane nápad, že by mohli začít vařit z žáků a vyřešit tak dva problémy najednou. První den mají k obědu Jimba. Učitelé si pochutnávají a Seymour je zasvětí do tajemství. Druhý den snědí zahraničního studenta z Bavorska Fricka a Líza začne mít podezření, že je divné, že jsou bavorské hody hned poté, co zmizel Fricek z Bavor.\n\nZa několik dní všichni učitelé ztloustli. Zbývá už jen 5 žáků včetně Lízy, Barta a Milhouse. Utečou. Přijde je zachránit Willie, ale ředitel mu vrazí sekeru do zad a začne je s Dorris sledovat. Milhouse spadne do obřího mixéru. Nakonec tam padnou i Líza s Bartem. Poté se Bart probudí doma ze své noční můry. Celá rodina tam je s ním a prý se nemusí ničeho bát. Kromě smogu, který obrací lidi naruby. Do místnosti začne oknem vnikat tento smog a obrátí celou rodinu naruby.\n"}
{"id": "836048", "url": "https://cs.wikipedia.org/wiki?curid=836048", "title": "Nitrica", "text": "Nitrica\n\nNitrica může být:\n\n"}
{"id": "836049", "url": "https://cs.wikipedia.org/wiki?curid=836049", "title": "Beauty dish", "text": "Beauty dish\n\nBeauty dish (z angličtiny beauty = krása, dish = parabolický reflektor) je typ fotografického zařízení sloužícího k osvětlení scény. Využívá parabolický reflektor k usměrnění světla do ohniska. Takto generované světlo je něco mezi přímým bleskem a softboxem, snímku dává „zabalený“, kontrastní vzhled s dramatickým efektem. Využívá se při portrétní, modelingové i produktové fotografii.\n\nDodávají se ve velikostech 40, 56 a 70 cm, například s voštinami, difuzérem nebo klapkami. Klapky světlo lépe směrují, voštiny a difuzér světlo změkčují.\n\n"}
{"id": "836053", "url": "https://cs.wikipedia.org/wiki?curid=836053", "title": "Seznam členů československého Federálního shromáždění po volbách v roce 1990", "text": "Seznam členů československého Federálního shromáždění po volbách v roce 1990\n\nToto je seznam členů Federálního shromáždění po volbách v roce 1990, kteří v tomto nejvyšším zákonodárném sboru Československa zasedali do voleb v roce 1992.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). Za jménem uvedena stranická příslušnost, popřípadě příslušnost k poslaneckému klubu.\n\n\n\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). Za jménem uvedena stranická příslušnost, popřípadě příslušnost k poslaneckému klubu.\n\n\nIng. Ján Morovič, CSc. – VPN, pak ODÚ-VPN\nIng. Ludvík Motyčka – KDU, pak KDU-ČSL \n\n\n\n\n"}
{"id": "836054", "url": "https://cs.wikipedia.org/wiki?curid=836054", "title": "Paolo Romeo", "text": "Paolo Romeo\n\nPaolo kardinál Romeo (20. února 1938 Acireale) je italský římskokatolický kněz, emeritní arcibiskup Palerma, kardinál.\n\nNarodil se jako páté z devíti dětí. Studoval v semináři ve svém rodišti a poté v Římě – teologii na Papežské univerzitě Gregoriana a kanonické právo na Papežské Lateránské univerzitě. Kněžské svěcení přijal 8. března 1961. V roce 1964 se začal připravovat na diplomatickou dráhu v Papežské diplomatické akademii. Pracoval na nunciaturách na Filipínách, v Belgii, Lucembursku, Venezuele, Rwandě a Burundi. V roce 1976 se vrátil do Vatikánu a začal pracovat ve státním sekretariátu.\n\nDne 17. prosince 1983 byl jmenován apoštolským nunciem na Haiti a titulárním arcibiskupem. Biskupské svěcení mu udělil papež Jan Pavel II. 6. ledna 1984. V roce 1990 se stal nunciem v Kolumbii, po devíti letech byl jmenován nunciem v Kanadě, kde tuto funkci zastával do roku 2001. Tehdy byl jmenován nunciem v Itálii a San Marinu. V závěru roku 2006, 19. prosince, ho papež Benedikt XVI. jmenoval arcibiskupem palermským. Dne 20. října 2010 byl oznámeno jeho jmenování kardinálem, které bylo oficiálně završeno na konzistoři o měsíc později.\n\n\n"}
{"id": "836055", "url": "https://cs.wikipedia.org/wiki?curid=836055", "title": "Christine (film, 1983)", "text": "Christine (film, 1983)\n\nChristine je americký hororový thriller z roku 1983 režiséra Johna Carpentera. Vychází z knižní předlohy amerického spisovatele Stephena Kinga, stejnojmenného románu \"Christine\" (v češtině vyšel pod názvem \"Christina\").\n\nJe to příběh o starším automobilu Plymouth Fury 1958 s temnou minulostí a o jeho vlivu na dospívajícího mladíka Arnolda Cunninghama, který jej opraví a nechá se jím podmanit.\n\nDetroit v roce 1957. Na výrobní lince popojíždí několik světlých automobilů Plymouth Fury model 1958. Je mezi nimi i jeden červenobílý kus. Když jeden z dělníků otevře kapotu motoru a přidrží se rámu, kapota se zavře a poraní mu ruku. Další z mužů si pak vleze dovnitř a o přestávce je nalezen mrtev, udušen. Na sedadle spoluřidiče je popel z doutníku, který tam neopatrně odklepl.\n\nO 21 let později v roce 1978 se Arnold \"Arnie\" Cunningham (hraje Keith Gordon) se svým přítelem Dennisem Guilderem (hraje John Stockwell) chystá do nové školy. Arnold je trochu podivín, rodiče jej neustále poučují a komandují. Zdánlivě dobrá výchova je ve skutečnosti přísná s vysokými nároky. Arnie má zálibu v automobilech, což jeho rodiče neschvalují. Odjíždí s Dennisem v jeho autě Dodge Charger 500 model 1968 do školy. Tady má hned první den problém s partou Buddy Reppertona (hraje William Ostrand), jenž ho šikanuje. Když se ho zastane Dennis, Buddy vytáhne nůž. Situaci řeší jeden z učitelů a Repperton je vyloučen.\nArnoldův život se změní v okamžiku, kdy si od starého mládence George LeBaye (hraje Roberts Blossom) koupí za 250 $ rezavý a poničený automobil Plymouth Fury 1958, ačkoli se mu to Dennis snaží rozmluvit. LeBay jim sdělí, že vůz má jméno - Christine. Plymouth má najeto 93 000 mil, přesto je z něj Cunningham nadšen. Nic nedbá na rady svého přítele a okamžitě jej kupuje. Rodiče s jeho koupí rovněž nesouhlasí, zakážou mu parkovat u domu a tak je Arnie nucen pronajmout si lacinou garáž u provozovatele Willa Darnella (hraje Robert Prosky).\n\nArnold začne automobil ve svém volném čase opravovat. Z neprůbojného a plachého chlapce se pomalu mění v arogantního hulváta. Už se nepodřizuje rodičům. Seznámí se s Leigh (hraje Alexandra Paul), nejobdivovanější dívkou ze školy. Poté co se Leigh za podivných okolností v autě málem udusí, když jí zaskočí v krku a Christine zamkne dveře, začne mít Leigh podezření, že s autem není něco v pořádku. Myslí si, že Christine žárlí a sdělí Arniemu, že do auta už nesedne. Svěří se se svou domněnkou Dennisi. Ten zajde za Georgem LeBayem a zjistí, že v Christine zemřel jak jeho bratr Ronald, tak i Ronaldova dcera.\n\nBěhem zápasu v americkém fotbale je Dennis vážně zraněn a je dopraven do nemocnice. Na zápase zaregistruje gang Buddyho Reppertona Arnieho opravené a nablýskané auto. Domluví se, že mu ho rozbijí, Peter \"Moochie\" Welch (hraje Malcolm Danare) ví, kde jej Cunningham parkuje. Parta vnikne do garáží a Christinu zdemoluje. Když následující den Arnold přemluví Leigh, aby s ním šla něco vyzvednout do auta, je v šoku z toho, co vidí. Měsíce tvrdé práce jsou zničeny. V emocích obviní Leigh, že to je to, co si přála. Ačkoli mu rodiče nabízejí, že mu koupí nový automobil, Arnie pohrdavě odmítne. Je rozhodnut, že si Christinu opraví.\n\nKdyž pak v garáží obhlíží vrak, zaslechne skřípění kovu. Otočí se a vidí, že motor je zcela nový. Pochopí - poodejde několik kroků a řekne: \"„Okay...ukaž se mi“\". Christine rozsvítí světla a před jeho zrakem se kompletně opraví. Následující noci si Christine (samotná) najde Moochieho a usmrtí jej, přimáčkne ho ke zdi. Arnolda kontaktuje detektiv Rudolph Junkins (hraje Harry Dean Stanton), který jej podezřívá ze smrti Moochieho jako odplatu za zničení Arnoldova Plymouthu. Zároveň se podivuje, že je Christine tak kvalitně opravená (Repperton policii vypověděl, že auto zcela zničili).\n\nChristine pak zlikviduje každého z Buddyho gangu, jednoho po druhém. Pronásleduje Reppertona a jeho kumpány v jejich Chevroletu Camaro k benzinové pumpě, kde najede do Camara i s uvězněným Donem Vandenbergem (hraje Stuart Charno). Z Chevroletu začne téct benzín a Christine jej zapálí. Následuje exploze, která zničí celou benzinovou stanici. Přežije pouze Buddy Repperton, který prchá po silnici pryč. Christine vyjede z ohnivého pekla a celá v plamenech pronásleduje Reppertona. Dostihne jej a přejedo ho, zanechajíc jeho hořící mrtvolu uprostřed silnice. Pak se vrátí do garáží, kde pracuje Will Darnell. Tomu je podezřelé, že se Cunninghamovo auto vrací (navíc celé ohořelé a ještě doutnající) a telefonicky si ověří, že v něm nemůže být Arnold, měl totiž pro něj nějakou práci. S puškou v ruce jde k autu, aby přinutil vystoupit domnělého zloděje. S úžasem zjistí, že uvnitř nikdo není. Sedne si na sedadlo řidiče, čímž udělá osudovou chybu. Christine zapne rádio, zavře dveře a přitlačí sedadlo proti volantu, Darnella tak udusí.\n\nDennis s Leigh usoudí, že jedinou možností jak zachránit Arnolda je zničit Christinu. Dennis jí řekne, že jde na Silvestra právě k Arniemu a Leigh na něj apeluje, aby byl opatrný. Když odchází od Dennise, všimne si přijíždějícího automobilu a jeho charakteristického zvuku. Schová se opodál a vidí, že Arnold vyzvedává Dennise a společně odjíždí. Během jízdy se Cunningham začne chovat lehkovážně a nevyzpytatelně. Popíjí pivo, najíždí na protijedoucí auta a pouští volant. Vysvětluje Dennisi, co znamená skutečná láska, ten si myslí, že mluví o Leigh. Je částečně překvapen, když zjistí, že mluví o Christině. Dennis si povšimne, že na tachometru je nyní méně než 88 000 najetých mil.\n\nDalší den na parkovišti před školou naškrábe Dennis Christině na kapotu vzkaz „dnes u Darnella“ (míněno v jeho garážích) a společně s Leigh tam čekají na její příjezd, hodlají ji zlikvidovat. Dennis poručí Leigh, aby se ukryla v Darnellově kanceláři a až Christine přijede, aby spustila zavírání vrat a Christinu uvěznila uvnitř. Dennis ji pak buldozerem zničí. Nicméně plán nevyjde podle jejich představ, neboť Christina s Arniem už je uvnitř garáží a náhle vyjede zpoza hromady odpadu. Pokusí se zabít Leigh, když však najede do kanceláře, Arnold je vymrštěn čelním sklem ven a smrtelně zraněn kusem skla. Ještě než zemře, stačí svůj milovaný automobil láskyplně pohladit po masce chladiče. Když se zdá, že je po všem, rozlícená Christine opět zaútočí na Leigh. Dennisi se podaří ji poničit, ale Christine se začne opět opravovat. Nakonec ji Dennis kompletně buldozerem rozdrtí.\n\nV závěru Dennis, Leigh a detektiv Junkins stojí na vrakovišti a před nimi leží do kostky slisovaná Christine. Baví se s detektivem o tom, že nedokázali zachránit svého přítele Dennise, ale Junkins oponuje, že některým lidem není pomoci. Zničehonic začne hlasitě hrát rádio. Není to Christine, jen dělník s kazetovým magnetofonem v ruce, který projde opodál. Leigh poznamená, že nesnáší rock and roll. Film končí v momentě, kdy kamera najíždí na slisovanou kostku. Jeden z trčících kousků plechu se začne hýbat, Christinino vědomí zůstalo nedotčeno.\nRománová předloha \"Christina\" od Stephena Kinga odhaluje, že vůz byl posedlý zlem svého předchozího majitele Rolanda D. LeBaye, kdežto ve filmu je zlo přítomno v automobilu již od jeho vzniku na výrobní lince v Detroitu.\n\nJelikož Plymouth Fury 1958 byl pro natáčení drahý (bylo jich vyrobeno 5 303 kusů), mimo něj byly ve filmu použity i jiné automobily americké značky Plymouth - konkrétně typ Savoy a Belvedere. Některé modely Fury byly během natáčení zničeny, nicméně většina byly typy Savoy a Belvedere naaranžované tak, aby se podobaly Fury. Štáb režiséra Johna Carpentera při natáčení zničil 21 Plymouthů Belvedere.\n\nVšechny skladby byly napsány a zkomponovány Johnem Carpenterem a Alanem Howarthem.\n\n\n\n"}
{"id": "836056", "url": "https://cs.wikipedia.org/wiki?curid=836056", "title": "Zapodinae", "text": "Zapodinae\n\nZapodinae (česky někdy myšivky dlouhonohé) je podčeleď menších hlodavců žijící v Severní Americe od Aljašky přes celou Kanadu po většinu území USA; v Asii žije ve střední Číně. Zahrnuje 5 druhů ve 3 rodech.\n\nI když jsou podobní myšovitým hlodavcům, nejsou s nimi příbuzní. Systematicky patří spolu s tarbíky, frčíky a evropskými myšivkami rodu \"Sicista\" do čeledi tarbíkovitých.\n\nŽijí v Severní Americe od jižní Aljašky přes celou západní Kanadu po západ i východ USA, kde v horských oblastech zasahují i do jižnějších států. V Asii žije jeden druh ve střední Číně.\n\nObývají lesy, křoviny a louky, často jsou vidět v blízkosti vod.\n\nMyšivky z podčeledi Zapodinae se dělí do 3 rodů:\n\nrod Eozapus – myšivka\n\nrod Napaeozapus – myšivka\n\nrod Zapus – myšivka\n\n\n\nMyšivky z této podčeledi jsou dlouhé 75–110 mm. Ocas je vždy delší než tělo: měří 108–165 mm. Oproti evropským myšivkám rodu \"Sicista\" mají zadní nohy výrazněji prodloužené na 28–35 mm.\n\nMají hrubší srst, na zádech šedohnědou, hnědou až do černa. Boky jsou žlutohnědé až do oranžova, břicho je bělavé. Přechody mezi jednotlivými oblastmi jsou výrazné. Oči a uši jsou velké.\n\nTyto myšivky se vyskytují v chladném i mírném pásmu Severní Ameriky a Asie. Jsou to převážně noční zvířata. K úkrytu využívají podzemní nory, které si buď staví samy, nebo obsadí vhodné nory jiných zvířat. Na podzim přibírají na váze (např. u rodu \"Zapus\" byl zjištěn přírůstek z 13–20 g na 37 g) a pak upadají na 6–8 měsíců do zimního spánku.\n\nUmí rychle plavat (na krátké vzdálenosti) a obratně šplhat; na stromy do větví ale nelezou.\n\nPři nebezpečí dokáží členové této podčeledi vyskočit až 2 m do výšky – z toho vycházejí i jejich cizojazyčné názvy: , . Při běžném běhu se také pohybují pomocí skoků, které bývají 0,6–0,9 m dlouhé a 0,3–0,6 m vysoké.\n\nŽiví se různými semeny trav, hlízami, bobulemi i jinými částmi rostlin, ale např. i houbami. Loví i hmyz – u myšivek rodu \"Napaeozapus\" to je hlavní zdroj potravy.\n\nMyšivky z podčeledi Zapodinae nejsou podle posledních pozorování ohroženy a v červeném seznamu druhů jsou vyhodnoceny jako málo dotčený druh.\n\n\n"}
{"id": "836061", "url": "https://cs.wikipedia.org/wiki?curid=836061", "title": "Branislav Varga", "text": "Branislav Varga\n\nBranislav Varga (* 15. listopadu 1964) je bývalý slovenský fotbalista.\n\nV československé lize hrál za Plastiku Nitra. V lize nastoupil ve 2 utkáních, gól nedal.\n\n"}
{"id": "836062", "url": "https://cs.wikipedia.org/wiki?curid=836062", "title": "Pavol Poruban", "text": "Pavol Poruban\n\nPavol Poruban (* 11. října 1956) je bývalý slovenský fotbalista, obránce.\n\nV československé lize hrál za Jednotu Trenčín a Plastiku Nitra. V lize nastoupil ve 12 utkáních, gól nedal. Dále hrál za Baník Prievidza, Agro Hurbanovo a TJ JZD Slušovice.\n\n"}
{"id": "836064", "url": "https://cs.wikipedia.org/wiki?curid=836064", "title": "Humerál", "text": "Humerál\n\nHumerál (lat. Humerale), zvaný též amiktus (lat. amictus), obecněji velum, je část liturgického oděvu katolických kněží. Jedná se o šátek z lněného plátna, který si kněz klade na ramena a kolem krku, doplněk k albě.\n\nOdvozuje se od starobylého šátku, který nosili lidé, náležející k vyšším společenským vrstvám. Částí církevního oblečení se stal teprve v 9. století ve Francii. Jde o obdélníkový šátek, který si obléká kněz pod albu tak, aby zakryl světský oděv, který nesmí být vidět.\n\nSymbolika v humerálu viděla v počátcích šátek, kterým vojáci převázali oči Ježíšovi. Pozdější verze mluvila o něm jako o „přilbě spásy“, o níž se ve svých listech zmiňuje apoštol Pavel: Kněží si kladli humerál nejdříve na hlavu a až posléze si ho spustili kolem krku. Humerál měl během liturgie kněze chránit před špatnými myšlenkami a slovy, které by mohl vyslovit.\n\nDnes má podobu bílého obdélníkového šátku o rozměrech cca 60 x 80 cm s vyšitým křížem uprostřed a s tkanicemi, který si kněz obléká jako první pod albu. Zakrývá šíji a ramena nositele a zavazuje se na prsou. Kromě symbolického významu má i význam praktický, neboť chrání albu před potem a tak brání ušpinění liturgického roucha.\n"}
{"id": "836066", "url": "https://cs.wikipedia.org/wiki?curid=836066", "title": "Miloš Lejtrich", "text": "Miloš Lejtrich\n\nMiloš Lejtrich (* 25. srpna 1961) je bývalý slovenský fotbalový útočník a trenér.\n\nHrál za Plastiku Nitra, ZVL Považská Bystrica, FC Vítkovice, TSV 1860 München, SpVgg Weiden a Slovan Duslo Šaľa. V československé lize nastoupil ve 49 utkáních a dal 7 gólů.\n\nV sezoně 1987/88 se společně s Vladimírem Vankovičem stali nejlepšími střelci I. SNFL, oba vstřelili 18 branek.\n\nTrénoval FK Púchov. Momentálne trénuje aj dorastencov klubu TJ Slovan Brvnište.\n\n\n"}
{"id": "836071", "url": "https://cs.wikipedia.org/wiki?curid=836071", "title": "Peter Ackroyd", "text": "Peter Ackroyd\n\nPeter Ackroyd (* 5. října 1949, Londýn) je britský spisovatel.\n\nByl vychováván pouze matkou, otec je opustil krátce po Peterově narození. V pěti letech začal Peter číst noviny, v devíti napsal hru o Guy Fawkes.\n\nStudoval angličtinu na Clare College v Cambridge a poté na Yale University.\n\nPo ukončení studia pracoval v období 1973 až 1982 pro britské noviny The Spectator. V roce 1984 se stal členem Royal Society. V současnosti působí jako hlavní literární kritik Times a rozhlasový komentátor.\n\n\n\n"}
{"id": "836076", "url": "https://cs.wikipedia.org/wiki?curid=836076", "title": "Elinchrom", "text": "Elinchrom\n\nElinca S.A. je společnost se sídlem ve švýcarském Renens, která vyrábí systémy studiového osvětlení pod označením Elinchrom. Mezi její konkurenty patří firmy Bowens a Interfit.\n\nSpolečnost pod označením Elinchrom produkuje řadu ateliérových záblesků monolight, základní modely vhodné pro začínající fotografy, modely zaměřené na profesionální studiové fotografy, řadu modifikátorů světla, baterie nebo dálkové ovladače světel. Většina bleskových hlav může být nastavena v režimu „slave“; tuto funkci však lze deaktivovat, aby se zabránilo nechtěnému záblesku, pokud poblíž pracují další fotografové. Elinchrom kromě záblesků vyrábí také řadu světel pro trvalé svícení.\n\nŘada COMPACT UNITS:\n\n\n\n\n\n\n\nDále se vyráběly jednotky s označením \"C\", které se dočkaly následujících změn:\n\n- uživatelsky vyměnitelná záblesková žárovka\n\n- zelené štítky na bocích jednotek nahradily starší černé písmo \n\n- vypínače jednotek a spínače pro modelingovou žárovku se místo tvrdých hran se začaly dělat se zaoblenými okraji\n\n- v kategorii \"C\" se začaly vyrábět jednotky EL250 a EL500 \n\nNedávno musela společnost Elinca přesunout výrobu kompaktní řady světel do Indie, kde se nyní (2/2011) vyrábějí jednotky EL500S, které se podobají předešlým EL500C.\n\nMicro Compact 530 Ws, (první digitální jednotka) 530 Ws, impulz 1/1450, znovunabití za 1,5 s, možnost infračerveného ovládání (které je v USA nepopulární).\n\nSTYLE UNITS (první jednotky vyrobené z šedého plastu, které se později změnil za purpurový plast, a který se dále změnil na černý, který se vyrábí i v současné době k 2/2011)\n\n\n\n\n\nPo několika letech výroby se na americký trh dostaly pouze digitální řídící jednotky RX: Řada Elinchrom RX Style Units - podobně jako jednotky série \"S\", k tomu mají navíc digitální ovládání obou výstupů výkonu a ovládání proporcí modelingové lampy.\n\n\n\n\n\n\n\nDálkové ovladače:\n\n\n\nTrvalé osvětlení využívá wolframové žárovky s barevnou teplotou asi 3200°K ve srovnání se zábleskovými žárovkami vyvážených na teplotu denního světla (5500°K). Všechny jednotky jsou slučitelné s modifikátory světla jako bleskové jednotky. Scanlite používají halogenové žárovky.\n\n\n\nElinchrom podporuje širokou řadu světelných modifikátorů jako příslušenství pro svá světla. Některé doplňky (jako jsou například fotografické deštníky) lze připojit přímo k zábleskové jednotce pomocí tyče procházející 7 mm otvorem skrze hlavu. Další příslušenství (jako softboxy, reflektory a snooty) lze připevnit pomocí bajonetového systému Elinchrom.\n\n\n"}
{"id": "836082", "url": "https://cs.wikipedia.org/wiki?curid=836082", "title": "Federico Giunti", "text": "Federico Giunti\n\nFederico Giunti (* 6. srpna 1971, Città di Castello, Itálie) je bývalý italský fotbalista, záložník.\n\nHrál za Perugia Calcio, AC Parma, AC Milan, Brescia Calcio, turecký Besiktas Istanbul, FC Bologna, Chievo, FC Treviso a italskou reprezentaci.\n\n\n"}
{"id": "836085", "url": "https://cs.wikipedia.org/wiki?curid=836085", "title": "Výklopník", "text": "Výklopník\n\nVýklopník je specializované technické zařízení spadající do oblasti manipulační techniky, které \nslouží k vyklápění a vysypávání zásobníků na sypký nebo drobný kusový materiál. Obvykle slouží k vyklápění kontejnerů, beden, palet, speciálních nádob, přepravek, železničních nákladních vozů, důlních vozíků, stacionárních zásobníků na materiál apod.\n\nJako výklopníky byla také označována speciální malá výklopná kolová stavební vozidla tzv. dumpery \n, která se dnes na stavbách téměř nepoužívají, neboť jejich funkci plně nahradily běžné nákladní automobily se sklápěcí korbou (sklápěcí automobily) nebo multikáry.\n\nBěžné železniční výklopníky nákladních vozů se používají například pro hromadnou vykládku uhlí v tepelných elektrárnách nebo vykládku železné rudy v hutích. Výklopníky tohoto typu umožňují běžně vyložit řádově i desítky železničních vozů za hodinu. Mezi významné a zajímavé stavební technické památky pak patří Výklopník u Sudoměřic na Baťově kanále, který kdysi sloužil k vykládce uhlí ze železničních vozů a jeho následné překládce na nákladní lodě plující \npo Baťově kanále.\n\n\n"}
{"id": "836087", "url": "https://cs.wikipedia.org/wiki?curid=836087", "title": "Caresana", "text": "Caresana\n\nCaresana je italská obec v provincii Vercelli v oblasti Piemont.\n\nK 31. prosinci 2010 zde žilo 1 051 obyvatel.\n\nLangosco (PV), Motta de' Conti, Pezzana, Stroppiana, Rosasco (PV), Villanova Monferrato (AL)\n"}
{"id": "836089", "url": "https://cs.wikipedia.org/wiki?curid=836089", "title": "Motta de' Conti", "text": "Motta de' Conti\n\nMotta de' Conti je italská obec v provincii Vercelli v oblasti Piemont.\n\nK 31. prosinci 2010 zde žilo 812 obyvatel.\n\nCandia Lomellina , Caresana, Casale Monferrato, Langosco, Villanova Monferrato\n"}
{"id": "836091", "url": "https://cs.wikipedia.org/wiki?curid=836091", "title": "Hradec Králové hlavní nádraží", "text": "Hradec Králové hlavní nádraží\n\nHradec Králové hlavní nádraží je železniční stanice v Hradci Králové. Nádraží je železničním uzlem, trati odtud směřují do Velkého Oseka, Chocně, Pardubic, Jaroměře a do Turnova.\n\nStanice je elektrifikovaná. Nádražní budova je majetkem SŽDC, oproti původní budově z roku 1857, je o několik metrů blíže městu. Název Hradec Králové hlavní nádraží nese stanice od roku 1952.\n\nHlavní nádraží je situováno v části města Hradec Králové-Pražské Předměstí, na adrese Riegrovo náměstí 914/2.\n\nPrvní železniční stanice v Hradci Králové s ne příliš reprezentativní staniční budovou byla vystavěna v roce 1857 na hranici katastrů Kuklen a Pražského Předměstí na pozemku zvaném „husinec“ (jednalo se o bývalé pastvisko), byť kuklenští radní žádali výstavbu stanice na území jejich obce a to bez ohledu na potřeby města Hradce Králové. Kukleny v té době měly několik továren a mlýnů, obec trvala na tom, že Hradec Králové se nikdy nestane průmyslovým městem. Do poloviny 19. století sloužilo město Hradec Králové jako bastionová pevnost, tehdejší železniční stanice byla vystavěna až za ochranným pásmem pevnosti ve vzdálenosti asi 1,5 km od pevnostního mostu, pevnostních nábřežních zdí, proto postrádala reprezentativní staniční budovu. Veškeré úsilí obyvatel zhatily požadavky vojenské správy. V té době to bylo chápáno jako ohromná prohra, avšak oddálená výstavba stanice později napomohla rozvoji města.\n\nJednalo se o železniční stanici s jednopatrovou hrázděnou výpravní budovou v novogotickém slohu, kterou navrhl Vincenc Daniel (zatímco většinu budov na Jihoseveroněmecké spojovací dráze navrhl František Riesemann). Ve své době nesla název Königgrätz a spadala do II. třídy. Skromná hrázděná stavba byla zvolena čistě z vojenských účelů, z obav, aby při případném válečném konfliktu nepadla do rukou nepřítele a nestala se tak jeho strategickým zázemím. Po úmyslném zapálení by budova velice rychle vzplála, hrázděné zdivo puklo, požár by budovu zcela zlikvidoval. Stavební projekty vznikaly v liberecké stavební kanceláři dráhy a to v letech 1855 až 1856 pod vedením Jana Schebka, který také řídil stavbu dráhy.\n\nSkutečný rozvoj železnice nastal až po zrušení pevnostního pásma. Do té doby byla doprava zajišťována poštovními dostavníky a formany, cesta do Prahy trvala několik dní, také se jezdilo do Brna, Vídně a Uher, železnice byla v podstatě jediným konkurentem a to ještě po dlouhou dobu.\nMezi hlavní důvody této stavby patřil požadavek na železniční spojení mezi Pardubicemi a Libercem a propojení pevností Hradec Králové – Josefov, rovněž blížící se prusko-rakouská válka.\n\nDne 3. října roku 1857 přijel do prostoru stanice první parovůz, který nesl jméno „Pardubitz“, česky „Pardubice“ (č. 290). Týž den odpoledne přijel z Pardubic i parovůz „Königgrätz“ (č. 291, „Hradec Králové“), spřažený s vozy první, druhé a třetí třídy. 22. října projel po dráze [kolaudační vlak]], který byl doprovázen zástupci společnosti Jihoseveroněmecké spojovací dráhy (SNDVB), zkušebními komisaři vídeňské generální inspekce; dráha byla uznána provozuschopnou. Vlak byl složen ze čtyř vozů, který byly spřaženy s lokomotivou „Bohemia“ (č. 289, „Čechy“).\n\n4. listopadu roku 1857 byl zahájen pravidelný provoz mezi Pardubicemi a Josefovem přes Opatovice nad Labem, Hradec Králové, Smiřice. První vlak vjížděl do stanice za doprovodu rakouské národní hymny v 11 hodin 18 minut, předtím absolvoval zastávku v Opatovicích nad Labem (do roku 1924 nesla stanice jednoslovný název Opatovice). Byl sestaven ze čtrnácti osobních a tří zavazadlových vozů. Celá trať mezi Pardubicemi a Josefovem byla tehdy projeta za 54 minut (po odečtení cca 20 minut na zastávky, běžně se uvádí celkový čas včetně zastávek). Zpáteční jízdy z Josefova do Hradce Králové využili zejména lidé z okolí Jaroměře a Smiřic, byť jízda vlakem přišla na 10 krejcarů a do svých domovů se poté museli navracet pěšky.\n\nVe své době sloužila stanice Jihoseveroněmecké spojovací dráze (známá spíše pod názvem Pardubicko-liberecká dráha). Byla obsluhována třemi vlaky do Josefova a čtyřmi do Pardubic. Jízdné v té době činilo za půlhodinovou jízdu 20, 30 či 40 krejcarů, podle zvolené vozové třídy. Jízda dostavníkem mezi Pardubicemi a Josefovem přišla na 1 zlatý a 36 krejcarů, kdežto jízda vlakem ve 3. třídě přišla na 35 krejcarů, dalo by se říci, že nový způsob cestovaní byl určen široké veřejnosti bez rozdílu. V listopadu téhož roku byl v nádražní budově zřízen poštovní úřad.\n\nNěkolik dní po zahájení provozu a to 15. listopadu se stala první železniční nehoda v historii nádraží. Ve večerních hodinách vykolejila ve stanici lokomotiva osobního vlaku jedoucího z Josefova, při incidentu nebyl nikdo zraněn. 3. prosince 1857 byl zrušen jeden pár osobních vlaků, byly nahrazeny vlaky nákladními, v té době bylo obnoveno dostavníkové spojení k rannímu vlaku do Pardubic, které zajišťoval hradecký forman A. R. Riedel. Stavba dráhy pokračovala z Josefova dál k Liberci.\nO rok později 1. prosince roku 1858 byl uveden do provozu úsek dráhy z Josefova do Turnova.\n\n1. května roku 1859 byl slavnostně zahájen provoz na odbočce Jihoseveroněmecké spojovací dráhy (známá též jako Svatoňovická dráha) z Josefova do Svatoňovic, nacházely se zde uhelné doly knížete Schaumburg-Lippe.\n1. června roku 1859 byl uveden do provozu poslední úsek Pardubicko-liberecké dráhy mezi Turnovem a Liberecem. Od té doby bylo zajištěno železniční spojení mezi Pardubicemi a Libercem. Dne 26. června roku 1866 projížděl stanicí zvláštní vlak z Olomouce, který byl doprovázen rakouským vojevůdcem maďarského původu Ludwig von Benedekem a generálním štábem při cestě do Josefova. Ludwig von Bedenek velel rakouským vojskům v bitvě u Hradce Králové, která se odehrála 3. července 1866.\n\nPrvní vlak s raněnými projel stanicí 28. června 1866, neboť největší bitvy prusko-rakouské války se odehrály právě ve východních Čechách, první z nich byla bitva u Náchoda. V případě vojenského ohrožení měla být nádražní budova zničena, nestalo se tak. V době války, od 29. června až do 23. srpna, byl vypravován jeden vlak denně. 1. července přijel do Hradce Králové císařův zmocněnec podplukovník Friedrich von Bek, aby zjistil stav rakouské armády, po jednání s velitelem Severní armády Ludvíkem Augustem Bedenekem se týž den přesunul vlakem do Pardubic a odtud pokračoval dále do Vídně. Po podpisu mírové smlouvy v Praze, přijel do Hradce Králové 2. listopadu 1866 zvláštním vlakem z josefovské pevnosti císař František Josef I. (také tudy projížděl 7. června 1880 a to u příležitosti k oslavě sta let josefovské pevnosti).\n\nPo prusko-rakouské válce pokračovala výstavba dráhy z Malých Svatoňovic dále k pruským hranicím do Královce. 1. srpna roku 1868 byl zprovozněn úsek dráhy mezi Svatoňovicemi, Poříčím a Královcem\n, 29. října 1870 byl uveden do provozu poslední úsek odbočky Jihoseveroněmecké spojovací dráhy mezi Poříčím a Trutnovem. Od té doby bylo zajištěno železniční spojení mezi Josefovem a Trutnovem. V roce 1870 měla stanice pouhé tři dopravní koleje, jednu manipulační, dvě kusé u skladů, také vlečku do cukrovaru na jaroměřské straně a první české akciové strojírny (dnes ZVU) na straně pardubické. Cukrovar byl vystavěn v roce 1863, strojírna o šest let později.\n\nTeprve až v roce 1871 byla postavena první reprezentativní staniční budova (jednalo se o rozšíření původní budovy z roku 1857 podle návrhu Rudolfa Freye ve stylu ÖNWB), neboť vojenská pevnost byla zrušena po debaklu při bitvě u Hradce Králové v roce 1866. Budova pravděpodobně stála někde na úrovni dnešního druhého nástupiště. Doprava na nádraží byla zprvu zajišťována drožkami a později i omnibusy, což nejspíše ocenila movitější klientela. K hradeckým průkopníkům v této oblasti patřili nájemci a majitelé Grandhotelu.\n\nObec Kukleny měla po celá desetiletí zájem na transformaci nádraží, neboť se nacházelo na jejich území. 28. února 1872 poslala písemnou žádost na ministerstvo železnic a ředitelství drah s tím, aby se nádraží nazývalo „Kukleny-Hradec Králové“. Žádost byla zamítnuta, byť v následujících letech obec odeslala několik dalších žádostí, což samozřejmě mělo dopad na budoucí spolupráci s obcí. V roce 1910 byl přijat návrh na výstavbu mimoúrovňového přejezdu (dnešní kuklenský podjezd na jižním zhlaví), ovšem ten se měl nacházet v katastru obce, ta natruc s výstavou nesouhlasila a to dalších devatenáct let.\n\nV letech 1873–1874 byla zahájena doprava na části dráhy Rakouské severozápadní dráhy, zkráceně ÖNWB, mezi Chlumcem nad Cidlinou a Týništěm nad Orlicí, i tato dráha byla rovněž privátní železniční společností, jejíž síť se nacházela na území dnešního Česka a Rakouska.\nÚsek dráhy mezi Chlumcem nad Cidlinou a královéhradeckým nádražím byl uveden do provozu 4. října 1873, od té doby bylo zajištěno železniční spojení mezi Prahou, respektive prozatímním koncovým nádražím na Rohanském ostrově, od roku 1875 Prahou-Těšnovem a Hradcem Králové přes Velký Osek a Nymburk.\nZbývající část dráhy do Lichkova přes Kyšperk, Týniště nad Orlicí a Slezské Předměstí byla slavnostně otevřena 10. ledna 1874.\n14. prosince 1873 vyjel z Hradce Králové výstrojní vlak, který byl spřažen s parní lokomotivou „Vitruvius“. Tento vlak údajně vezl nábytek a potřebný materiál pro všechny stanice nacházející se mezi Hradcem Králové a Kostelcem nad Orlicí, ovšem tato jízda je některými historiky zpochybňována. Dráhu z Týniště nad Orlicí do Chocně a Broumova vlastnila privátní železniční společnost StEG, provoz na této dráze byl zahájen 25. července 1875.\n\n19. března 1882 byl zahájen provoz na části dráhy z Hradce Králové do Ostroměře, jež postavila a zprovoznila konkurenční společnost České obchodní dráhy, zkráceně BCB. Tehdy došlo k propojení Jičína a Hradce Králové. Nádraží BCB a SNDVB nebyla původně propojena, přestože z nádraží BCB vedla vlečka do cukrovaru. Společnost SNDVB se obávala ztrát v drážní dopravě, proto končily BCB v Plotištích nad Labem a až později se mohly napojit do nádraží ÖNWB. V Plotištích byla vystavěna výtopna s točnou pro otáčení lokomotiv. Společnost ÖNWB byla z právního hlediska v podstatě dceřinou společností v té době již delší dobu existující SNDVB. Spojení Plotišť s Hradcem Králové bylo uskutečněno až 20. srpna 1906, do té doby se na nádraží chodilo pěšky. Úsek dráhy z Ostroměře do Jičína vlastnila společnost ÖNWB, která tento úsek provozovala od 17. prosince 1871.\nÚsek dráhy z Jičína do Turnova byl vystavěn mnohem později. Vlastníkem dráhy byla Státem garantovaná místní dráha, provozovatelem dráhy pak Císařsko-královské státní dráhy.\nProvoz na tomto úseku byl zahájen 19. října 1903, avšak k propojení obou úseků nedošlo okamžitě. V roce 1925 byl úsek dráhy mezi Jičínem a Turnovem zestátněn, mezi oběma tratěmi byla zřízena spojka v roce 1927, kdy vlastníkem i provozovatelem všech úseků dráhy byl stát. Od roku 1886 započala „vlaková pošta“ přepravu poštovních zásilek mezi Hradcem Králové, Velkým Osekem a Kyšperkem, v té době se jednalo o pouhé doprovázení zaplombovaných poštovních pytlů s korespondencí poštovním průvodčím, skutečná vlaková pošta začala sloužit až od roku 1898. Rychlý rozvoj železniční sítě do roku 1894 vyžadoval další strukturální změny v prostoru stanice, kdy byla kupříkladu postavena nová administrativní budova k jižní straně budovy té původní (1893). Jednalo se o budovu s patrovými krajními křídly. V té době měla stanice osvětlená nástupiště a dvě nádražní budovy. Původní budova sloužila provozním účelům, byly zde byty a kanceláře, druhá budova sloužila jako odbavovací. Ze staniční statistiky společnosti ÖNWB za rok 1893 vyplývá, že tehdejší stanice obsloužila 71 120 cestujících, 7 451 vojáků, odbavila 171 tun zavazadel, 424 tun spěšnin, 44 390 tun nákladu a to z celkovým příjmem 127 831 zlatých.\n\nKolejiště stanice bylo rozšířeno v roce 1897, 1900 a později v letech 1923 až 1925. Výtopna pro 35 lokomotiv byla postavena v roce 1901 Johannem Čermákem z Jaroměře, administrativní budova depa o rok později. V roce 1907 bylo ve stanici 13 dopravních kolejí a dvě příjezdné koleje, které zaúsťovaly do výtopny s točnou, rovněž vlečky do cukrovaru a strojírny, další rozšíření a renovace železniční stanice proběhly v následujících letech. V témže roce proběhla velká stávka drážních zaměstnanců společnosti ÖNWB a SNDVB, po dobu dvou týdnů byla doprava úplně zastavena. Společnost ÖNWB neměla zájem na dalším rozvoji železniční sítě a to kvůli plánovanému zestátnění, stávkujícím nakonec ustoupila. Plánované zestátnění tak bylo realizováno v bližším termínu. V roce 1909 byly soukromé rakouské železniční společnosti SNDVB, ÖNWB, BCB, StEG zestátněny Císařsko-královskými státními drahami, zkráceně kkStB. Pojem zestátnění nelze v tomto případě srovnávat se znárodněním, kterak ho známe z bývalého Československa z 50. let 20. století. Zestátnění v Rakousko-uherské monarchii probíhalo vždy podle platných zákonů a v souladu s koncesními podmínkami, nebo s podmínkami privilegií a akcionáři firem, kteří nepřišli zkrátka. V roce 1910 bylo ve stanici vybudováno zabezpečovací zařízení, které bylo tvořeno vjezdovými a odjezdovými návěstidly, předvěstmi, též byly nahrazeny petrolejové svítilny elektrickým osvětlením. V době první světové války se rakouské železnice postupně zcela podřídily potřebám armády, kdy došlo k zavedení tzv. válečného grafikonu, který znamenal radikální omezení civilní osobní dopravy. Po první světové válce, zániku Rakousko-Uherska a vzniku Československa se Císařsko-královské státní dráhy, potažmo Rakouské státní dráhy rozdělily do státních drah nástupnických států. V roce 1918 vznikly Československé státní dráhy. Podle Vilímkova jízdního řádu republiky československé z let 1918/1919 urazil rychlík vzdálenost 115 km mezi Prahou a Hradcem Králové za 2 hodiny 47 minut, vzdálenost mezi Hradcem Králové a Týništěm urazil osobní vlak za 37 minut. Tehdy byla trať Praha – Kyšperk v jízdním řádu pro cestující označená č. 54. Vzdálenost mezi Pardubicemi a Hradcem Králové urazil osobní vlak za 46 minut. Vzdálenost mezi stanicemi Hradec Králové a \"Josefov-Jaroměř\" taktéž za 46 minut. Tehdy byla trať Německý Brod – Seidenberg v jízdním řádu pro cestující označená č. 62. Vzdálenost mezi Hradcem Králové a Ostroměří urazil osobní vlak za 1 hodinu 58 minut. Tehdy byla trať Hradec Králové – Hořice – Ostroměř v jízdním řádu pro cestující označená č. 55. 1. března 1919 zavítal na královéhradecké nádraží papežský nuncius Valfré di Bonzo a to u příležitosti návštěvy královéhradeckého biskupa Dr. Josefa Doubravy. 1. února 1920 započaly státní Poštovní autobusy přepravu cestujících mezi nádražím a Novým Hradcem Králové. Vesměs se jednalo o suplování tehdy neexistující městské hromadné dopravy. Spojení města s nádražím bylo zajišťováno 20 jízdami v obou směrech s návazností na železniční dopravu. Jízda z města na nádraží trvala 5 minut. Jednalo se o autobusy tuzemské výroby Laurin & Klement, Praga a od roku 1927 také o autobusy Walter PN. Rychlost autobusů se pohybovala okolo 25 km/h, každý z nich byl vybaven poštovní schránkou. Zavedení státní autobusové linky se nelíbilo zejména místním povozníkům, kteří obstarávaly osobní dopravu z města na nádraží. Podali písemnou žádost městské radě s tím, aby autobusová doprava byla okamžitě zastavena. Městská rada jim samozřejmě nevyhověla. Jízda z města na nádraží poštovním autobusem přišla na 2 Kč, avšak nikdo z povozníků nikoho nesvezl za méně než 8 Kč, mnohdy povozník požadoval i 15 Kč. 1. dubna roku 1920 byla linka poštovních autobusů prodloužena do Vysokého Mýta přes Býšť, Holice a Horní Jelení. 22. ledna 1921 přijela vlakem předsedkyně československého červeného kříže Alice Masaryková a to u příležitosti přednášky v městském muzeu. V roce 1924 byly zrušeny Schreberovy zahrádky, které se nacházely v prostorách před nádražím. 29. června téhož roku došlo k nehodě na železničním přejezdu v Plotištích, nákladní vlak č. 4156 zachytil jednospřežný kočár. Při incidentu nebyl nikdo zraněn, kůň musel být posléze utracen. Spolu s rozšířením kolejiště v roce 1925 byla vystavěna nová betonová rampa pro překládku zboží (stojí dodnes), původní překladištní budova byla záhy zbourána. 13. července 1926 přijel z Kostelce nad Orlicí rychlík č. 27, který byl doprovázen prezidentem republiky T. G. Masarykem, po několika minutách odejel do Prahy (T. G. Masaryk Hradcem Králové také projížděl dne 26. června 1929). Teprve až v roce 1928 a to ve dnech 31. března až 2. dubna započaly tehdejší Autodráhy města Hradce Králové přepravu cestujících zkušebními jízdami na lince Kukleny – nádraží – Slezské Předměstí a to dvěma autobusy. Jednalo se o šestikolový autoomnibus Tatra a menší vůz Škoda. 20. září 1928 převzaly Autodráhy dva autobusy Škoda, o dva dny později byla provedena přejímací jízda po stanovené trase, které se zúčastnili členové městské rady. Podnik Autodráhy města Hradce Králové byl oficiálně založen 1. listopadu roku 1928, v týž den se uskutečnila další jízda Autodrah na trase od Grandhotelu na nádraží, prvním řidičem autobusu byl Alois Bartoš. 4. listopadu mohli cestující využít autobusy zadarmo a to u příležitosti otevření okresní nemocnice. 1. prosince započaly Autodráhy každodenní pravidelný provoz na lince Kukleny – Pražské Předměstí – Hradec Králové – Slezské Předměstí, cestující mohli v tento den využít autobusy zadarmo. Od 2. prosince byla zahájena pravidelná doprava na lince Hradec Králové, nádraží – Nový Hradec Králové. Ve své době se spíše jednalo o příměstské autobusové linky, než o městskou hromadnou dopravu, neboť stávající městské části byly v té době samostatnými obcemi. Rozvoj silniční dopravy do roku 1929 vyžadoval výstavbu železničního podjezdu mezi Pražským Předměstím a Kuklenami, rovněž úpravu plotišťského viaduktu s přilehlou silnicí, neboť v té době už nesplňoval podjezdnou výšku (byl zvednut o 45 cm).\n\n Stávající staniční budovu, která se nachází v části Riegrova náměstí, navrhl v duchu moderního klasicismu a to v letech 1928–1929 Ing. arch. Václav Rejchl. Projekt na výstavbu vzešel ze společné spolupráce s Ing. arch. Janem Rejchlem\n, který byl bratrem Václava Rejchla. Statické výpočty zhotovila firma Dr. tech. ing. Hacar a Dr. tech. ing. Klouček. Stavbu uspíšila větrná smršť, která v červenci téhož roku poškodila původní nádraží. V roce 1929 začal základní výkop pro založení stavby. Samotná stavba byla zahájena roku 1930, trvala téměř 6 let. Stavbu vedl Ing. František Komárek, stavební práce prováděla firma ze Svobodných Dvorů téhož stavitele. O pět let později, dne 5. května roku 1935, oslavilo město Hradec Králové a železniční společnost inauguraci nové nádražní budovy. Původní nádraží odbavilo poslední motorový vlak č. 634 v 15.33, v 16.18 byl vlak č. 4108 odbaven v budově nové, cestující vycházeli podchodem. Před slavnostním otevřením a to 16. dubna 1935 přijel na hradecké nádraží salonním vozem generální ředitel čínských drah pan Huang, mimo jiné prohlédl si i novou nádražní budovu. Stavba byla dokončena v roce následujícím. Ve své době se jednalo o moderní multifunkční budovu, která právem patřila mezi nejmodernější ve střední Evropě. 152 metrů dlouhá monumentální stavba, rozkládající se na ploše 5 000 metrů čtverečních, byla rozdělena na dvě části střední hranolovou věží. V nádražní hale byla umístěna busta T. G. Masaryka, 21. února 1936 pak i pamětní bronzová deska s nápisem „Dostavěno k jubileu 85. narozenin prezidenta Osvoboditele T. G. Masaryka za ministra železnic Rudolfa Bechyně podle návrhu Ing. arch. V. Rejchla“. Hlavní průčelí budovy čítalo 41 okenních os, okna byla zdobena obrazy Merkura, okřídlených kol a znakem republiky (později městským znakem). Sedlová střecha vlevo od věže byla osazena ocelovým krovem se skleněnými výplněmi, zajišťující přirozené osvětlení odbavovací haly (mimo jiné už tenkrát byla zřízena posuvná plošina pro údržbu světlíku). V této části střechy vystupovalo sousoší od sochaře Josefa Škody, znázorňující dva světlonoše s okřídleným kolem. Dominantou nádražní budovy byla 46 metrů vysoká věž s hodinami, zakončena helmicí z měděného plechu, na jejímž vrcholu byl umístěn vodojem pro zásobování stanice vodou. Vnitřek věže tvořilo tříramenné schodiště, které přecházelo v kovové točivé. Vnější fasády budovy byly z břízolitu a pískovcových obkladových desek. Jižní křídlo nesla železobetonová konstrukce, severní křídlo bylo zděné, ze železobetonu byly pouze stropy, střecha byla pokryta pálenými střešními taškami. Výstavba přišla na 19 milionů korun. Staniční budova byla roku 1981 vyhlášena kulturní památkou. Severní část budovy ve své době sloužila jako obytná, nacházelo se zde několik nájemních bytů a hotel, jižní část budovy sloužila kancelářím a provozním prostorám (nutno poznamenat, že tato nádražní budova slouží cestujícím dodnes, vesměs neprošla výraznou stavební úpravou). Původní nádraží bylo zbouráno před rokem 1935. V souvislosti s výstavbou nádražní budovy a přestavbou kolejiště bylo ve stanici vybudováno elektromechanické zabezpečovací zařízení. Stavědlo 2, které se nacházelo na severním zhlaví (stojí dodnes) pocházelo z doby druhého nádraží, na jižním zhlaví bylo vybudováno přízemní stavědlo, které však sloužilo pouze do roku 1952 (stojí dodnes). V té době bylo jižní zhlaví vybaveno světelnými návěstidly typu Elektrosignál, severní zhlaví bylo v té době vybaveno mechanickými návěstidly, tato návěstidla byla nahrazena až v roce 1962. Během výstavby třetího hradeckého nádraží byl také vystavěn poštovní a telegrafní úřad č. 2 (1932–1934), který se nacházel v blízkosti jižního křídla přijímací budovy (stojí dodnes). V roce 1935 již jezdily motorové vlaky mezi Hradcem Králové a Kyšperkem. Rok po předání nádražní budovy cestujícím se uskutečnila druhá slavnost a to u příležitosti otevření osobního kolejiště, které se opět zúčastnil prezident Ředitelství drah dr. Nevole. Cestujícím byl předán odjezdový podchod a nástupiště. O několik minut později u druhého nástupiště zastavil osobní vlak č. 608, který byl spřažen s parní lokomotivou řady 354.109 (4. srpna 1958 se naplnil tragický osud této lokomotivy, když se při cestě do Frýdlantu v Čechách zřítila i s posádkou do rozvodněné řeky, která vymlela násep). 26. srpna 1937 projížděl stanicí zvláštní vlak, který byl doprovázen prezidentem republiky dr. Edvardem Benešem při cestě z Moravy. Prezident vyhlížel ze salonního vozu a pozdravil diváky na prvním nástupišti, ovšem samotné pozvání k návštěvě města Hradce Králové odmítl. 6. března 1939 přijel ministr dopravy gen. Alois Eliáš, odjel po pětadvaceti minutách. Druhá světová válka se projevila zastavením provozu motorových vozů a to kvůli úsporám nedostatkového benzínu a nafty. V letech 1939–1945 byla na území Protektorátu Čechy a Morava zřízena státní železniční společnost Českomoravské dráhy, zkráceně BMB-ČMD. Železnice byla strategicky důležitý prostředek k zásobování vojska. V období Protektorátu jezdily také vlaky říšských drah, zkráceně DR, avšak využívat je mohli pouze cestující při cestách z Říše do Říše, nepodléhali pasové a propustkové prohlídce. Přeprava cestujících těmito vlaky mezi stanicemi Protektorátu byla vyloučena. V roce 1941 se na čelech lokomotiv začal objevovat symbol „V“, který byl odvozen od slova „Victoria“, latinský název pro „vítězství“. Bíle orámované nárazníky také sloužily k lepší orientaci v prostředí nočního zatemnění. Za války vytvořili hradečtí železničáři odbojový oddíl „Vraga“, který byl od roku 1943 ve spojení s partyzánskými oddíly „Vpřed“ a „Konstantin“. Od roku 1944 se železnice stávala cílem mnoha leteckých náletů. Bombardování zasáhlo především významné dopravní uzly, stanice, které sousedily s významnými průmyslovými podniky. Těžce poškozeno bylo pardubické hlavní nádraží, kdy cílem náletu byla rafinerie Fantových závodů. V závěru druhé světové války a to v letech 1944 až 1945 jezdily přes Hradec Králové pouze dva páry rychlíků. Jedním z nich byl R 27 na své trase z pražského hlavního nádraží přes Velký Osek, Chlumec nad Cidlinou, Hradec Králové, Týniště nad Orlicí, Častolovice, Kyšperk, Lichkov do Międzylesie. Pravidelný odjezd vlaku byl v 9.30, mimo jiné tehdy spoj urazil vzdálenost mezi Prahou a Hradcem Králové za 2 hodiny 21 minut, včetně mezilehlých zastávek. V té době byla trať (Praha) – Velký Osek – Hradec Králové – Lichkov v jízdním řádu pro cestující označená č. 502. V opačném směru jezdil spoj jako R 28. Druhý spoj představoval R 25 na své trase z pražského hlavního nádraží přes Velký Osek, Chlumec nad Cidlinou, Hradec Králové, Josefov-Jaroměř, Starkoč, Náchod, Teplice nad Metují do Meziměstí. Pravidelný odjezd vlaku byl ve 21.20. Tratě byly ve své době označeny v jízdním řádu pro cestující následovně. Pardubice – Hradec Králové – Josefov-Jaroměř – Turnov č. 503, Josefov-Jaroměř – Starkoč č. 503 a, Starkoč – Václavice č. 502 b, Choceň – Teplice nad Metují č. 502 a. Mimo jiné po zabrání příhraničí Německem, respektive po rozdělení choceňsko-broumovské dráhy mezi státy Protektorát Čechy a Morava a Německo, byla ve stanici Teplice nad Metují nařízena pasová kontrola. V opačném směru jezdil spoj jako R 26. Tehdy urazil osobní vlak vzdálenost mezi Pardubicemi a Hradcem Králové za 33 minut, mezi stanicemi Hradec Králové a Josefov-Jaroměř za 30 minut. \nPo druhé světové válce se železnice opět ujaly Československé státní dráhy. V roce 1946 byly zaváděny nové motorové rychlíky z Prahy přes Hradec Králové do Broumova, vlaky byly vedeny soupravami složenými z motorových vozů řady M 274.0. V roce 1947 byl zaveden „Balt-Adria expres“ (137/138), jeho první slavnostní jízda se uskutečnila 4. května, vlak byl spřažen s parní lokomotivou řady 464.0. Ve své době spojoval Prahu Wilsonovo nádraží s Hradcem Králové, Kyšperkem, Lichkovem, Varšavou a Gdyní. V roce 1948 byla z nádražní haly odstraněna busta T. G. Masaryka, včetně bronzové pamětní desky, místo toho bylo prázdné místo osazeno bustou dělnického prezidenta Klementa Gottwalda. 22. února 1949 projížděl stanicí expres č. 137, který byl doprovázen reprezentačním týmem československého národního hokejového mužstva, který ve Stockholmu vybojoval titul mistrů světa. Expres se ve stanici zdržel asi 16 minut. 2. května 1949 byla otevřena první trolejbusová trať ve městě. Ve své době vedla od hlavního nádraží do Nového Hradce Králové. Doprava byla zajišťována čtyřmi trolejbusy typu Vetra-ČKD. V témže roce byly Autodráhy města Hradce Králové začleněny do Sdruženého komunálního podniku. V roce 1950 byl podnik přejmenován na Dopravní podnik města Hradce Králové, tehdy národní podnik. Týž rok byla na vrchol věže umístěna pěticípá rudá hvězda, jakožto symbol komunismu. Ovšem rok 1950 přinesl pro odbavovací halu hradeckého nádraží také hezkou výzdobu v podobě bývalých reklamních pásů, na které akademická malíř Břetislav Jüngling přenesl tzv. „výjevy“ z některých děl spisovatele Aloise Jiráska. O rok později byl na jižní část střechy umístěn znak pětiletky, směrem do náměstí pak nápis „S prezidentem Gottwaldem k socialismu“. 24. listopadu 1951 došlo na nádraží k nehodě. Osobní vlak č. 836 vjel na kusou kolej č. 10 a narazil do zarážedla, které rozbil, lokomotiva zastavila až na prvním nástupišti. Při incidentu bylo zraněno 45 cestujících, z toho 3 těžce. Odpovědnost za způsobenou havárii nesl strojvedoucí, který se domníval, že jede na jinou kolej. 5. května 1960 přijel na hradecké nádraží zvláštní vlak z Francie, který byl doprovázen členy Alexandrova souboru písní a tanců. 21. června 1960 byla otevřena nová traťová spojka o délce čtyř kilometrů mezi Plačicemi a Opatovicemi nad Labem. Spojka začala sloužit zejména uhelným vlakům z Mostecka, které jezdí do opatovické elektrárny. Do té doby jezdily všechny tyto vlaky na hradecké nádraží a odtud pokračovaly do Opatovic, což mělo neblahé následky na plynulost dopravy. V roce 1962 bylo ve středovém obvodu stanice vybudováno reléové zabezpečovací zařízení. Vzhledem k tomu, že obslužný panel se od té doby nacházel v dopravní kanceláři, bylo výhybkářské stanoviště na „středu“ (č. 4) úplně zrušeno. V té době byla stará mechanická návěstidla nahrazena světelnými návěstidly sovětské výroby, v 80. letech pak novými návěstidly typu AŽD 70. Původně mělo být reléové zabezpečovací zařízení instalováno v celém obvodu stanice, ovšem po půlstoletí v roce 2014 sloužilo jen ve středovém obvodu. Do konce 50. let sloužila ve stanici také dvě výhybkářská stanoviště, stanoviště č. 3 se nacházelo u jižního zhlaví, stanoviště č. 5 se nacházelo u zhlaví severního, mezi rozběhem tratí na jaroměřské a týnišťské straně se také nacházelo závorářské stanoviště č. 7. Mimochodem v dřívějších dobách sloužil na stanici také stavědlový přístroj, který byl umístěn v plechové skříni na jižním křídle přijímací budovy. Umožňoval uvolnění místně stavěných výměn kolejové spojky mezi kolejemi č. 8 a 10 a. Průjezd vlaků ze severního zhlaví kolem 1. nástupiště na nástupiště 1 A nebyl možný, kolejová spojka tehdy sloužila výhradně posunu. Uvolnění klíčů ze stavědlového přístroje zajišťovalo stavědlo 1 na jižním zhlaví, přestavování výměn prováděl vedoucí posunu. V letech 1962 až 1963 byly na motorové rychlíky z Prahy do Broumova nasazovány motorové vozy řady M 262.0. 14. července 1964 přijela na královéhradecké nádraží Gusta Fučíková, a to u příležitosti besedy členů brigády socialistické práce Julia Fučíka. V témže roce byly mezi Hradcem Králové a Kyšperkem nasazovány nové motorové vozy řady M 240.0, byť do Velkého Oseka zvládaly vozbu osobních vlaků stále parní lokomotivy řady 354.7. V rámci předelektrizačních úprav byl ve dnech 30. srpna až 1. září roku 1965 nahrazen původní ocelový silniční most spojující město s Plotišti novým betonovým nadjezdem. 17. prosince 1965 byl na železniční trati mezi Pardubicemi a Hradcem Králové zahájen provoz v elektrické trakci (v té době byla trať označena číslem 3). V prosinci téhož roku byl zahájen provoz v elektrické trakci na železniční trati z Velkého Oseka mezi Chlumcem nad Cidlinou a Týništěm nad Orlicí (v té době byla trať označena číslem 2). Elektrický provoz na těchto tratích zahojovala lokomotiva řady E 669.1. Po zavedení nového vlakového jízdního řádu 1967/1968 byly na nově elektrizované tratě a to mezi Pardubicemi a Hradcem Králové, Nymburkem a Hradcem Králové nasazovány elektrické jednotky řady EM 475.1. V roce 1968 na protest proti okupaci železničáři rozřezali pěticípou rudou hvězdu o rozpětí tří metrů a váze 90 kg, která se v té době vyjímala na vrcholu nádražní věže, poté už se tam nikdy nevrátila. Po zavedení vlakového jízdního řádu 1970/1971 byly na motorové rychlíky z Prahy do Broumova a Letohradu nasazovány motorové vozy řady M 296.2. Do poloviny 70. let 20. století byly na hlavním nádraží k vidění elegantní parní lokomotivy řady 475.1, zejména v čele rychlíků Liberec – Brno. Tyto lokomotivy byly posléze nahrazeny novými motorovými lokomotivami, v té době částečně převzaly vozbu osobních vlaků v relaci Pardubice – Hradec Králové – Stará Paka – Liberec, Hradec Králové – Jičín – Turnov, ve druhé polovině 70. let v regionu zcela dosloužily. 31. května 1975 byla definitivně zrušena vlaková pošta, která do té doby jezdila v obou směrech mezi Prahou, Hradcem Králové, Letohradem a to ve vlacích č. 5201/2217. Od 30. května 1976 byl zaveden nový významný spoj EEx/Ex 6/7 „Praga“, který směřoval z Prahy přes Hradec Králové do Moskvy. Mezi Prahou a Hradcem Králové byl veden lokomotivou řady E 499.1, mezi Hradcem Králové a Międzylesie pak lokomotivou řady T 478.3. V letech 1978 a 1983 byl vystavěn objekt sloužící administrativě a zázemí depa. Roku 1980 byl oficiálně ukončen provoz parní trakce. 7. dubna 1993 byl zahájen provoz v elektrické trakci na zbývajícím úseku trati č. 031 z Hradce Králové do Jaroměře. V témže roce vznikla státní organizace České dráhy rozdělením Československých státních drah s. o. (ČSD) na České dráhy s. o. a Železnice Slovenskej republiky. V roce 2000, u příležitosti prezentace integrovaného dopravního systému (IDS) Hradec Králové – Pardubice, byly mezi Pardubicemi a Jaroměří nasazovány elektrické jednotky řady 471.\nSoučasná akciová společnost České dráhy, a.s. vznikla 1. ledna roku 2003, kdy byla státní organizace České dráhy rozdělena na stejnojmennou akciovou společnost a státní organizaci Správa železniční dopravní cesty (SŽDC). V roce 2003 byla založena společnost OREDO s.r.o. (Organizátor REgionální DOpravy) v rámci zajištění základní dopravní obslužnosti Královéhradeckého kraje. Po mnohaletém úsilí, které vyvrcholilo v témže roce, se stanice dočkala částečné rekonstrukce nádražní budovy (rekonstrukci nádražní haly provedla v roce 2001 Orlická Stavební, a.s.), kdy kupříkladu vzniklo ČD centrum a čekárna pro matky s dětmi, také došlo na opravu věžních hodin. Rekonstrukcí prošla i všechna nástupiště, na kterých byly vybudovány prosklené výtahy, které zajišťují bezbariérový přístup na nástupiště. V prostorách stanice se nachází několik obchodů s potravinami, tabákem, tiskovinami, ale i lékárna. Od 4. září 2006 (JŘ 2005/2006) byly na železniční trati č. 041 mezi Hradcem Králové, Jičínem a Turnovem nasazovány motorové jednotky řady 814. V letech 2006/2007 byly na rychlíkových spojích mezi Pardubicemi a Libercem a to v rámci zkvalitnění dopravy, rozšíření přepravní nabídky nasazovány motorové vozy řady 843 s přípojnými vozy ř. 043.Do roku 2008 sloužila autobusové dopravě plocha před nádražím, autobusové stanoviště Hradec Králové, žel. st. a Hradec Králové, aut. st. Koruna vzdálené asi 200 m jižně od nádražní budovy. Město Hradec Králové bylo jedno z největších českých měst, které nemělo vlastní autobusové nádraží. Jednalo se o stání se šikmým řazením, nastupovalo se z úrovně vozovky. Po dokončení přestavby Riegrova náměstí se autobusová doprava přesunula do nově vybudovaného Terminálu hromadné dopravy, který je vzdálen cca 300 metrů od hlavního nádraží. V prostorách před nádražím dnes zastavují pouze linky městské hromadné dopravy. Od 1. října 2012 (JŘ 2011/2012) byly na železniční trati č. 031 mezi Pardubicemi, Hradcem Králové a Jaroměří nasazovány nízkopodlažní elektrické jednotky řady 440 RegioPanter.. V roce 2013 byl do haly nádražní budovy umístěn klavír, na kterém si může kdokoliv z cestujících zahrát. Smyslem projektu Ondřeje Kobzy bylo šířit dobrou náladu, mimo jiné projekt Piána na ulici se ve své době rozšířil i do dalších českých měst. V roce 2014 byly mezi Pardubicemi a Hradcem Králové nasazovány motorové jednotky řady 844, ovšem pouze na méně vytížených spojích, zejména ve večerních hodinách.\n\nŽelezniční stanice leží v jednokolejné trati Choceň – Velký Osek, jednokolejné trati Pardubice – Jaroměř, je odbočnou pro trať Hradec Králové – Turnov. Železniční trať Velký Osek – Choceň (020) zaúsťuje do zhlaví severního a jižního, železniční trať Pardubice – Jaroměř – Liberec (031) zaúsťuje do zhlaví severního a jižního, železniční trať Hradec Králové – Turnov (041) zaúsťuje do zhlaví severního. Je stanicí smíšenou, seřaďovací, vlakotvornou. Výkonnost spádoviště v roce 2013 – počet relačních kolejí 11, denní výkonnost v\nrozposunovaných vozech (počet rozposunovaných vozů / den) 639.\n\nNa stanici se také nachází DKV – provozní jednotka Hradec Králové\n. Královéhradecké depo v minulosti obstarávalo rozsáhlý provoz parních lokomotiv řad 354.1, 354.7, 475.1 „Šlechtična“, 556.0 „Štokr“, motorových vozů řad M 131.1 „Hurvínek“, M 131.1, M 262.0, M 286.0, M 296.1, motorových lokomotiv řad T 466.0, T 478.3, T 478.4. Součástí depa je i točna s půlkruhovou remízou, na severním zhlaví se nachází dnes nepoužívané skladiště, vlečka do ZVU, na stanici se nachází celkem sedm vleček, také myčka kolejových vozidel a opravna vozů. V blízkosti severního zhlaví při ulici Kydlinovská se také nachází muzejní expozice sdělovací a zabezpečovací techniky.\nStanice je vybavena orientačními hlasovými majáčky pro nevidomé.\n\nMimo jiné se v Hradci Králové nachází i druhá méně významná železniční stanice Hradec Králové-Slezské Předměstí. Nachází se na železniční trati č. 020 v severovýchodní části města Hradec Králové-Slezské Předměstí. Také se zde nacházejí tři železniční zastávky. První zastávkou je Hradec Králové-Kukleny, nachází se mezi stanicemi Hradec Králové hl.n. a Praskačka, druhou pak Hradec Králové zastávka, nachází se mezi stanicemi Hradec Králové-Slezské Předměstí a Hradec Králové hl.n. Obě zastávky se nacházejí taktéž na železniční trati č. 020. Poslední, třetí železniční zastávkou na území města jsou Plotiště nad Labem, nachází se na železniční trati č. 041.\nStanice je vybavena hlasovým systém HIS od firmy MikroVOX, vizuálním informačním systémem VIS od firmy Starmon. Hlasový a vizualní informační systém byl původně vyvinut pod souhrnným názvem HaVIS. Jednalo o hlasový informační systém (HIS) od firmy MikroVOX a vizuální informační systém (VIS) od firmy Starmon Choceň. Je určen pro informování cestujících o vlakových spojích a to v podobě vizuální a zvukové. Vizuální informační systém je tvořen panely, které jsou sestaveny z aktivních prvků – LED diod. Hlasový informační systém je tvořen softwarem, který obsahuje rozsáhlou databázi zvukových segmentů. Staniční hlášení pro cestující, které je také namluveno v anglickém (Věra Pockley) a německém (Blanka Trčanová) jazyce namluvil český herec Václav Knop.\n\nStanice má pět zvýšených betonových nástupišť, z toho dvě ostrovní nástupiště s průjezdnými kolejemi, čtyřmi nástupištními hranami. 1. A nástupiště se dvěma hranami se nachází u kusých kolejí, mezi kolejemi 10a, 12a s délkou 200 m. 1. jednostranné nástupiště se nachází u výpravní budovy s délkou 225 m. 2. nástupiště je umístěno mezi kolejemi č. 6 a 2 s délkou 256 m. 3. nástupiště je umístěno mezi kolejemi č. 1 a 5 s délkou 210 m u koleje č. 1. U koleje č. 5, na straně ke koleji č. 5 je také jedno jednostranné zvýšené betonové nástupiště s délkou 70 m. U dopravní koleje č. 7 je také zřízeno provizorní sypané nástupiště v délce 150 m, používá se při mimořádných událostech.\n\nNástupiště č. 1, 2, a 3 jsou zastřešena, propojena dvěma podchody. Třetí podchod je volně přístupný pouze pomocí výtahů na nástupištích, zajišťují tak bezbariérový přístup na nástupiště, také slouží služebním účelům. V bezprostřední blízkosti pošty a z čela 3. nástupiště na jižním zhlaví vedou schody na lávku, která vede do ZVU a DKV Hradec Králové. Používat lávku je cestujícím zakázáno.\n\n\n\n\nStanice je elektrifikovaná, trakční vedení je rozděleno na čtyři trakční úseky. V trolejové síti je stejnosměrný proud o napětí 3 kV.\nVýška trolejového vedení ve stanici je 5,6 m, na vykládkových kolejích pak 6 m. Elektrifikované jsou tratě Velký Osek – Choceň, Pardubice – Jaroměř. Severní zhlaví je vybaveno návěstidly pro elektrický provoz s návěstí „Připravte se ke stažení sběrače“, „Stáhněte sběrač“, „Zdvihněte sběrač“ a to pro směr jízdy od a do Předměřic nad Labem.\n\nV obvodech jižního a severního zhlaví je stanice vybavena elektromechanickým zabezpečovacím zařízením se světelnými návěstidly v závislosti na řídicím přístroji, umístěném v dopravní kanceláři. Ve středovém obvodu je stanice vybavena provizorním zabezpečovacím zařízením MOZAS, které je ovládáno z jednotného obslužného pracoviště, které je umístěného rovněž v dopravní kanceláři, také elektrickým ohřevem výměn (EOV). Jedná se o zabezpečovací zařízení 2. a 3. kategorie. Při výpadku proudu je zabezpečovací zařízení napájeno z náhradního zdroje.\n\nV rámci jedné pracovní směny vykonávají službu současně dva výpravčí a to staniční výpravčí a traťový výpravčí. Vedoucím směny je traťový výpravčí, který je nadřízeným pracovníkem staničnímu výpravčímu, dále pak také vydává souhlasy k odjezdu vlaků ze stanice staničnímu výpravčímu. Staniční výpravčí řídí a organizuje jízdy vlaků v obvodu stanice, dále pak posun vlaků ve svém obvodu, obsluhuje traťové zabezpečovací zařízení, staniční zabezpečovací zařízení, je podřízen traťovému výpravčímu. Na jižním zhlaví stanice je umístěno stavědlo 1, na severním zhlaví stanice pak stavědlo 2, z nichž jsou ovládány výměny výhybek prostřednictvím výhybkářského stavědlového přístroje, který je závislý na řídícím stavědlovém přístroji umístěném v dopravní kanceláři. Na stavědlech jsou signalisté (ve směně je každé stavědlo obsazeno dvěma signalisty, nebo jenom signalistou 2, který přejímá povinnosti signalisty 1), kteří na pokyn staničního výpravčího nebo osoby řídící posun přestavují výhybky, výkolejky, obsluhují seřaďovací a hlavní návěstidla, které jsou umístěny v obvodu příslušného stavědla. Signalisté jsou podřízeni staničnímu výpravčímu. V dopravní kanceláři také vykonává službu operátor železniční dopravy, který obsluhuje kamerový systém, informační a rozhlasové zařízení, ohlašuje změny v dopravě staničním zaměstnancům na příkaz traťového výpravčího. Všechny hovory mezi jednotlivými pracovišti jsou zaznamenávány záznamovým zařízením (PC), které je umístěno mimo dopravní kancelář, kontrolu tohoto zařízení provádí traťový výpravčí.\n\nV přilehlých mezistaničních úsecích, v tratích Hradec Králové hl.n. – Předměřice nad Labem, Hradec Králové hl.n. – Všestary, je provoz zabezpečován reléovým poloautomatickým blokem, zabezpečovacím zařízením 2. kategorie. V přilehlých mezistaničních úsecích, mezi stanicemi Hradec Králové hl.n. – Praskačka, Hradec Králové hl.n. – Opatovice nad Labem, je provoz zabezpečen automatickým hradlem, zabezpečovacím zařízením 3. kategorie. V přilehlém mezistaničním úseku, mezi stanicemi Hradec Králové hl.n. – Hradec Králové-Slezské Předměstí, je provoz zabezpečen telefonickým dorozumíváním, zabezpečovacím zařízením 1. kategorie.\n\nVe sklepních prostorách výpravní budovy hlavního nádraží sídlí klub železničních modelářů Hradec Králové, který každoročně pořádá tradiční podzimní výstavu. Návštěvníci zde mohou vidět jedno z nejstarších a největších kolejišť v Česku ve velikosti TT (1 : 120). Poprvé bylo vystaveno v roce 1983, mimo jiné i na mezinárodní výstavě v Lipsku.\n\nV části Riegrova náměstí, několik desítek metrů od nádražní budovy mohou cyklisté využít unikátní parkovací dům pro kola, který byl otevřen\n18. února 2013.\nTento parkovací dům je plně automatizovaný,\ncyklisté se už nemusejí obávat krádeží kol, jejich částí, popřípadě vybavení, které musí ze svého kola jinak odstrojovat. Právě Riegrovo náměstí je frekventovaným přestupním uzlem pro mnoho cestujících, kteří využívají autobusovou dopravu z nedalekého terminálu hromadné dopravy. V této lokalitě je mnohdy velice složité nalézt volné parkovací místo pro kolo.\n\nBěhem několika desítek let vlaky výrazně zrychlily.\n\n\"Všechny spoje byly zaváděny do páru pro opačné směry a to beze změn v trasování, pouze byly upraveny časové polohy spojů. Kupříkladu R 253 Bohemia v relaci Praha – Varšava, jezdil také v opačném směru jako R 252 Bohemia. Vzhledem k tomu, že některé spoje opakovaně jezdily v období následujícím beze změny, nejsou zde proto uvedeny.\"\n\nHlavní nádraží v minulosti obsluhovalo i dálkové mezinárodní spoje. V letech 1971/1972 byl jedním ze spojů R 22 Bohemia\nna své trase z pražského hlavního nádraží přes Chlumec nad Cidlinou, Hradec Králové, Lichkov, Międzylesie, Wrocław, do Varšavy. V plánovaném řazení tohoto vlaku byly zařazeny přímé vozy, které spojovaly Prahu se Svinoústím, Gdyní a Štětínem. Pravidelný odjezd vlaku byl ve 21.19.\n\nV letech 1977/1978 byl jedním ze spojů R 253 Bohemia na své trase z pražského hlavního nádraží, přes Chlumec nad Cidlinou, Hradec Králové, Lichkov Międzylesie do Varšavy. V plánovaném řazení tohoto vlaku byly zařazeny přímé vozy, které spojovaly Prahu se Svinoústím, Gdyní a Štětínem. Pravidelný odjezd vlaku byl ve 20.27. Týž rok jezdil i Ex 7 Praga na své trase z pražského hlavního nádraží přes Chlumec nad Cidlinou, Hradec Králové, Lichkov, Międzylesie, Varšavu, Brest do Moskvy. Mimo jiné v plánované řazení vlaku byly řazeny přímé vozy, které spojovaly Karlovy Vary s Moskvou a Kyjevem. Ve své době byla vnitrostátní přeprava vyloučena. Pravidelný odjezd vlaku byl v 0.48.<ref name=\"ČSD77/78\">\n</ref>\n\nV letech 1978/1979<ref name=\"ČSD78/79\">\n</ref>, 1979/1980<ref name=\"ČSD79/80\">\n</ref>, 1980/1981<ref name=\"ČSD80/81>\n</ref>, 1981/1982 jezdily rovněž mezinárodní rychlíky do Varšavy a Moskvy. Prvním byl R 253 Bohemia, druhým pak Ex 7 Praga.\n\nV letech 1985/1986 byl jedním ze spojů R 253 Bohemia\nna své trase z pražského hlavního nádraží přes Chlumec nad Cidlinou, Hradec Králové, Lichkov, Międzylesie, Wrocław do Varšavy. Mimo jiné v plánovaném řazení tohoto vlaku byly zařazeny přímé vozy, které spojovaly Prahu s Gdyní, Svinoústím a Štětínem. V témže roce jezdil i R 1480\nna své trase z Margecan přes Hradec Králové, Liberec, Zittau do Lipska. Pravidelný odjezd vlaku byl ve 20.15. Také R 11953 Hořec\nna své trase z pražského hlavního nádraží přes Hradec Králové, Trutnov do Svobody nad Úpou. Mimo jiné tento spoj byl určen výhradně rekreantům ROH. Také R 681<ref name=\"R681/1986\">\n</ref> na své trase z Liberce přes Hradec Králové, Českou Třebovou, Brno do Bratislavy. Pravidelný odjezd vlaku byl v 9.09.\n\nV letech 1988/1989 byl jedním ze spojů také R 480 Kriváň\nna své trase z Košic přes Žilinu, Hradec Králové, Liberec, Zittau do Drážďan. Pravidelný odjezd vlaku byl ve 4.14. Týž rychlík jezdil i v letech 1985/1986.<ref name=\"R480/1985\">\n</ref>\nV témže roce jezdil i R 253 Bohemia<ref name=\"R253/1989\">\n</ref>\nna své trase z pražského hlavního nádraží přes Hradec Králové, Týniště nad Orlicí, Letohrad, Lichkov, Międzylesie, Wrocław do Varšavy. Mimo jiné v plánovaném řazení tohoto vlaku byly zařazeny přímé vozy, které spojovaly Prahu s Gdyní. Také R 681\nna své trase z Liberce přes Hradec Králové, Českou Třebovou, Brno do Bratislavy. Pravidelný odjezd vlaku byl v 8.58.\n\nV letech 1991/1992 byl jedním ze spojů R 255 Baltic\nna své trase z pražského hlavního nádraží přes Hradec Králové, Týniště nad Orlicí, Miedzylesie do stanice Gdynia Główna. V témže roce jezdil i R 685 Liptov\nna své trase z Liberce přes Hradec Králové, Pardubice, Přerov, Havířov do Košic. Pravidelný odjezd vlaku byl v 0.14.\n\nRychlík 255 Baltic jezdil i v letech 1993/1994 se změnou v trasování a to\nz pražského hlavního nádraží přes Hradec Králové, Týniště nad Orlicí, Miedzylesie, Štětín do Svinoústí.\n\nV letech 1998/1999 byl jedním z dalších spojů R 251\nna své trase z pražského hlavního nádraží přes Chlumec nad Cidlinou, Hradec Králové, Týniště nad Orlicí, Náchod, Meziměstí, Wałbrzych do Wrocławi. V současné době slouží přeshraniční úsek železniční trati č. 291 z Meziměstí do Mieroszówa pouze nákladní dopravě. Týž rok jezdil i R 253 Bohemia<ref name=\"R253/1998\">\n</ref>\nna své trase z pražského hlavního nádraží přes Hradec Králové, Týniště nad Orlicí, Miedzylesie, Wrocław do Varšavy.\nV letech 2000/2001 byl jedním ze spojů také R 255\nna své trase z pražského hlavního nádraží přes Chlumec nad Cidlinou, Hradec Králové, Týniště nad Orlicí, Międzylesie do Wrocławi. Mimo jiné v plánovaném řazení tohoto vlaku byl v letním období zařazen přímý lůžkový vůz, který spojoval Prahu s Gdyní, městem, které se nachází na severu Polska v Pomořském vojvodství na břehu Baltského moře. Také Ex 550 Královéhradecký expres\nna své trase z Hradce Králové přes Chlumec nad Cidlinou, Nymburk, Prahu do Plzně. Pravidelný odjezd vlaku byl v 7.42.\n\nV letech 2004/2005 byl jedním ze spojů také R 377 Děvín na své trase z Františkových Lázní přes Prahu, Chlumec nad Cidlinou, Hradec Králové, Týniště nad Orlicí, Choceň do Bratislavy. Pravidelný odjezd vlaku byl v 1.55. V témže roce jezdil i Ex 561 Krakonoš<ref name=\"EX561/2005\">\n</ref> na své trase z pražského hlavního nádraží přes Hradec Králové, Jaroměř do Trutnova. Pravidelný odjezd vlaku byl v 16.17. Týž expres jezdil i v letech 2005/2006.<ref name=\"EX561/2006\">\n</ref>\nV letech 2005/2006 byl jedním ze spojů také R 251<ref name=\"R251/2005\">\n</ref>\nna své trase z pražského hlavního nádraží přes Hradec Králové, Týniště nad Orlicí, Letohrad, Lichkov, Międzylesie, Wrocław do Poznaně. Pravidelný odjezd vlaku byl v 16.02.\n\nV letech 2008/2009 byl jedním ze spojů také R 251<ref name=\"R251/2009\">\n</ref>\nna své trase z pražského hlavního nádraží přes Hradec Králové, Týniště nad Orlicí, Letohrad, Lichkov, Międzylesie do Wrocławi. Pravidelný odjezd vlaku byl v 9.05. Týž rok jezdil po stejné trase i R 253 s pravidelným odjezdem v 17.05.<ref name=\"R253/2009\">\n</ref>\nV roce 2009, s příchodem nového jízdního řádu, se na královéhradeckém hlavním nádraží objevily polské lokomotivy řady EU07 společnosti PKP Intercity, kdy nešlo pouze o změnu ve vedení mezistátních rychlíků mezi Polskem a Českem. Tyto lokomotivy byly nasazovány i do čela spojů vnitrostátních, konkrétně na páru osobních vlaků mezi Pardubicemi, Týništěm nad Orlicí a Jaroměří, což nebylo zcela obvyklé. Šlo především o to, že mezi svými hlavními výkony, kupříkladu vedením mezistátních rychlíků R 408/409 Vltava z Katowic na pražské hlavní nádraží a zpět, nebudou kdesi postávat.\n\nDne 25. září 2011 přijel na královéhradecké hlavní nádraží Papežský vlak, pojmenovaný latinsky \"Totus tuus\", česky \"Celý tvůj\" a to podle pastýřského motta papeže Jana Pavla II. Ve své době se jednalo se o jediný papežem vysvěcený vlak a jednu z nejmodernějších příměstských elektrických jednotek na polských železnicích. Vlak byl vesměs putovní výstavou mapující pontifikát papeže Jana Pavla II.\n\n3. září roku 2013 zde byly k vidění vlaky, které běžně jezdí po I. tranzitním železničním koridoru z Prahy na Moravu a to v důsledku spadlého trolejového vedení mezi Kostěnicemi a Pardubicemi. Vlaky z Prahy objížděly hlavní tah přes Nymburk, Hradec Králové, Týniště nad Orlicí a Choceň. Cestujícím se tak naskytla příležitost spatřit spoje SuperCity vedené elektrickými jednotkami řady 680 (Pendolino), RegioJet, LEO Express vedené elektrickými jednotkami řady 480 (Stadler FLIRT) a jiné významné dálkové spoje vedené kupříkladu elektrickou lokomotivou řady 380, které mohli předtím vidět nejblíž v Pardubicích a není to zde zcela běžné.\n\nV současnosti (2014) hlavní nádraží obsluhuje pouze dálkové vnitrostátní, regionální spoje směřující kupříkladu do měst, jakými jsou: Choceň, Letohrad, Týniště nad Orlicí, Nové Město nad Metují, Poděbrady, Nymburk, Lysá nad Labem, Praha, Pardubice, Jaroměř, Dvůr Králové nad Labem, Turnov, Liberec, Česká Skalice, Trutnov, Náchod.\n\nCo se nákladní dopravy týká, tak největší zastoupení zde má přeprava osobních automobilů z výrobního závodu firmy Škoda Auto a.s. pobočka Kvasiny. Objevují se zde zejména elektrické lokomotivy řady 150, 163, 130, 110, také dieselové lokomotivy řady 754, 742, 714, elektrické jednotky řada 440 v minulosti také řada 471, motorové jednotky kupříkladu řada 814, motorové vozy řady 843, 854. Při nostalgických jízdách i parní lokomotivy.\n\n\n\n"}
{"id": "836095", "url": "https://cs.wikipedia.org/wiki?curid=836095", "title": "Sklopka", "text": "Sklopka\n\nSklopka může být:\n\n"}
{"id": "836099", "url": "https://cs.wikipedia.org/wiki?curid=836099", "title": "Seznam antropogenních jezer v Česku", "text": "Seznam antropogenních jezer v Česku\n\nSeznam antropogenních jezer v Česku zahrnuje člověkem vybudovaná tj. antropogenní jezera v České republice. Tento seznam nezahrnuje rybníky a přehradní nádrže, které jsou vzhledem k jejich velkému počtu uvedené v samostatných seznamech.\n\nZde jsou uvedené propadliny vzniklé poddolováním, zatopené lomy, rekultivační plochy po povrchové těžbě\nZde jsou zvlášť uvedené zatopené pískovny a štěrkovny\n\nZde jsou uvedené jiné vypustitelné vodní nádrže označované jako jezera, nepatřící mezi rybníky a přehradní nádrže\n\n"}
{"id": "836105", "url": "https://cs.wikipedia.org/wiki?curid=836105", "title": "Ismail al-Azhari", "text": "Ismail al-Azhari\n\nIsmail al-Azhari (20. října 1900 – 26. srpna 1969) byl súdánský politik. Premiér Súdánu v letech 1954-1956 a prezident v letech 1965-1969.\n\nVystudoval matematiku na Americké univerzitě v Bejrútu. Na konci třicátých let se zařadil mezi radikální nacionalistické politiky, kteří žádali svržení britského koloniálního panství a vytvoření společného státu s Egyptem. Tato skupina se roku 1943 zformovala ve stranu \"Ashiqqa\" (\"Bratři\"), první politickou stranu v historii Súdánu. Ta byla podporována muslimskou náboženskou organizací \"Khatmiyya\", jednou ze dvou klíčových v zemi. (Druhá, mahdistická skupina, začala roku 1945 podporovat stranu Umma, kterou založili umírněnější politici). V letech 1948-1949 byl Azhari za svou politickou činnost vězněn. Roku 1952 se v Egyptě uskutečnila revoluce, která svrhla krále Farúka I., hlavního propagátora spojení Egypta a Súdánu - noví vládci Egypta této myšlence byly nakloněni mnohem méně. Pád Farúka oslabil i pozici Azhariho v jeho vlastní straně. Se skupinou věrných se tedy odtrhl a přešel s nimi do Národní unionistické strany (dnes Demokratické unionistické strany, arabsky \"Al Hizb Al-Ittihadi Al-Dimuqrati\").\n\nVe volební kampani roku 1953 vystupňoval protibritskou rétoriku a s ní volby také vyhrál. Roku 1954 se stal premiérem. Poměrně nečekaně během následujícího období změnil svůj dosavadní postoj, přestal podporovat sjednocení s Egyptem a vyhlásil roku 1956 súdánskou nezávislost. Za své vlády ovšem nevyřešil problém charakteru politického režimu. Umma prosazovala prezidentský systém, Azhari parlamentní, se silným premiérem, dle britského vzoru, ale plně svůj názor neprosadil. Až do 70. let tak nebylo zřejmé, zda hlavní exekutivní pozici má prezident či premiér. Svou represivní politikou na jihu země (křesťanském) také zahájil vleklý spor, nezřídka v budoucnu propukávající v občanskou válku jihu proti severu (muslimskému). Azhariho politický pád nastal tehdy, když ztratil podporu bratrstva \"Khatmiyya\", jehož příslušníci se roku 1956 rozhodli založit vlastní Lidově-demokratickou stranu. Roku 1961 pak musel odejít dokonce do exilu, když se moci chopila vojenská junta. Po jejím pádu byl zvolen prezidentem, v té chvíli však šlo spíše o symbolickou funkci. Sesadil ho z ní další vojenský převrat.\n\n"}
{"id": "836107", "url": "https://cs.wikipedia.org/wiki?curid=836107", "title": "Casale Monferrato", "text": "Casale Monferrato\n\nCasale Monferrato je italské město v provincii Alessandria v oblasti Piemont.\n\nV roce 2012 zde žilo 35 908 obyvatel.\n\nBalzola, Borgo San Martino, Camagna Monferrato, Candia Lomellina, Coniolo, Conzano, Frassineto Po, Morano sul Po, Motta de' Conti, Occimiano, Ozzano Monferrato, Pontestura, Rosignano Monferrato, San Giorgio Monferrato, Terruggia, Villanova Monferrato\n\n"}
{"id": "836112", "url": "https://cs.wikipedia.org/wiki?curid=836112", "title": "Frassineto Po", "text": "Frassineto Po\n\nFrassineto Po je italská obec v provincii Alessandria v oblasti Piemont.\n\nK 31. prosinci 2010 zde žilo 1 463 obyvatel.\n\nBorgo San Martino, Breme, Candia Lomellina, Casale Monferrato, Ticineto, Valmacca\n"}
{"id": "836115", "url": "https://cs.wikipedia.org/wiki?curid=836115", "title": "Valmacca", "text": "Valmacca\n\nValmacca je italská obec v provincii Alessandria v oblasti Piemont.\n\nK 31. prosinci 2010 zde žilo 1 060 obyvatel.\n\nBozzole, Breme, Frassineto Po, Pomaro Monferrato, Sartirana Lomellina, Ticineto\n"}
{"id": "836117", "url": "https://cs.wikipedia.org/wiki?curid=836117", "title": "Václav Hadač", "text": "Václav Hadač\n\nVáclav Hadač (celým jménem Václav Antonín) (13. srpna 1891, Petrovice – 4. dubna 1964, Třeboň) byl český archivář.\n\nV letech 1917–1918 studoval na univerzitě ve Vídni, následně v letech 1919–1920 na univerzitě v Praze, studium však nedokončil. Zároveň byl posluchačem a absolventem prvního kursu Státní archivní školy v období let 1919–1920.\n\nOd roku 1911 pracoval ve Státním oblastním archivu v Třeboni, kde rovněž v letech 1945 až 1955 zastával pozici ředitele. Poté působil opět jako archivář, a to do roku 1959. Zároveň vykonával činnost okresního konzervátora a kurátora v městském muzeu v Třeboni.\n\n"}
{"id": "836119", "url": "https://cs.wikipedia.org/wiki?curid=836119", "title": "Lerma", "text": "Lerma\n\nLerma může být:\n\n\n"}
{"id": "836126", "url": "https://cs.wikipedia.org/wiki?curid=836126", "title": "Seznam hor a kopců v Čadu", "text": "Seznam hor a kopců v Čadu\n\nToto je seznam hor a kopců v Čadu.\n\n\n\n"}
{"id": "836127", "url": "https://cs.wikipedia.org/wiki?curid=836127", "title": "Sněhová královna", "text": "Sněhová královna\n\nSněhová královna (dánsky \"Snedronningen\") je pohádka dánského spisovatele Hanse Christiana Andersena. Příběh poprvé vyšel v roce 1845 a popisuje boj mezi dobrem a zlem, jak ho prožívají malý chlapec a dívka.\n\nZlý čaroděj stvoří kouzelné zrcadlo, které má moc pokřivit obraz toho, kdo se do něj dívá. Nezobrazuje to dobré a krásné v lidech a věcech, ale znázoňuje ošklivost. Když se ale toto zrcadlo pokoušel přenést do nebe, neudržel ho, spadlo na zem, prasklo a miliardy střípků se rozlétly po celé zemi. Tyto střípky se dostaly do lidských očí a srdcí, a poté jejich oči viděly v lidech a věcech pouze ošklivost.\n\nPříběh se poté soustředí na chlapce Kaje a dívku Gerdu. Kajova babička jim jednou vypráví příběh o Sněhové královně, kterou Kaj později vidí skrz okno, ale ve strachu před ní uteče. Do Kajových očí a srdce se jednoho dne dostanou střípky kouzelného zrcadla a jeho osobnost se mění k horšímu, stává se krutým, protože všechno se mu nyní zdá ošklivé.\n\nPříští zimu Kaj nastoupí do saní Sněhové královny, která ho políbí, aby přestal vnímat zimu a aby zapomněl na Gerdu. Potřetí ho nepolíbí, protože to by ho zabilo. Poté ho odveze do svého paláce. Gerda se však Kaje vydává hledat. Navštíví čarodějnici, která po ní chce, aby s ní navždy zůstala. Gerda si však nakonec připomene Kaje a utíká z čarodějné zahrady věčného léta.\n\nGerda dále potkává vránu, která jí řekne, že Kaj byl v princeznině paláci. Odebere se tedy do paláce, kde poznává princeznu a jejího prince, který je Kajovi podobný. Gerda jim vypráví svůj příběh a získá od nich kočár. V kočáru ji však přepadnou bandité, kteří ji přivedou na svůj hrad. Tam se spřátelí s loupežnickou dívkou, jejíž holubi Gerdě povědí, že viděli Kaje, jak cestuje se Sněhovou královnou směrem do Laponska. Loupežnické děvče Gerdu osvobodí a dává jí soba, aby na něm cestovala do Laponska.\nGerda nakonec dorazí k hradu Sněhové královny. Kaje nalézá téměř zmrzlého na ledovém jezeře. Dívka za ním běží a na Kaje dopadají její horké slzy, které mu rozehřejí srdce. I Kaj začne plakat a z očí se mu vyplaví střípky kouzelného zrcadla. Gerda Kaje políbí - zachránila ho svou láskou. Domů se vracejí během krásného jara.\n\n\n"}
{"id": "836129", "url": "https://cs.wikipedia.org/wiki?curid=836129", "title": "Bozzole", "text": "Bozzole\n\nBozzole je italská obec v provincii Alessandria v oblasti Piemont.\n\nK 31. prosinci 2010 zde žilo 315 obyvatel.\n\nPomaro Monferrato, Sartirana Lomellina, Torre Beretti e Castellaro, Valenza, Valmacca\n"}
{"id": "836130", "url": "https://cs.wikipedia.org/wiki?curid=836130", "title": "Grabby Awards", "text": "Grabby Awards\n\nGrabby Awards, formálně nazývané též Adult Erotic Gay Video Awards nebo neformálně The Grabbys, jsou americké ceny za mimořádné výkony v oblasti gay pornografie. Od roku 2009 je každoročně udílí chicagský LGBT čtrnáctideník \"Grab Magazine\", dříve (od roku 1992) \"Gay Chicago Magazine\".\n\nCeny byly nejdříve vyhlašovány jen na stránkách časopisu Gay Chicago Magazine a od roku 1999 na veřejných ceremoniálech. Ty se v prvních dvou letech uskutečnily v koncertní síni chicagských lázní \"Man's Country\", v letech 2001–2003 v nočním klubu \"Circuit\" a od roku 2004 probíhají v \"Park West Theater\", s výjimkou let 2006–2008, kdy se konaly ve \"Vic Theatre\". Od počátku vyhlašování cen moderují \"drag queens\" Chi Chi LaRou a Honey West, spolu se střídajícími se hvězdami gay pornoprůmyslu.\n\nV průběhu let se proměňovaly a rozšiřovaly kategorie, v nichž byly ceny udíleny. Poprvé šlo jen o herecké kategorie, které byly záhy doplněny o ceny pro celá filmová díla nebo jednotlivé scény a také o ceny pro filmové tvůrce. Později přibyly i ceny v oblasti marketingu a webové pornografie. Od prvního vyhlašovacího ceremoniálu v roce 1999 byla též zavedena „Zeď slávy“, na niž bývají uvedeni mimořádní účinkující nebo osobnosti z gay pornoprůmyslu, které dlouhodobě přispěly k rozvoji a kvalitě produkce.\n\nV roce 1992 byli vyhlášeni držitelé ocenění za produkci a výkony předchozího roku:\n\n----\n\nV roce 1993 byli vyhlášeni držitelé ocenění za produkci a výkony předchozího roku:\n\n----\nV roce 1994 byli vyhlášeni držitelé ocenění za produkci a výkony předchozího roku:\n\n----\nV roce 1995 byli vyhlášeni držitelé ocenění za produkci a výkony předchozího roku:\n\nCeny za produkt:\n\nHerecké ceny:\n\nCeny za produkci:\n----\nV roce 1996 byli vyhlášeni držitelé ocenění za produkci a výkony předchozího roku:\n\nCeny za produkt:\n\nHerecké ceny:\n\nCeny za výkon:\n\nCeny za produkci:\n----\nV roce 1997 byli vyhlášeni držitelé ocenění za produkci a výkony předchozího roku:\n\nCeny za produkt:\n\nHerecké ceny:\n\nCeny za výkon:\n\nCeny za produkci:\n----\nV roce 1998 byli vyhlášeni držitelé ocenění za produkci a výkony předchozího roku:\n\nCeny za produkt:\n\nCeny za výkon:\n\nCeny za produkci:\n----\nPrvní slavnostní vyhlášení cen se uskutečnilo v sobotu 29. května 1999 v koncertním sále chicagských lázní Man's Country. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci:\n\nZvláštní ceny:\n----\nVyhlášení cen se uskutečnilo v sobotu 27. května 2000 v chicagských lázních Man's Country. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\nVyhlášení cen se uskutečnilo v sobotu 26. května 2001 v chicagském nočním klubu Circuit. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\n\nVyhlášení cen se uskutečnilo v sobotu 25. května 2002 v chicagském nočním klubu Circuit. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\n\nVyhlášení cen se uskutečnilo v sobotu 24. května 2003 v chicagském nočním klubu Circuit. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\nVyhlášení cen se uskutečnilo v sobotu 29. května 2004 v Park West Theatre v Chicagu. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\nVyhlášení cen se uskutečnilo v sobotu 28. května 2005 v Park West Theatre v Chicagu. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\n\nVyhlášení cen se uskutečnilo v sobotu 27. května 2006 v The Vic Theatre v Chicagu. Ceremoniál uváděly Chi Chi LaRue a Honey West. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\nVyhlášení cen se uskutečnilo v sobotu 26. května 2007 v Park West Theater v Chicagu. Ceremoniál uváděly Chi Chi LaRue a Honey West.\nOcenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\nVyhlášení cen se uskutečnilo v sobotu 24. května 2008 v Park West Theater v Chicagu. Ceremoniál uváděly Chi Chi LaRue a Honey West.\nOcenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nZvláštní ceny:\n----\nVyhlášení cen se uskutečnilo v sobotu 23. května 2009 v Park West Theatre v Chicagu.\nOcenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\n\nVyhlášení cen se uskutečnilo v sobotu 29. května 2010 v Park West Theatre v Chicagu. Ceremoniál uváděly Chi Chi LaRue a Honey West.\nOcenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\nVyhlášení cen se uskutečnilo v sobotu 28. května 2011 v Park West Theatre v Chicagu. Ceremoniál uváděly Chi Chi LaRue a Honey West.\nOcenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\n\nVyhlášení cen se uskutečnilo v sobotu 26. května 2012 v Park West Theatre v Chicagu. Ceremoniál uváděly Chi Chi LaRue a Honey West.\nNejúspěšnějším filmem se stal \"Assassin\" od Michaela Lukase, který posbíral čtyři hlavní ceny pro nejlepší film, režii, scénář i kameru.\nOcenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\nV polovině března 2013 byly vyhlášeny nominace na ceny a vyhlašovací večer se uskutečnil v sobotu 25. května 2013 v chicagském Hard Rock Hotelu, s tradiční hostitelskou dvojicí Chi Chi LaRue a Honey West.\nPočet vyhlašovaných kategorií se tentokrát snížil. Ocenění získali:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\n\nPočátkem března 2014 byly vyhlášeny nominace na ceny a předávací večer ohlášen tradičně se závěr měsíce května, konkrétně sobotu 25. května 2014. Oceněni byli:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\n\nV polovině března 2015 byly vyhlášeny nominace na ceny a předávací večer v chicagském klubu Metro ohlášen opět na závěr měsíce května, konkrétně sobotu 23. května 2015. Kategorie pro nejlepší skupinovou scénu, nesexuální roli a umělecké vedení nahradily nově zřízené ceny pro nejlepší účinkující mladíčky a za nejlepší herecký výkon ve vedlejší roli nebo hlasování uživatelů seznamky Suirt.com pro nejoblíbenějšího pornoherce. Při vyhlašovacím ceremoniálu mimo jiné Tommy Defendi ohlásil svůj odchod z branže. Nominováni a oceněni byli:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\n\nPořadatelé z \"Grab Magazine\" oznámili nominace v polovině března 2016. Tentokrát byly scény ve třech zahrnuty pod kategorii skupinových scén. Nejvíce nominací získala značka TitanMen – celkem 18, dalších 13 vytěžili její exkluzivní herci. Vyhlašování vítězů a předávání cen pak proběhlo v sobotu 28. května téhož roku v hotelu Fairmont v chicagském Millennium Park. Nominováni a oceněni byli:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n----\n\nV půli března 2017 byly vyhlášeny nominace na ceny a předávací večer v Chicagu ohlášen na sobotu 27. května 2017. V oblasti ocenění výkonů přibylo hned několik kategorií: nejlepší skupinová scéna, flip-flop a rimming, které nahradily kategorii sólových scén. V tvůrčích kategoriích přibyla nejlepší výprava. Naopak byly zrušeny žánrové ceny pro nejlepší twink či fetišistický film a webové ceny pro nejlepší původní webový obsah a webového účinkujícího. Nominováni a oceněni byli:\n\nCeny za produkt:\n\nHerecké ceny:\n\nCeny za výkon:\n\nCeny za produkci a marketing:\n\nWebové ceny:\n\nZvláštní ceny:\n\n\n"}
{"id": "836131", "url": "https://cs.wikipedia.org/wiki?curid=836131", "title": "Ľubomír Kollár", "text": "Ľubomír Kollár\n\nĽubomír Kollár (* 6. března 1966) je bývalý slovenský fotbalista, záložník.\n\nV československé lize hrál za Plastiku Nitra. V československé lize nastoupil v 45 utkáních a dal 5 gólů. Dále nastoupil ve slovenské lize ve 37 utkáních a dal 6 gólů. Hrál také na vojně za VTJ Tábor. V československé lize debutoval ve věku 16 let, 6 měsíců a 6 dnů.\n\n"}
{"id": "836132", "url": "https://cs.wikipedia.org/wiki?curid=836132", "title": "Ján Gajdoš (1958)", "text": "Ján Gajdoš (1958)\n\nJán Gajdoš (* 18. října 1958 Košice) je bývalý slovenský fotbalový útočník.\n\nV československé lize hrál za ZŤS Košice. Nastoupil v 55 ligových utkáních a dal 14 gólů. Ve druhé nejvyšší soutěži nastoupil v 98 utkáních a dal 19 gólů.\n\n"}
{"id": "836135", "url": "https://cs.wikipedia.org/wiki?curid=836135", "title": "Abdel Rahman Swar al-Dahab", "text": "Abdel Rahman Swar al-Dahab\n\nAbdel Rahman Swar al-Dahab (1934 – 18. října 2018) byl súdánský voják a politik, prezident Súdánu v letech 1985–1986.\n\nRoku 1984 ho prezident Džafar Nimeiry jmenoval ministrem obrany a vrchním velitelem armády. Získal také hodnost polního maršála. Již za rok však právě Swar al-Dahab, Nimeiryho nahradil po lidovém hnutí a povstáním, 6. dubna 1985; až po cca 96 hodinách, když Pentagon s maršálem schválili aby sám stál v čele země, jako předseda od 10. dubna 1985 (de facto President) přechodné vlády na jeden rok. Po volbách roku 1986 předal demokratům moc převážně vládě Sadika al-Mahdiho. Roku 1987 se stal prezidentem islámské humanitární organizace Islámská výzva. Roku 2010 byl za tuto činnost oceněn titulem Islámská osobnost roku.\n\n"}
{"id": "836136", "url": "https://cs.wikipedia.org/wiki?curid=836136", "title": "Karol Herák", "text": "Karol Herák\n\nKarol Herák (* 12. prosince 1960) je bývalý slovenský fotbalista.\n\nV československé lize hrál za Plastiku Nitra. V lize nastoupil v 29 utkáních a dal 2 góly. V nižších soutěžích hrál za Slovan Agro Levice.\n\n"}
{"id": "836137", "url": "https://cs.wikipedia.org/wiki?curid=836137", "title": "TLA Gay Awards", "text": "TLA Gay Awards\n\nTLA Gay Awards jsou americké ceny udílené za pozoruhodné počiny v oblasti gay pornografie. V letech roku 2010 až 2013 je každoročně vyhlašovala filadelfská společnost \"TLA Entertainment Group\", která se označuje za největšího maloobchodního prodejce gay pornografie v Severní Americe.\n\nTLA je zkratka pro \"Theater of the Living Arts\" (Divadlo živého umění), což byla experimentální divadelní společnost založená v 60. letech 20. století. Divadlo se později změnilo v artové kino a na jeho činnost v 80. letech navázala videopůjčovna, která se později rozrostla v celou síť. V letech 2007–2012 byly videopůjčovny společnosti postupně uzavírány. V roce 1997 byl však založen internetový obchod TLAvideo distribuující gay a lesbické filmy, nezávislou i hollywoodskou filmovou tvorbu a filmy i knihy pro gay a lesbickou klientelu, včetně pornografie. V souvislosti s vyčleněním samostatného tematického webu TLAgay začala společnost v roce 2010 vyhlašovat ocenění \"TLA Gay Awards\".\n\nBěhem let se proměňovaly některé kategorie, v nichž byla cena udílena.\n\nV roce 2010 byli oceněni:\n----\nV roce 2011 byli oceněni:\n----\nV roce 2012 byli oceněni:\n----\nV roce 2013 nahradila kategorii nejlepšího romantického filmu nejlepší parodie a nově byl vyhlášen i nejchytlavější obal. Dále byla vyhlášena jedna mimořádná cena. Oceněni byli:\n\nV květnu 2014 vyhlásila společnost na webu TLAgay.com zvláštní hlasování v soutěži nazvané \"Tournament of Hoses\". Návštěvníci měli vybírat mezi 32 nominovanými pornoherci ze dvou táborů: aktivně účinkujících a již neaktivních klasických herců.\n\nZa současné byli nominováni: Brent Corrigan, Austin Wilde, Jimmy Durano, Paddy O'Brian, Michael Lucas, Ryan Rose, Adam Killian, Hunter Page, Brent Everett, Landon Conrad, Trenton Ducati, Tommy Defendi, Kris Evans, Jake Bass, Boomer Banks a Johnny Rapid. Za bývalé nominaci získali: Jeff Stryker, Lukas Ridgeston, Ryan Idol, Kevin Williams, John Davenport, Jon King, Bobby Blake, Rick Donovan, Al Parker, Matthew Rush, François Sagat, Mike Branson, Joey Stefano, Tom Chase, Aiden Shaw a Eric Hanson.\n\nMěsíčním hlasováním do závěrečného „rozstřelu“ prošel výhradní model studia Cocky Boys Jake Bass a „veterán“ studia Bel Ami Lukas Ridgeston. Celkové vítězství si z turnaje odnesl mladý Jake Bass.\n\n\n"}
{"id": "836138", "url": "https://cs.wikipedia.org/wiki?curid=836138", "title": "Peter Hnilica", "text": "Peter Hnilica\n\nPeter Hnilica (* 8. prosince 1964) je bývalý slovenský fotbalista.\n\nV československé lize hrál za Plastiku Nitra. V lize nastoupil v 7 utkáních. Byl členem mládežnických reprezentací.\n\n"}
{"id": "836139", "url": "https://cs.wikipedia.org/wiki?curid=836139", "title": "Seznam kulturních památek v Holašovicích", "text": "Seznam kulturních památek v Holašovicích\n\n"}
{"id": "836142", "url": "https://cs.wikipedia.org/wiki?curid=836142", "title": "Speciální čarodějnický díl VI", "text": "Speciální čarodějnický díl VI\n\nSpeciální čarodějnický díl (chybně \"Speciální čarodějnický díl VI\") (anglicky \"Treehouse of Horror VI\") je 6. díl 7. řady amerického animovaného seriálu \"Simpsonovi\". Premiéru v USA měl 29. října 1995. Scénáře napsali John Swartzwelder, Steve Tompkins a David S. Cohen.\n\nDíl je rozdělen na tři části: Útok pětadvacetimetrových ohyzdností (\"Attack of the 50-Foot Eyesores\"), Můra z Evergreen street (\"Nightmare on Evergreen Terrace\") a Homer.\nHomer se projíždí autem a zaujme ho reklamní poutač na koblihy. Velká postava drží v ruce obrovskou koblihu. Jde si ji do obchodu koupit, ale k jeho překvapení dostane pouze obyčejnou malou koblihu. Rozhodne se tedy ukrást tu reklamní. Když odjíždí, vysmívá se postavě, které ji ukradl. V tom do ní uhodí blesk a ožije. Ve městě ožívají i další reklamní poutače a začnou vraždit obyvatele města. Za Homerem domů přijde maskot, kterého okradl. On ho ale pošle za Flandersem. Pak se vrátí a Marge ho přemluví, aby mu koblihu vrátil. Pak prý přestane tohle běsnění. On mu ji tedy vrátí, ale nic nepřestává, naopak i on začne svou koblihou ničit domy v okolí. Líza si všimne nápisu vytlačeného do hlíny od jeho nohy. Je tam název reklamní agentury. Líza se tam vydá a ředitel jí poradí, aby si lidé přestali maskotů všímat. Pak přestanou pustošit město. Paul Anka začne na náměstí hrát, aby upoutal pozornost lidí. Ti si opravdu přestanou všímat maskotů a je po nich.\n\nBart má sen, ve kterém se ho snaží školník Willie zabít. Stihne ale včas probudit. Když si o tom ve škole povídá s Lízou, zjistí, že Líze se taky zdálo o Williem. I ostatní děti se ve snu pokusil zabít. Bartova třída píše test, Martin ho má hned hotový, tak mu učitelka řekne, aby se zatím prospal. Ve snu ho zabije Willie a zemře i ve skutečnosti, před všemi spolužáky. Doma jim Marge vypráví, co se stalo na posledních třídních schůzkách. Homer na chodbě pustí topení naplno a kotel, u kterého hraje Willie na dudy, vybuchne. Willie začne hořet a běží do třídy. Tam ale musí počkat dokud nedomluví Kirk Van Houten. Zemře, ale ještě jako kostlivec rodičům řekne, že se pomstí na jejich dětech. A bude se mstít tam, kde je nemohou chránit – v jejich snech. Bart, Líza a Maggie se snaží neusnout, ale moc se jim nedaří. Rozhodnou se, že Bart usne a Líza zůstane vzhůru, aby ho mohla případně probudit. Barta se Willie začne pokoušet zabít. Promění se ve velkého pavouka a Barta chytne. Pak se tam objeví i Líza, taky usnula. Objeví se tam i Maggie a svým dudlíkem mu ucpe dýchací otvor. Willie zemře. Ráno se Willie objeví před jejich domem, vystoupil právě z autobusu.\n\nK Sipmsonům mají přijít na návštěvu Patty a Selma. Homer hledá místo, kam by se před nimi schoval. Vleze si za skříň. Ve zdi tam objeví vchod do třetího rozměru. Vydá se tam. Začne křičet a rodina v obýváku ho uslyší. On neví, kde je, ani jak se dostat zpět. Zjistí, že je trojrozměrný. Pak vezme jehlan a zahodí ho. Ten ale rohem udělá díru a vše se do ní začne propadat. Na pomoc mu přijdou reverend, doktor Dlaha a profesor Frink. Profesor zjistí, že Homer je ve třetím rozměru. Už mu nezbývá moc času, díra se rozšiřuje. Bart na sebe uváže provaz a vydává se za ním. Už mu ale nestihne pomoct. Barta stáhnou zpět, Homer spadne do díry a objeví se v reálném světě.\nVe třetí části dílu, ve třetím rozměru, se objevuje mnoho vtipů na pozadí. Například vzorec pro Eulerovu rovnost, Konvice z Utahu nebo rovnice P = NP, což je odkaz na slavný Problém P versus NP.\n"}
{"id": "836143", "url": "https://cs.wikipedia.org/wiki?curid=836143", "title": "Seznam kulturních památek v Hosíně", "text": "Seznam kulturních památek v Hosíně\n\n\n"}
{"id": "836146", "url": "https://cs.wikipedia.org/wiki?curid=836146", "title": "Ahmed al-Mirghani", "text": "Ahmed al-Mirghani\n\nAhmed Ali al-Mirghani (16. srpna 1941 – 2. listopadu 2008) byl súdánský politik, prezident Súdánu v letech 1986–1989.\n\nVystudoval ekonomii na University of London. Byl prezidentem súdánské centrální banky a velvyslancem v Káhiře. Prezidentem byl zvolen v dosud posledních demokratických súdánských volbách roku 1986. Roku 1989 byl svržen pučem Umara al-Bašíra. Poté odešel do exilu v Egyptě. Krátce před smrtí se vrátil do Súdánu, aby se angažoval v boji proti válce v Darfúru. Stal se přitom předsedou Demokratické unionistické strany.\n\n"}
{"id": "836182", "url": "https://cs.wikipedia.org/wiki?curid=836182", "title": "Abdülmecid I.", "text": "Abdülmecid I.\n\nAbdülmecid I. (osmansky: عبد المجيد اول \"‘Abdü’l-Medžíd-i evvel\"; 25. dubna 1823, Konstantinopol – 25. června 1861, Konstantinopol) byl turecký sultán. Je považován za reformního vládce a prvního sultána období reformy Osmanské říše (tanzimat). Jeho edikty zrovnoprávnily všechny občany říše a zaručovaly práva křesťanům. Zreformoval armádu i státní správu, zavedl nové územní členění říše a založil první ministerstva. Udržoval dobré vztahy ze západní Evropou a po boku Francie a Spojeného království bojoval proti Rusku v Krymské válce. Jeho cílem bylo přiblížit do té doby spíše orientální Osmanskou říši více k západní Evropě, v té době již daleko vyspělejší. Dokonce se snažil oblékat a upravovat svůj vzhled více evropsky.\n\nV současné době je známý i tím, že nechal postavit Palác Dolmabahce jako nového sídla pro sultány, kteří do té doby sídlili v paláci Topkapi. Tento palác měl představovat symbol přibližování k Evropě, proto hodně připomíná evropské zámky. Nicméně i tato stavba způsobila velké zadlužení a Osmanské říši spíše uškodila.\n"}
{"id": "836189", "url": "https://cs.wikipedia.org/wiki?curid=836189", "title": "Gun truck", "text": "Gun truck\n\nGun truck je pojmenování pro improvizovaně obrněné vozidlo založené na komerčních nákladních a užitkových automobilech, určené k palebné podpoře vojenských konvojů. Oproti nákladním verzím jsou taková vozidla dodatečně opatřena pancéřováním a těžkými zbraněmi (nejčastěji kulomety) pro podporu konvojů v oblastech, kde se očekává útok nepřátelských partyzánských skupin. Využívány byly např. v arabsko-izraelské válce, válce ve Vietnamu a válce v Iráku.\n\nVozidla tohoto určení zažila boom během války ve Vietnamu, kde byly americké lehce bráněné konvoje často napadány bojovníky Vietcongu, kteří se tak snažili ničit americké zásobovací trasy. Proto postupně jednotlivé osádky upravovaly své nákladní automobily např. pytli s pískem, dřevem a plechem, což ale bylo velmi provizorní a jednoduché řešení. Tvůrci vietnamských gun trucků byli pravděpodobně příslušníci americké 8. transportní skupiny, kteří pro gun trucky použili jako základ vojenský 2,5tunový nákladní automobil M35 a později 5tunový M54. Jelikož šlo o improvizace, bylo každé vozidlo do jisté míry odlišné. Později vznikly tři varianty těchto vozidel: \n\n\nK dalšímu vybavení gun trucků patřila radiostanice, granátomety atd. Posádku většinou tvořil řidič, minimálně 2 střelci z kulometů, poddůstojník a popř. granátometčík. Použití gun trucků snížilo americké ztráty konvojů a v horších případech jim umožnilo se udržet do příjezdu posil.\n"}
{"id": "836194", "url": "https://cs.wikipedia.org/wiki?curid=836194", "title": "Za historií řepařské drážky a okolí", "text": "Za historií řepařské drážky a okolí\n\nZa historií řepařské drážky a okolí je název naučné stezky v okrese Kolín, která přibližuje historii pěstování cukrové řepy na Kolínsku, ale také historii Kolínské řepařské drážky a obcí, kterými trasa prochází.\n\nV roce 2000 došlo k založení občanského sdružení Klub pro obnovu Kolínské řepařské dráhy, který se postupně pustil do obnovování trati. Dne 23. června 2007 došlo ke zprovoznění první, dvoukilometrové, části drážky o rozchodu 600 mm. Zároveň bylo vystavěno nádraží Kolín-Sendražice, v němž je dnes také muzeum. V roce 2010 došlo k prodloužení do stanice Výrovna, takže trať nyní měřila 2,4 km. O další rok později se za pomoci fondů Evropské unie a fondu Regionálního operačního programu Střední Čechy podařilo drážku prodloužit na 3,3 km až do stanice Mlýnek (na okraji osady Písečný Mlýn).\n"}
{"id": "836197", "url": "https://cs.wikipedia.org/wiki?curid=836197", "title": "Nikola Ljubičić", "text": "Nikola Ljubičić\n\nNikola Ljubičić (v srbské cyrilici Никола Љубичић; 4. listopadu 1916, Karan u Užice – 13. dubna 2005, Bělehrad) byl jugoslávský komunistický politik srbské národnosti. Během druhé světové války se účastnil partyzánského boje a za své činy získal později titul Hrdiny lidu Jugoslávie. V poválečném období byl aktivním politikem. V letech 1967 až 1982 zastával funkci Svazového sekretáře lidové obrany (de facto ministra obrany). V té ho pak vystřídal Branko Mamula. V letech 1982 až 1984 byl předsedou předsednictva Socialistické republiky Srbsko (titulární hlavou státu republiky v rámci SFRJ). V závěru 80. let se tento dřívější Titův spolupracovník stal významným podporovatelem politiky Slobodana Miloševiće. V letech 1984–1989 byl srbským zástupcem v Předsednictvu SFRJ.\n"}
{"id": "836199", "url": "https://cs.wikipedia.org/wiki?curid=836199", "title": "Ploché sklo", "text": "Ploché sklo\n\nPloché sklo neboli tabulové sklo spadá do kategorie stavebního a technického skla. Používá se zejména pro zasklívání plášťů budov, tvorbě skleněných stavebních příček, pro výplně oken, výloh, dveří, balkónových a schodišťových zábradlí, přístřešků na autobusových a tramvajových zastávkách, výrobě skleněného nábytku nebo skleněných částí klasického nábytku, k výrobě bezpečnostních skel (například neprůstřelné sklo), ke zhotovování zrcadel, protipožárních skel, dále také k výrobě skleněných akvárií, terárií, ke stavbě skleníků a k zasklívání pařenišť, k zasklívání fotografií a obrazů, ke zhotovování reklamních a informačních panelů a poutačů, k výrobě skleněných výplní ledniček, chladniček a dalších elektrospotřebičů a speciálních elektrických přístrojů apod.\nPloché sklo se dá použít i pro výrobu tvrzených a izolačních skel (vrstvených skel – dvojskel a trojskel) a k dalším speciálním účelům. Může být vyrobeno jak čiré resp. dokonale průhledné tak i ornamentální (propouštějící světlo, ale neprůhledné), může být vyrobeno i barevné. Dá se brousit, leštit, vrtat, leptat, gravírovat, dá se i potiskovat (například rotační sítotisk) a lze na něj malovat keramickými barvami.\n\nPloché sklo je používáno i v řadě dopravních prostředků především pro výrobu bočních oken (například: osobní automobily, autobusy, tramvaje, trolejbusy, železniční vozy pro přepravu osob apod.).\n\nU luxusních dopravních prostředků mohou být tato skla speciálně upravena jakožto skla vrstvená, tónovaná, polopropustná či neprůstřelná resp. bezpečnostní apod.\n\nPloché sklo je nutno vždy transportovat ve svislé poloze (včetně ručního přenášení), pro tyto účely existují speciální nákladní automobily resp. automobilové návěsy a přívěsy.\n\nPloché sklo se v Evropě vyrábí již od středověku (14. století). Původní ruční technologie ze 14. století spočívala ve výrobě skleněných válců a jejich následným rozstřižením a postupným rovnáním (rozžehlováním) nebo rotací skleněné baňky (roztáčením skla). Výroba klasického litého skla začala být používána již koncem 17. století. Společně s novými technologiemi výroby plochého skla se postupně zdokonalovaly i jeho finální výrobní operace, zejména jeho následné broušení a leštění na zrcadlovou kvalitu. Lité sklo také umožnilo postupné zavedení jeho strojní výroby. Od 30. let 19. století se začala uplatňovat další technologie výroby plochého skla tažením. Ve 20. letech 20. století se ploché sklo začalo vyrábět i nepřetržitým (kontinuálním) litím a válcováním, které bylo spojeno s oboustranným broušením, šlo o tzv. konvejorovou výrobu. V roce 1957 pak vznikla první nejmodernější float technologie plavení skla po hladině roztaveného kovu, která je v tomto případě vytvořena roztaveným cínem, což následně zcela odstranilo nutnost následného finálního broušení a leštění skla.\n"}
{"id": "836202", "url": "https://cs.wikipedia.org/wiki?curid=836202", "title": "Red Ball Express", "text": "Red Ball Express\n\nRed Ball Express byl intenzivní systém nákladních konvojů vytvořený spojenci k neustálé dopravě vojenského materiálu ze skladišť v Normandii k jednotkám u frontové linie, které ke konci září 1944 (kdy byl osvobozen belgický přístav Antverpy) dosahovaly hranic Německa. Od 25. srpna kdy byl systém vytvořen do 16. listopadu 1944, kdy byl ukončen přepravili řidiči Red Ball Expresu 410 000 tun nákladu. Většina řidičů (cca 75 %) byli Afroameričané.\n\nPodle této operace vznikl v roce 1952 film Red Ball Express. Red Ball Express na CSFD \n"}
{"id": "836208", "url": "https://cs.wikipedia.org/wiki?curid=836208", "title": "John Lyng", "text": "John Lyng\n\nJohn Daniel Lyng (22. srpna 1905 – 18. ledna 1978) byl norský politik. V roce 1963 byl krátce premiérem Norska. V letech 1965-1970 byl ministrem zahraničních věcí. Byl představitelem Konzervativní strany (\"Høyre\").\n\nKabinet se mu podařilo sestavit poté, co vládu Einara Gerhardsena sestřelila tzv. aféra Kings Bay, kdy vyšetřovací komise konstatovala odpovědnost vlády za sérii důlních neštěstí ve státní těžařské firmě Kings Bay. Šlo o první konzervativní kabinet v Norsku od roku 1928, vydržel však pouhý měsíc, když ustoupil tlaku veřejnosti, která pořádala proti nové vládě demonstrace. Přesto schopnost sestavit koalici norskou pravici v očích voličů posílila a po volbách v roce 1965 sestavila vládu Per Bortena, v níž se Lyng ujal funkce ministra zahraničí.\n\n"}
{"id": "836210", "url": "https://cs.wikipedia.org/wiki?curid=836210", "title": "Stadium of Light", "text": "Stadium of Light\n\nStadium of Light je fotbalový stadion, který se nachází v anglickém Sunderlandu. Své domácí zápasy zde odehrává ligový klub Sunderland AFC, který se sem přestěhoval ze starého Roker Parku. S kapacitou 49 000 diváků je šestým největším stadionem v Anglii. Stadion primárně hostí zápasy fotbalového Sunderlandu. Podle Sira Bob Murray, tehdejšího předsedy Sunderlandu, byl název \"Stadium of Light\" vybrán ze dvou důvodů; \"a to jako věčný hold všem horníkům pracujícím v regionu s čímž souvisí i hrdost na své dávnější průmyslové dědictví, a druhým důvodem je očekávání toho, že je stadion předzvěstí světlých zítřků, které na klub v budoucnu čekají. Jméno je symbolické poděkování tisícům horníků a příznivců samotného klubu, co každý den vzejdou z temnoty do světla, když se vrací z dolů zpátky na povrch.\"\n\nStadion v minulosti hostil tři zápasy Anglické fotbalové reprezentace a jeden zápas Anglické fotbalové reprezentace do 20 let. Původní kapacita 42 000 míst byla v roce 2002 rozšířena na 49 000 míst. 16. prosince 2009 byl stadion vybrán jako jeden z možných pořadatelů, který byl součástí neúspěšné anglické kandidatury na Mistrovství světa ve fotbale v roce 2018.\n"}
{"id": "836222", "url": "https://cs.wikipedia.org/wiki?curid=836222", "title": "Hyperpolarizace", "text": "Hyperpolarizace\n\nHyperpolarizace je (negativní) změna  membránového potenciálu buňky. Hyperpolarizace inhibuje akční potenciál tím, že zvyšuje míru stimulace nutnou k jeho překonání. Opakem je pak depolarizace.\n\nHyperpolarizace je často způsobena vyplavením K (kationtů) z buněk prostřednictvím K kanálů, nebo přítokem Cl (aniontů) prostřednictvím Cl kanálů. Opačně příliv kationtů, např. Na pomocí Na kanálů nebo Ca přes Ca kanály, inhibuje hyperpolarizaci. Pokud buňka umožňuje Na nebo Ca proudy v klidovém stavu, pak inhibice těchto proudů způsobí  hyperpolarizaci. Tyto reakce napěťově řízených iontových kanálů vedou tedy k hyperpolarizaci. V neuronu se buňka hyperpolarizuje bezprostředně po vzniku akčního potenciálu. Při hyperpolarizaci neuronu nastává refrakterní doba o trvání cca 2 milisekund, během kterých neuron není schopen generovat další akční potenciály. Sodík-draslík ATPázy redistribují K a Na ionty, dokud se membránový potenciál nenavrátí zpět na hodnotu klidového potenciálu kolem -70 milivoltů, při kterých je neuron opět připraven k přenosu dalšího akčního potenciálu.\n"}
{"id": "836223", "url": "https://cs.wikipedia.org/wiki?curid=836223", "title": "Depolarizace", "text": "Depolarizace\n\nDepolarizace je taková elektrická změna náboje v buňce, při které se sníží  negativní náboj uvnitř buňky. Depolarizace je nezbytná pro funkci mnoha buněk a komunikaci mezi buňkami.\n\nVětšina buněk vyšších organismů udržuje vnitřní prostředí negativně nabité v relaci k okolí. Tento rozdíl v náboji se nazývá membránový potenciál. V procesu depolarizace, se negativní vnitřní náboj buňky dočasně stává více pozitivním (méně negativním). K posunu od negativního k pozitivnímu membránového potenciálu dojde během několika procesů, včetně akčního potenciálu. Během akčního potenciálu je depolarizace tak velká, že se u  rozdílu potrenciálu buněčné membrány krátce obrátí polarita a uvnitř buňky se stává náboj pozitivní.\n\nZměna v náboji je způsobena v důsledku přílivu sodíkových iontů do buňky, což může být zprostředkován přílivem jakýchkoliv kationtů nebo odtokem aniontů. Opak depolarizace je hyperpolarizace.\n\nPoužití termínu \"depolarizace\" v biologii se liší od jeho použití ve fyzice. Ve fyzice, odkazuje na situace, při níž se polarita změní na hodnotu nula.\n\nDepolarizace je někdy nazývána jako \"hypopolarizace\".\n"}
{"id": "836224", "url": "https://cs.wikipedia.org/wiki?curid=836224", "title": "90 (číslo)", "text": "90 (číslo)\n\nDevadesát je přirozené číslo. Následuje po číslu osmdesát devět a předchází číslu devadesát jedna. Řadová číslovka je \"devadesátý\". Římskými číslicemi se zapisuje XC. Tutéž číselnou hodnotu má i hebrejské písmeno cade.\n\nDevadesát je\n\n"}
{"id": "836226", "url": "https://cs.wikipedia.org/wiki?curid=836226", "title": "Interpretovaný jazyk", "text": "Interpretovaný jazyk\n\nInterpretovaný jazyk je programovací jazyk, u něhož je pro spuštění programu nezbytný jeho zdrojový kód a zvláštní program zvaný interpret, který zdrojový kód provádí (interpretuje).\n\nProtikladem k interpretovaným jazykům jsou kompilované jazyky, u nichž je nutné zdrojový kód programu nejdříve přeložit překladačem do strojového kódu. Strojový kód je spustitelný soubor, který po zavedení do paměti může přímo provádět procesor počítače.\n\nVýhody interpretačního zpracování programů jsou snadnost provádění úprav v programu, snazší hledání a odstraňování chyb v programu (ladění programu) a obvykle dobrá přenositelnost programu na jinou platformu (pokud pro ni existuje interpret příslušného jazyka); nevýhody jsou nutnost mít interpret programovacího jazyka a pomalejší běh programu.\n\nV počátcích počítačů byl návrh programovacího jazyka často významně ovlivněn rozhodnutím, zda jazyk bude kompilovaný nebo interpretovaný. Ve většině kompilovaných jazyků je například typ proměnných pevně určen deklarací nebo prvním použitím, a každou proměnnou lze používat pro ukládání hodnot pouze jednoho typu. Naproti tomu některé interpretované jazyky s výhodou využívaly dynamické aspekty interpretace, aby se deklaracím proměnných vyhnuly. Například jazyk Smalltalk (1980) navržený jako interpret dovoluje, aby spolu mohly interagovat libovolné objekty.\n\nV současnosti pro mnoho jazyků existují kompilátory i interprety – příkladem jsou jazyky BASIC, C, Lisp, Pascal a Python. Teoreticky může být každý jazyk kompilovaný i interpretovaný, takže by se toto rozlišování mělo používat pouze pro označení konkrétního způsobu implementace, ne jako základní vlastnost programovacího jazyka. U některých programovacích jazyků je navíc jen malý rozdíl ve výkonu mezi zkompilovaným a interpretovaným programem.\n\nInterpretované jazyky byly zpočátku kompilovány po jednotlivých řádcích; pokud byl určitý řádek uvnitř cyklu, byl kompilován při každém průchodu cyklem. V současnosti většina interpretovaných jazyků používá mezikód a tak kombinuje kompilační a interpretační přístup. Kompilátor pak vytváří určitou formu mezikódu, například bytový kód (bytecode) nebo zřetězený kód, a ten je pak interpretován interpretem mezikódu.\n\nPříklady:\n\n\nMezikód může být překládán jen jednou (např. u Javy), před každým spuštěním (např. u Perlu nebo Ruby) nebo pokaždé, když se zjistí, že byl změněn zdrojový kód (např. u Pythonu).\n\nU jazyka Java je program převeden do tvaru, ve kterém je následně interpretován. Nebo je možné vytvořit strojový kód pomocí just-in-time překladu. Také jazyky, které jsou součástí .NET Framework firmy Microsoft se kompilují do Common Intermediate Language (CIL), který je pak metodou just-in-time přeložen do nativního strojového kódu. Mnoho implementací jazyka Lisp umožňuje volně kombinovat interpretovaný a kompilovaný kód. Tyto implementace používají překladač, který umožňuje při běhu programu přeložit libovolný zdrojový kód na strojový kód. \n\nImplementace jazyka pomocí interpretu poskytuje ze své podstaty určitou pružnost oproti implementaci pomocí překladače. Obvykle je snazší implementovat následující vlastnosti pomocí interpretu než pomocí překladače:\n\n\nHlavní nevýhodou interpretovaných jazyků je mnohem pomalejší běh programu v porovnání s rychlostí běhu strojového kódu nativního pro příslušný procesor. Tato nevýhoda může být zmenšena technikou just-in-time kompilace, která převádí části programu do strojového kódu před jejich prováděním.\n\n\n\n\nMnoho interpretovaných jazyků je nejdříve zkompilováno do tvaru kódu pro určitý virtuální stroj, který je potom buď interpretován nebo kompilován do strojového kódu.\n\n\n"}
{"id": "836230", "url": "https://cs.wikipedia.org/wiki?curid=836230", "title": "Bitva u Quiberonu", "text": "Bitva u Quiberonu\n\nBitva u Quiberonu se odehrála 20. listopadu 1759 blízko zátoky Quiberon v (dnešní Francie).\nBitva byla součástí sedmileté války, která trvala v letech 1756 – 1763. Bojovalo se v Severní Americe a v Evropě. Na jedné straně stálo Prusko a Británie, na druhé Francie, Rakousko, Rusko, Švédsko. Rozdělení zemí do 2 táborů není sporné a má jasné vysvětlení, které se odvíjí na základě historických událostí. Velká Británie byla vždy na opačné straně než Francie, důvodem jsou historické spory. To samé platí pro Prusko a Rusko, navzájem se chtěly tyto státy zničit. Rusko zažívalo velký vzestup, což se nelíbilo Prusku. Rakousko ani Švédsko neměly s Prusy dobré vztahy. Raději se přidaly na stranu Ruska a Francie, s kterými měly větší vazby.\n\nPro britské dějiny rok 1759 znamená \"annus mirabilis\", tedy zázračný rok. Nazývají ho tak pro čtyři velké vítězné bitvy. Všechny bitvy z velké čtyřky byly vedeny proti Francii. Tím pádem jsou pro Velkou Británii ještě mnohem významnější, protože v žádném jiném roce se jí nedařilo tak ničit svého největšího nepřítele na každém bitevním poli. Bitvy mezi Francií a Velkou Británií byly roky předtím a poté mnohem vyrovnanější. Takže rok 1759 považují Britové za zázrak a svůj velký úspěch.\n\n\nAkcí byl pověřen známý admirál Hawke, který byl speciálně pro tento případ povolán do služby. Celý listopad 1759 provázelo větrné počasí plné bouřek. Když se 16. listopadu 1759 přiblížili Britové k Quiberonské zátoce, bylo počasí velmi špatné. I přesto byli Angličané silně namotivováni, chtěli udeřit Francii další zásah. Velitel Francouzů Hubert de Brienne, hrabě z Conflans se rozhodl své lodě stáhnout do Quiberonské zátoky, chtěl dostat do bezpečné závětrné strany poloostrova Quiberon a tím pádem získat čas a naději na lepší počasí. Očekávali, že se Britové za nimi neodváží, protože se dostali až ke skalnatému pobřeží s mnoho mělčinami. Britové se nezalekli ani silné bouře a dále pronásledovali Francouze, nechtěli se zdržovat nebezpečném prostředí. Hawke nařídil použít nadkošové a boční plachty, což byl velmi riskantní krok, ale lodě díky nim pluly mnohem rychleji. Francouzi se nestihli na rychlý útok Britů připravit. Začínali v nevýhodné poloze a uskupení lodí. Po sto minutách se Francouzi s třemi loděmi pustili na volné moře. Britská loď Royal George je následovala. Britům se podařilo potopit jednu ze tří francouzských lodí, Superbe, kde se utopilo 630 námořníků. Během chvíle se potopily další čtyři francouzské lodě. Začalo se stmívat. Přestal boj a lodě spustily kotvy. V noci trápil námořníky silný vítr. Při svítání míří několik francouzských lodí do ústí řeky Vilaine. Denní světlo přineslo francouzské lodi Soleil Royal špatnou zprávu: námořníci zjistili, že zakotvili mezi britskými loděmi. Během krátké chvíle Britové zničili další lodě Francouzů. Vítězství Britů bylo jednoznačné.\n\nBritánie získala téměř úplnou námořní nadvládu. 10. února 1763 Francie, Británie, Portugalsko a Španělsko ratifikovaly pařížský mír, čímž byla ukončena sedmiletá válka.\nAdmirál anglického námořnictva Edward Hawke díky výhře očistil své jméno. Využil, tak jedné z posledních šancí, jak se dostat zpět mezi vážené admirály. Za odměnu byl roku 1766 jmenován Lordem Admirality a roku 1776 mu byl propůjčen titul baroneta. Jednalo se o významná vyznamenání.\nLoď Royal George se účastnila dalších bitev. Během oprav se potopila s osmi sty lidmi na palubě. Toto neštěstí je největší britskou námořní katastrofou z dob míru.Její jméno je tedy spojeno s velkým vítězstvím i velkou porážkou.\nTéma bitvy u zátoky Qiuberon bylo nesčetněkrát zpracováno britskými umělci, kteří si oblíbili její dramatičnost.\n\nJoseph Gummins. Otoč se a utíkej: Strhující příběhy netradičních vojenských strategií, které uspěly. Překlad Ľubica Obuchová. Praha: Knižní klub, 2010. 256 stran. ISBN 978-80-242-2579-1\n"}
{"id": "836232", "url": "https://cs.wikipedia.org/wiki?curid=836232", "title": "256 (číslo)", "text": "256 (číslo)\n\nDvě stě padesát šest je přirozené číslo, které následuje po čísle dvě stě padesát pět a předchází číslu dvě stě padesát sedm. Římskými číslicemi se zapisuje CCLVI. 256. dnem kalendářního roku je 13. (v přestupném roce 12. září).\n\n\n256 se dá vyjádřit jako formula_1.\n\n\n\n\n"}
{"id": "836238", "url": "https://cs.wikipedia.org/wiki?curid=836238", "title": "Kanton Lisieux-1", "text": "Kanton Lisieux-1\n\nKanton Lisieux-1 (fr. \"Canton de Lisieux-1\") byl francouzský kanton v departementu Calvados v regionu Dolní Normandie. Skládal se ze 17 obcí, zrušen byl v roce 2015.\n\n"}
{"id": "836240", "url": "https://cs.wikipedia.org/wiki?curid=836240", "title": "Kanton Lisieux-2", "text": "Kanton Lisieux-2\n\nKanton Lisieux-2 (fr. \"Canton de Lisieux-2\") byl francouzský kanton v departementu Calvados v regionu Dolní Normandie. Skládal se z části města Lisieux a obce Saint-Martin-de-la-Lieue, zrušen byl v roce 2015.\n"}
{"id": "836243", "url": "https://cs.wikipedia.org/wiki?curid=836243", "title": "Kanton Lisieux-3", "text": "Kanton Lisieux-3\n\nKanton Lisieux-3 (fr. \"Canton de Lisieux-3\") byl francouzský kanton v departementu Calvados v regionu Dolní Normandie. Skládal se ze 13 obcí, zrušen byl v roce 2015.\n\n"}
{"id": "836249", "url": "https://cs.wikipedia.org/wiki?curid=836249", "title": "Demo(n)s", "text": "Demo(n)s\n\nDemo(n)s je první kompilace české deathmetalové kapely Hypnos.\n\n\n"}
{"id": "836250", "url": "https://cs.wikipedia.org/wiki?curid=836250", "title": "Astrid Ann Marie Pollmann", "text": "Astrid Ann Marie Pollmann\n\nMgr. Astrid Ann Marie Pollmann (* 6. únor 1968 v Nieheimu, Severní Porýní-Vestfálsko, Německo) je německá herečka.\n\nVystudovala Vysokou školu hudební, divadelní a taneční v Hannoveru. Dále pak navštěvovala herecké studium Lena Lessing (Lee Strasberg Actor's Studio). V letech 1988-1991 studovala germanistiku a filozofii na Univerzitě v Hannoveru, získala titul Magistr. Absolvovala pracovní seminář Petr Schuba na Škole tance v divadle Hannoveru, herecký seminář v New Yorku a v roce 2006 'drama maratón kurz' John Costopoulos (Actors Studio, NY).\n\nV USA natočila reklamu na Coca colu a Twix.\n\nMluví německy (mateřský jazyk), anglicky (plynně), francouzsky, italsky, vestfálsky a ovládá berlínský dialekt.\n\nJezdí na kolečkových bruslích, zpívá (jazz) a ovládá flamenco a standardní tanec.\n\nS Erdoganem Atalayem si zahrála v seriálu Kobra 11 v epizodách Mat (1999) a Hluboký pád (2001) a ve filmu Smrt in-line (Maximun Speed - Renn' um dein Leben!).\n\n11 let žila s hercem Erdoganem Atalayem. 22. 11. 2002 se jim narodila dcera Amira Pauleta Melisande. 13. 8. 2004 se Astrid Ann Marie Pollmann provdala za Erdogana Atalaye, svatba se konala v Berlíně. V březnu roku 2010 bylo oficiálně oznámeno, že se pár v roce 2009 po 11 letech rozešel a po 5 letech manželství rozvedl.\n\nS dcerou Amirou Pauletou Melisande Pollmann žije v Berlíně.\n\n\n\n"}
{"id": "836251", "url": "https://cs.wikipedia.org/wiki?curid=836251", "title": "Tuvalu na Letních olympijských hrách 2008", "text": "Tuvalu na Letních olympijských hrách 2008\n\nTuvalu na svých prvních Letních olympijských hrách v roce 2008 v Pekingu reprezentovali 3 sportovci. Reprezentantům se nepodařilo vybojovat medaili.\n\n\n\n"}
{"id": "836255", "url": "https://cs.wikipedia.org/wiki?curid=836255", "title": "Seznam operačních systémů", "text": "Seznam operačních systémů\n\nSeznam operačních systémů\n\n\n\nApple / Apple Computer\ndalší\n\n\n\nStatistika obliby operačních systémů od r. 2003 (v angličtině)\n"}
{"id": "836257", "url": "https://cs.wikipedia.org/wiki?curid=836257", "title": "Kostel Narození Panny Marie (Zdice)", "text": "Kostel Narození Panny Marie (Zdice)\n\nKostel Narození Panny Marie je jedna z nejvýznamnějších zdických staveb. Je chráněn jako kulturní památka České republiky.\n\nVystaven byl v barokním slohu v roce 1747 namísto bývalého gotického kostela ze 14. stol. Roku 1842 se zde ženil Karel Jaromír Erben. V devadesátých letech minulého století prošel rekonstrukcí, při níž do zvonice byly zavěšeny 4 nové zvony.\n\nAsi největší památkou je cínová křtitelnice z roku 1553.\n\nPřifařené obce jsou Zdice, Bavoryně, Černín, Chodouň a Knížkovice.\n"}
{"id": "836258", "url": "https://cs.wikipedia.org/wiki?curid=836258", "title": "Jan Něpomňaščij", "text": "Jan Něpomňaščij\n\nJan Něpomňaščij ( * 14. července 1990) je současný ruský šachista, patřící do světové špičky. Titul velmistra získal v roce 2007 a nejvyšší jeho dosažená pozice v žebříčku FIDE byla 18. získaná v lednu 2012.\n"}
{"id": "836261", "url": "https://cs.wikipedia.org/wiki?curid=836261", "title": "Kanton Caen-1", "text": "Kanton Caen-1\n\nKanton Caen-1 (fr. \"Canton de Caen-1\") je francouzský kanton v departementu Calvados v regionu Normandie. Skládá se z části města Caen a obcí Bretteville-sur-Odon, Mouen, Tourville-sur-Odon a Verson.\n"}
{"id": "836262", "url": "https://cs.wikipedia.org/wiki?curid=836262", "title": "Kanton Caen-2", "text": "Kanton Caen-2\n\nKanton Caen-2 (fr. \"Canton de Caen-2\") je francouzský kanton v departementu Calvados v regionu Normandie. Skládá se z pěti obcí a části obce Caen.\n\n"}
{"id": "836263", "url": "https://cs.wikipedia.org/wiki?curid=836263", "title": "Kanton Caen-3", "text": "Kanton Caen-3\n\nKanton Caen-3 (fr. \"Canton de Caen-3\") je francouzský kanton v departementu Calvados v regionu Normandie. Skládá se z části města Caen a obce Épron.\n"}
{"id": "836266", "url": "https://cs.wikipedia.org/wiki?curid=836266", "title": "Kanton Caen-4", "text": "Kanton Caen-4\n\nKanton Caen-4 (fr. \"Canton de Caen-4\") je francouzský kanton v departementu Calvados v regionu Normandie. Skládá se pouze z části města Caen.\n"}
{"id": "836269", "url": "https://cs.wikipedia.org/wiki?curid=836269", "title": "Catching a Tiger", "text": "Catching a Tiger\n\nCatching a Tiger je debutové album americké zpěvačky a skladatelky Lissie, které bylo vydáno 21. června 2010 vydavatelstvím Columbia Records. V USA bylo vydáno 17. srpna 2010 vydavatelstvím Fat Possum Records.\n\n\nAlbum \"Catching a Tiger\" obdrželo ve většině případů příznivé recenze. Paul Cole ze Sunday Mercury napsal, \"Lissin bluesový tón hlasu krouží v samostatně-ohraničených skladbách jako tygřice v kleci, která čeká na moment, kdy se vrhne na svého ošetřovatele. Nic vás nepřipraví na moment, kdy po nestydatě rozjeté písni In Sleep, Lissie nečekaně změní směr na éterické skladby Bully a Little Lovin’. Zatímco skladba Stranger je ztělesněná popová skladba jako z let šedesátých. Ohromující debutové album!\"\n\nVe velmi pozitivní recenzi kritika z BBC Mika Divera je napsáno: \"Z Lissie Maurus vás dokáže rozbolet břicho. Ne proto, že by nebyla dobrá - spíše naopak. Album Catching a Tiger je debut, o kterém mohou začínající umělci pouze snít. Jde o tvorbu dívky, která vypadá, dokonce s cigaretou visící z jejích bledých úst, jako modelka z let minulých. Ale ona zní jako jedna z nejlepších ženských zpěvaček této generace, aniž by se jí opravdu snažila být.\"\n\nKritici z News of the World ohodnotili album \"Catching a Tiger\" 4 hvězdami z 5 a napsali \"Tato illinoiská dívka zpívá tak sexy, že na tomto debutovém albu není závěrečný tón nikdy dost daleko... Všech 12 skladeb by mohly být singly. Catching A Tiger? Ona je již řvoucí lvicí.\"\n\nKritik Rick Pearson z Evening Standard ohodnotil album 4 z 5 hvězd a označil jej za album týdne. V jeho recenzi velmi vychvaluje \"Lissin kouřový nádech hlasu připomíná Stevie Nicks z Fleetwood Mac\" a označuje album jako \"brilantní.\"\n\nSammy Richman z The Independent napsal ve své recenzi, že \"Lissino debutové album je jako osvěžující plátek popu, které mé unavené uši neslyšely již celé roky. V jeden moment mi připomíná Edie Brickell, poté Stevie Nicks a nakonec Bobbie Gentry.\"\n\nVe velmi pozitivní recenzi Sophie Stratford z The Northern Echo je Lissie vychvalována za to, že její \"hlas, nakřápnutý vlivem blues a folku, je takový, že by mohl většinu rockových zpěváků zahanbit\", album popsala jako \"perfektní nahrávku pro slunečné dny a pro rychlou jízdu po dálnici s větrem ve vlasech.\"\n\n"}
{"id": "836272", "url": "https://cs.wikipedia.org/wiki?curid=836272", "title": "Kanton Hérouville-Saint-Clair", "text": "Kanton Hérouville-Saint-Clair\n\nKanton Hérouville-Saint-Clair (fr. \"Canton d'Hérouville-Saint-Clair\") je francouzský kanton v departementu Calvados v regionu Normandie. Od roku 2015 se skládá ze 2 obcí (Hérouville-Saint-Clair a Colombelles), do té doby byl tvořen pouze částí obce Hérouville-Saint-Clair.\n"}
{"id": "836274", "url": "https://cs.wikipedia.org/wiki?curid=836274", "title": "Kanton Caen-Hérouville (Caen-6)", "text": "Kanton Caen-Hérouville (Caen-6)\n\nKanton Caen-Hérouville (Caen-6) (fr. \"Canton de Caen-Hérouville (Caen-6)\") byl francouzský kanton v departementu Calvados v regionu Dolní Normandie. Skládal se pouze z části obcí Caen a Hérouville-Saint-Clair (její zbývající část ležela v kantonu Hérouville-Saint-Clair (Caen-5)). Zrušen byl v roce 2015.\n"}
{"id": "836276", "url": "https://cs.wikipedia.org/wiki?curid=836276", "title": "Deklarace (programování)", "text": "Deklarace (programování)\n\nDeklarace je v informatice zápis, kterým se v počítačovém programu zavádí jméno (identifikátor) a zpravidla určuje jeho datový typ a další aspekty pro proměnné, funkce (procedury), konstanty apod. Překladač je tak informován o příslušném objektu. V jazycích se silnou typovou kontrolou, jako je Pascal, C nebo Ada, je nutné všechny objekty deklarovat dříve, než jsou použity v programu.\n\nV programovacích jazycích typu BCPL jako je C++ a Java, může být při deklaraci zadána také velikost proměnné. Zadání velikosti proměnné se používá k deklaraci vektorů, polí, nebo matic. V této skupině programovacích jazyků mohou být \"pravé\" deklarace (oznámení o existenci prvku a jeho vlastnostech, tedy jednoduše řečeno \"deklarace\") a „definice“ (deklarace, které se týkají aktuální implementace, například při deklaraci (definici) funkcí a inicializaci proměnných) vytvářeny nezávisle na sobě.\n\nDeklarace se provádějí především v hlavičkových souborech, které jsou následně vloženy do jiných souborů, které je mohou používat, ale nemají přístup k definicím. Tato struktura umožňuje oddělení rozhraní od implementace. Pokud definovaný typ neodpovídá předchozí deklaraci, překladač ukončí činnost a zahlásí chybu.\n\nV případě proměnných definice přiřazují hodnoty na rezervované místo v paměti během deklarace. V případě funkcí, definice vytvoří její tělo. Zatím co proměnné a funkce mohou být deklarovány mnohokrát za sebou, definovány mohou byt pouze jednou. Dynamické jazyky jako například JavaScript nebo Python umožňují předefinovat funkce. \n\nDeklarace je obvykle používána v případě potřeby přístupu k proměnné, nebo funkci definované v jiném zdrojovém souboru, nebo knihovně.\nPříklady deklarace dvou proměnných „priklad1“, „priklad2“ a jedné funkce „priklad3“, které nejsou definicemi. V jazyce C:\n\nPříklad definice proměnných a funkce, opět v jazyce C:\n\nExplicitní deklarace proměnné se zapisuje před jejím vlastním použitím, zpravidla na začátku procedury události. Deklarace začíná obvykle definováním datového typu.\n\nImplicitní deklarace znamená, že proměnnou během deklarace přímo použijeme v programu (viz příklad). Jedná se tedy o deklaraci proměnné „za běhu“. Implicitní deklarace má výhodu rychlejšího zápisu programového kódu.\nPříklad explicitní deklarace v jazyce C. Datový typ udává položka „int“ (tedy integer):\n\nPříklad implicitní deklarace proměnné „priklad“ v jazyce C. Po vykonání programu bude v proměnné „priklad“ hodnota 5:\n\nV některých programovacích jazycích jsou implicitní deklarace vytvořeny při překladu až když se s nimi překladač poprvé setká. V jiných jazycích je takový postup považovaný za fatální a během diagnostiky je zahlášena chyba. Některé jazyky původně používaly implicitní deklaraci proměnných, ale během jejich vývoje získali možnost jí vypnout (například v Perlu použitím „codice_1“ nebo ve Visual Basicu direktivou codice_2“).\nPříklady jak různé programovací jazyky reagují na nedefinované proměnné. Pod každou částí kódu je napsáno chybové hlášení (pokud nějaké vznikne):\n\nCLISP (GNU CLISP 2.35)\n\ncodice_3\n\nC# (.NET Framework)\n\ncodice_4\n\nC (GNU GCC 3.4)\n\ncodice_5\n\nJavaScript (Mozilla Firefox 1.0)\n\ncodice_6\n\nStandard ML (Standard ML of New Jersey v110.55)\ncodice_7\ncodice_8\n\nMUMPS (Caché)\ncodice_9\ncodice_10\n\nMUMPS (GT.M)\ncodice_11\ncodice_12\n\nOCaml 3.08\n\ncodice_13\n\nPerl 5.8\n\ncodice_14\ncodice_15\n\nPHP 5\n\ncodice_16\ncodice_17\n\nPython 2.4\n\ncodice_18\n\nRuby 1.8\n\ncodice_19\n\nVBScript (WSH 5.6)\n\ncodice_16\ncodice_21\n\n"}
{"id": "836277", "url": "https://cs.wikipedia.org/wiki?curid=836277", "title": "Kanton Caen-7", "text": "Kanton Caen-7\n\nKanton Caen-7 (fr. \"Canton de Caen-7\") byl francouzský kanton v departementu Calvados v regionu Dolní Normandie. Skládal se pouze z části města Caen a obce Mondeville. Zrušen byl v roce 2015.\n"}
{"id": "836278", "url": "https://cs.wikipedia.org/wiki?curid=836278", "title": "Seznam členů československého Federálního shromáždění po volbách v roce 1992", "text": "Seznam členů československého Federálního shromáždění po volbách v roce 1992\n\nToto je seznam členů Federálního shromáždění po volbách v roce 1992, kteří v tomto nejvyšším zákonodárném sboru Československa zasedali až do zániku Československa v prosinci 1992.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). Za jménem uvedena stranická příslušnost, popřípadě příslušnost k poslaneckému klubu.\n\n\n\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). Za jménem uvedena stranická příslušnost, popřípadě příslušnost k poslaneckému klubu.\n\n\n\n\n\n"}
{"id": "836279", "url": "https://cs.wikipedia.org/wiki?curid=836279", "title": "Kanton Caen-8", "text": "Kanton Caen-8\n\nKanton Caen-8 (fr. \"Canton de Caen-8\") byl francouzský kanton v departementu Calvados v regionu Dolní Normandie. Skládal se ze tří obcí, zrušen byl v roce 2015.\n\n"}
{"id": "836280", "url": "https://cs.wikipedia.org/wiki?curid=836280", "title": "Kanton Caen-9", "text": "Kanton Caen-9\n\nKanton Caen-9 (fr. \"Canton de Caen-9\") byl francouzský kanton v departementu Calvados v regionu Dolní Normandie. Skládal se pouze z části města Caen. Zrušen byl v roce 2015.\n"}
{"id": "836281", "url": "https://cs.wikipedia.org/wiki?curid=836281", "title": "Karen Leigh Kingová", "text": "Karen Leigh Kingová\n\nKaren Leigh Kingová (* 1954) je americká teoložka, která se zaměřuje na dějiny raného křesťanství a gnosticismus. V letech 1984 až 2007 působila jako profesorka religionistiky na soukromé Occidental College v Los Angeles a v letech 1998 až 2008 jako profesorka církevních dějin na Teologické fakultě Harvardovy univerzity.\n\nV září 2012 představila na Mezinárodní konferenci koptských studií fragment papyru ze 4. století nalezeného v roce 1945, jehož obsah naznačuje, že podle tradice udržované některými tehdejšími křesťany byl Ježíš Kristus ženatý. Kingová nicméně zdůrazňuje, že dokument „by neměl být považován za důkaz“, a že „všechny ostatní historicky věrohodné křesťanské prameny o této otázce mlčí“. Jde pouze o to, že „někteří z raných křesťanů měli tradici, podle níž byl Ježíš ženatý. Jak již víme, ve druhém století byl spor, zda byl Ježíš ženatý, což souviselo se sporem, zda se křesťané mají ženit a žít sexuálním životem“.\n\n"}
{"id": "836282", "url": "https://cs.wikipedia.org/wiki?curid=836282", "title": "Kanton Caen-10", "text": "Kanton Caen-10\n\nKanton Caen-10 (fr. \"Canton de Caen-10\") byl francouzský kanton v departementu Calvados v regionu Dolní Normandie. Skládal se ze tří obcí. Zrušen byl v roce 2015.\n\n"}
{"id": "836283", "url": "https://cs.wikipedia.org/wiki?curid=836283", "title": "Aylin Esener", "text": "Aylin Esener\n\nAylin Esener (* 24. srpen 1975 v Buxtehude, Německo) je německá herečka.\n\nAylin Esener je německo-tureckého původu a má německé občanství. Její německá matka je stavební kreslířka a její turecký otec je architekt, který přišel studovat do Heidelbergu. Vyrůstala ve Stade, kde také chodila do školy.\n\nVystudovala herecví na Hochschule für Film und Fernsehen Potsdam-Babelsberg (1996-2000). Potom pracovala především jako divadelní herečka. Hrála v Městském divadle Cáchy (2000-2003), v Deutschen Theater Berlín (2003–2009) a v Nationaltheater Mannheim (2006). Dále hrála v divedlech v Hamburku, Ludwigshafenu, Karlsruhe, Brémách a v berlínském divadle Theater Ballhaus Naunynstraße.\n\nOd roku 1998 hraje také v televizi. Od dubna 2011 hraje v ZDF telenovele Lena – Liebe meines Lebens právničku \"Katharinu Jung\". Také natáčí televizní reklamy například T-Com a Persil Cold Colour.\n\nPracuje také v rozhlase a na zvukové nosiče namlouvá knihy.\n\nMluví německy, anglicky, švédsky a turecky a ovládá berlínský, hamburský, dolnoněmecký a severoněmecký dialekt. Měří 170 cm, má hnědé vlasy a modré oči. Hraje na klavír, ovládá salsu a má ráda lyžování a potápění a šermuje.\n\nAylin Esener žije se svým dlouholetým partnerem, hercem Nielsem Kurvinem v Berlíně. V úspěšném divadelním představení \"Lust auf was Anderes\", které režíruje Niels Kurvin, hraje hlavní roli.\n\n\n\n\n"}
