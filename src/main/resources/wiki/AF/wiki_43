{"id": "850368", "url": "https://cs.wikipedia.org/wiki?curid=850368", "title": "František Kalenda", "text": "František Kalenda\n\nFrantišek Kalenda (* 5. února 1990 Praha ) je český publicista, spisovatel, autor historických románů a dobrodružného románu pro děti a mládež. Mezi jeho knihy patří historická detektivka \"Ordál\" ze středověké Transylvánie, kterou vydalo na podzim roku 2012 nakladatelství Vyšehrad a obdrželo pozitivní hodnocení recenzentů. Doslovem jej opatřil literární historik Martin C. Putna. V roce 2016 nakladatelství Meander a Vyšehrad společně vydaly román pro děti a mládež ze středověku \"Pes, kocour a sirotek\", ilustrovaný Renátou Fučíkovou. Ve stejném roce nakladatelství Vyšehrad publikovalo jeho historickou detektivku \"Vraždy ve znamení hvězdy\" z prostředí dvora Karla IV, v roce 2018 pak vyšlo volné pokračování \"Zlomený král\".\n\nVedle spisovatelské činnosti působí jako doktorand na Univerzitě Karlově a zabývá se také publicistikou; pravidelně přispívá pro Deník Referendum, pro který jako stálý spolupracovník v Brazílii pokrýval demonstrace během brazilských protestů v létě 2013 a kde působí jako expert na Latinskou Ameriku. Kromě toho spolupracuje s dalšími weby, například zpravodajským portálem Tiscali.cz.\n\n\"Despota\", Signum, Praha 2011; historický román ze středověkého Řecka zmítaného politickými intrikami i náboženským fanatismem.\n\n\"Ordál\", Vyšehrad, Praha 2012; historický román z Transylvánie v období hrozícího konce světa. Nominován na Cenu Jiřího Ortena.\n\n\"Pes, kocour a sirotek\", Vyšehrad + Meander, Praha 2016; román pro děti a mládež o putování podivuhodné trojice ze středověkých Čech skoro až na konec světa.\n\n\"Vraždy ve znamení hvězdy\", Vyšehrad, Praha 2016; historický detektivní román z období Karla IV. Siegfried, dvorní lékař královny Anny Falcké, vyšetřuje zločiny připisované pražské židovské komunitě.\n\n\"Zlomený král\", Vyšehrad, Praha 2018; lékař Siegfried na hradě Lichnice řeší záhadné zranění Karla IV. a zaplétá se do intrik týkajících se osudu celé Svaté říše římské.\n\n"}
{"id": "850378", "url": "https://cs.wikipedia.org/wiki?curid=850378", "title": "Compose", "text": "Compose\n\nCompose je klávesa přítomná na některých počítačových klávesnicích. Její použití říká operačnímu systému, že následujících několik kláves má zkusit interpretovat jako jednu z předdefinovaných posloupností, které slouží k napsání znaku, který přímo z klávesnice zapsat nelze. Například zmáčknutí Compose a potom \"o\" a \"c\" dává jako výstup znak ©, zatímco zmáčknutí \"~\" a \"n\" dává jako výstup ñ.\n\nProtože není mačkána současně s klávesami, jejichž význam mění, ale před nimi, může být někdy řazena mezi mrtvé klávesy. Na rozdíl od obvyklých mrtvých kláves s diakritikou ovšem sama neobsahuje žádné určení podoby změny výsledku; není přímo diakritickým znaménkem. Zápis znaku pomocí ní navíc vyžaduje postupné zmáčknutí nejméně tří kláves.\n\nKlávesa přímo označená \"Compose\" se nachází na klávesnicích rodiny LK201 firmy Digital Equipment Corporation a také na některých klávesnicích firmy Sun Microsystems.\n\nNa klávesnicích určených pro počítače s Microsoft Windows a OS/X se klávesa obvykle nenachází, neboť její použití tyto operační systémy nepodporují. Pokud tedy software chce nabídnout uživateli klávesu s funkcí Compose, využije nějakou jinak označenou klávesu. Běžně je takto užívána například pravá klávesa Windows.\n\nPro označení klávesy Compose existuje dle standardu ISO/IEC 9995-7 zvláštní znak, který má podobu ⎄ a v Unicode má pozici U+2384. Není ovšem výrobci klávesnic příliš užíván.\n\nNejoblíbenější je klávesa Compose na systémech používajících X Window System, tedy zejména na Linuxu. Na moderních nastaveních systému \nX.Org je přednastavena klávesa Compose jako stisknutí klávesy AltGr při drženém Shiftu. \n\nNa Microsoft Windows podporují funkčnost klávesy Compose jen některé programy, například PuTTY.\n\nSkládací posloupnosti kláves i jejich výsledek jsou uživatelsky nastavené, ovšem některé kombinace se staly díky přednastavení na systémech s klávesnicemi Sun/DEC/Falco de facto standardem. Následují některé nejběžnější kombinace:\n"}
{"id": "850382", "url": "https://cs.wikipedia.org/wiki?curid=850382", "title": "ATP World Tour Finals 2012 – mužská čtyřhra", "text": "ATP World Tour Finals 2012 – mužská čtyřhra\n\nObhájcem titulu v soutěži čtyřhry byla druhá nasazená bělorusko-kanadská dvojice Max Mirnyj a Daniel Nestor, která nepostoupila ze základní skupiny. Titul získal šestý nasazený španělský pár Marcel Granollers a Marc López, když ve finále přehrál indické turnajové pětky Maheshe Bhupathiho s Rohanem Bopannou po setech 7–5, 3–6, až v rozhodujícím supertiebreaku [10–3]. Turnaj probíhal od 5. do 12. listopadu 2012 v londýnské O Areně.\n\n\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou párů se stejným počtem výher; 4) procento vyhraných setů, procento vyhraných her u třech párů se stejným počtem výher; 5) rozhodnutí řídící komise.\"\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou párů se stejným počtem výher; 4) procento vyhraných setů, procento vyhraných her u třech párů se stejným počtem výher; 5) rozhodnutí řídící komise.\"\n\n"}
{"id": "850387", "url": "https://cs.wikipedia.org/wiki?curid=850387", "title": "XiVO", "text": "XiVO\n\nXiVO je softwarová PBX ústředna s pokročilým uživatelským rozhraním. Je dostupná jako svobodný software pod licencí GNU General Public License verze 3. Zajímavé vlastnosti jsou otevřenost a jednoduchá správa uživatelů a koncových terminálů. XiVO využívá PBX \"Asterisk\" a linuxovou distribuci Debian GNU/Linux.\n\n\n"}
{"id": "850388", "url": "https://cs.wikipedia.org/wiki?curid=850388", "title": "Atletika na Letních olympijských hrách 1992 – skok daleký muži", "text": "Atletika na Letních olympijských hrách 1992 – skok daleký muži\n\n"}
{"id": "850389", "url": "https://cs.wikipedia.org/wiki?curid=850389", "title": "Sdružení Ackermann-Gemeinde", "text": "Sdružení Ackermann-Gemeinde\n\nSdružení Ackermann-Gemeinde, z.s. (SAG) vzniklo na počátku roku 1999 v České republice jako občanské sdružení.\n\nČinnost sdružení navazuje na působení spolku Ackermann-Gemeinde, působícího od roku 1946 nejdříve v Německu a později – od roku 1991 – i v Československu. Sdružení Ackermann-Gemeinde se hlásí k morálnímu odkazu tohoto spolku a k jeho nejlepším tradicím.\n\nNázev \"Ackermann-Gemeinde\" je odvozen od literárního díla ze 14. stol. \"Ackermann aus Böhmen\" („Oráč z Čech“, Vyšehrad, 1994), které napsal Jan ze Žatce, rodák ze západních Čech a notář Nového Města pražského. Jedná se o dialog člověka se smrtí o životě a smrti, o smyslu života, o bolesti a lidském utrpení. Zakladatelé Ackermann-Gemeinde byli natolik zasaženi tímto dílem, že po něm pojmenovali svoji organizaci. Sdružení Ackermann-Gemeinde je od roku 1999 zapsaným spolkem podle českého práva. \n\n"}
{"id": "850420", "url": "https://cs.wikipedia.org/wiki?curid=850420", "title": "Julio Terrazas Sandoval", "text": "Julio Terrazas Sandoval\n\nJulio kardinál Terrazas Sandoval CSsR (7. března 1936 Vallegrande - 9. prosince 2015, Santa Cruz de la Sierra) byl bolivijský římskokatolický kněz z řádu redemptoristů, arcibiskup Santa Cruz de la Sierra, kardinál.\n\nV roce 1952 vstoupil do řádu redemptoristů v Chile. Studoval v řádových školách v Chile, Argentině a Francii. Řeholní sliby složil v roce 1957, kněžské svěcení přijal 29. července 1962. V pozdějších letech byl představeným komunity redemptoristů ve svém rodišti.\n\nV dubnu 1978 ho papež Pavel VI. jmenoval pomocným biskupem arcidiecéze La Paz, biskupské svěcení přijal 8. června téhož roku. Světitelem byl kardinál José Clemente Maurer, arcibiskup Sucre, také redemptorista. Na jaře 1982 byl jmenován biskupem diecéze Oruro, vykonával funkci předsedy (1985 až 1991, 1998 až 2005 a od roku 2009) a místopředsedy Bolivijské biskupské konference.\n\nKardinálem ho jmenoval papež Jan Pavel II. na konzistoři 21. února 2001. V září 2004 zastupoval papeže na Eucharistickém kongresu v Argentině.\n\nZemřel 9. prosince 2015 v Santa Cruz de la Sierra.\n\n\n"}
{"id": "850435", "url": "https://cs.wikipedia.org/wiki?curid=850435", "title": "Německá demokratická republika na Zimních olympijských hrách 1988", "text": "Německá demokratická republika na Zimních olympijských hrách 1988\n\nNěmecká demokratická republika na Zimních olympijských hrách 1988 reprezentovala výprava 53 sportovců (36 mužů a 17 žen) v 8 sportech.\n\n"}
{"id": "850438", "url": "https://cs.wikipedia.org/wiki?curid=850438", "title": "Transduktor", "text": "Transduktor\n\nTransduktor jinak též magnetický zesilovač je elektrotechnická resp. elektronická součást, která slouží k řízení nebo měření proudů, zvláště střídavých. Pomocí malého, stejnosměrného proudu v řídícím obvodu se reguluje velký střídavý proud v zátěžovém obvodu.\n\nZákladem transduktoru je přesytka. Ta představuje v principu tlumivku, která je na schematu vpravo označená \"T\", jejíž indukčnost je měněna změnou předmagnetizace železného jádra. K tomu je transduktor opatřen druhým vinutím, kterým protéká řídící proud. Železné (nebo také feritové) jádro se průchodem řídícího proudu, jehož zdrojem je ve schematu baterie \"B\" a Potenciometr \"R\", dostává více nebo méně do oblasti nasycení a tím se mění zdánlivý odpor (induktance) v obvodu střídavého proudu. Na uvedeném příkladu zapojení se tak reguluje svítivost lampy \"L\" napájené střídavým proudem z generátoru \"G\".\n\nJelikož má regulační vinutí mnoho závitů, aby pro regulaci stačil malý proud, indukuje se v něm poměrně velké napětí, které by mohlo regulační obvod zničit. Aby se tomuto nebezpečí zabránilo, použijí se dvě přesytky spojené v jeden celek, transduktor. Pracovní vinutí na obou přesytkách může být propojeno do série (sériový transduktor) nebo paralelně (paralelní transduktor). Další možností je transduktor se společným stejnosměrným vinutím pro obě jádra, u kterého se transformační účinek ruší magneticky.\n\nAž do 60. let 20. století byly transduktory široce používány pro regulaci otáček těžkých elektromotorů a regulaci osvětlení velkých sálů. Poté začaly být v těchto oblastech vytlačovány značně lehčími a menšími tyristorovými regulátory, které ovšem jsou zdrojem širokého spektra rušících frekvencí. Transduktorová regulace má ve srovnání s moderními regulátory nevýhodu v pomalejší odezvě – řádově desetinásobek periody regulovaného proudu. Transduktory mají velkou životnost, odolnost, přetížitelnost a spolehlivost\n\nDnes jsou transduktory používány jako převodníky resp. proudová čidla měřících obvodů ve výkonové elektronice. Zde pracují na principu kompenzace – na jádro, kterým prochází vodič, je navinuto další vinutí, kterým prochází takový proud, že se obě pole vzájemně vyruší. Velikost tohoto proudu je pak úměrná měřenému proudu. Tato měřící metoda je vhodná i pro vysokofrekvenční proudy, protože kromě regulované kompenzace zde také působí magnetická vazba na užitečný signál, to znamená, že u rychlých změn se zařízení chová jako transformátor a pro nízké frekvence a stejnosměrný proud pracuje na principu regulované kompenzace.\n"}
{"id": "850439", "url": "https://cs.wikipedia.org/wiki?curid=850439", "title": "Andrej Filip", "text": "Andrej Filip\n\nAndrej Filip (* 18. listopadu 1974) je bývalý slovenský fotbalista, záložník.\n\nV československé lize hrál za FC Nitra. V posledním ročníku společné československé ligy (debut 11. června 1993) nastoupil v 1 utkání a odehrál 45 minut. Ve slovenské lize (debut 2. října 1993) nastoupil za Spartak Trnava ke 175 ligovým utkáním a dal 14 gólů. Dále hrál i za Tatran Prešov.\n\n"}
{"id": "850445", "url": "https://cs.wikipedia.org/wiki?curid=850445", "title": "Sovětský svaz na Zimních olympijských hrách 1960", "text": "Sovětský svaz na Zimních olympijských hrách 1960\n\nSovětský svaz na Zimních olympijských hrách 1960 reprezentovalo 62 sportovců (48 mužů a 14 žen) v 8 sportech.\n\n"}
{"id": "850453", "url": "https://cs.wikipedia.org/wiki?curid=850453", "title": "Attila Pintér (1966)", "text": "Attila Pintér (1966)\n\nAttila Pintér (* 7. května 1966, Salgótarján) je bývalý maďarský fotbalový obránce a fotbalový trenér. V současnosti vede maďarský klub Györi ETO FC.\n\nHrál za Ferencvárosi TC, v Belgii za Beerschot Antverpy, Vasas SC, československou ligu za DAC Dunajská Streda, Györi ETO FC a Diósgyöri VTK. V československé lize (debut 21. března 1992) nastoupil v 10 utkáních, odehrál 900 minut a dal 3 góly. Za maďarskou reprezentaci nastoupil ve 20 utkáních a dal 3 góly.\n\nV maďarské lize trénoval Ferencvárosi TC a Györi ETO FC. V sezóně 2012/13 přivedl Györi ETO FC k ligovému titulu, celkem čtvrtému v historii klubu a prvnímu po 30 letech. V letech 2013–2014 vedl maďarský národní tým.\n\n"}
{"id": "850457", "url": "https://cs.wikipedia.org/wiki?curid=850457", "title": "Charan Singh", "text": "Charan Singh\n\nČaudharí Čaran Sinh (23. prosince 1902 – 29. května 1987) byl indický politik, pátý premiér Indie, který svou funkci zastával v letech 1979–1980. V letech 1977–1978 byl ministrem domácích záležitostí, roku 1979 ministrem financí. V letech 1979–1980 vedl státní plánovací komisi. Ve dvou obdobích (1967–1968, 1970) byl premiérem indického státu Uttarpradéš. Jako premiér byl představitelem Lidové strany (sekulární), která byla později přejmenována na Indickou lidovou stranu (\"Bháratíj lók dal\").\n\n"}
{"id": "850458", "url": "https://cs.wikipedia.org/wiki?curid=850458", "title": "Torpédoborec typu 052D", "text": "Torpédoborec typu 052D\n\nTyp 052D (v kódu NATO: \"třída Luyang-III\") je třída torpédoborců Námořnictva Čínské lidové republiky. Prototypová jednotka této třídy do služby vstoupila v březnu 2014. Typ \"052D\" je vylepšenou verzi torpédoborců typu \"052C\". Ve službě nahrazuje zcela zastaralé torpédoborce typu \"051\". Do konce roku 2019 bylo do služby přijato 12 torpédoborců a nejméně 12 dalších bylo ve stavbě.\n\nTorpédoborce této třídy staví šanghajská loděnice Jiangnan, která je součástí koncernu CSSC – China State Shipbuilding Corporation. Plánovaný počet jednotek této třídy byl odhadován na nejméně 14. Ve skutečnosti jich je více. Na konci roku 2019 byl spuštěn 24. torpédoborec této třídy.\n\nJednotky typu \"052D\":\n\nO parametrech třídy existují jen kusé informace. Konstrukce třídy vychází z předchozího typu \"052C\". Liší se především složením elektroniky a výzbroje. V rozích jejich hlavní nástavby jsou umístěny čtyři pevné antény multifunkčních radiolokátorů vylepšeného typu s větší plochou.\n\nV dělové věži na přídi je umístěn nový 130mm kanón PJ-38. Za dělovou věží se nachází 32 buněk vertikálních vypouštěcích sil, přičemž druhá stejně početná baterie je umístěna před palubním hangárem. Plavidla nesou protiletadlové řízené střely HHQ-9B. Vertikální vypouštěcí sila nového typu dle odhadů lze využít i pro protilodní a protizemní střely. K blízké obraně má sloužit jeden komplet typu 730 na přídi a jeden raketový komplet HHQ-10 na střeše hangáru. K obraně slouží rovněž čtyři vrhače klamných cílů, instalované na střeše hangáru. Na zádi se nachází přistávací paluba a hangár pro uskladnění dvou protiponorkových vrtulníků Harbin Z-9, či Kamov Ka-28.\n\nNejvyšší rychlost dosahuje 30 uzlů. Dosah je 4500 námořních mil.\n"}
{"id": "850460", "url": "https://cs.wikipedia.org/wiki?curid=850460", "title": "Martin Pospíšil", "text": "Martin Pospíšil\n\nMartin Pospíšil (* 26. června 1991 v Bělkovicích-Lašťanech) je český fotbalový záložník a reprezentant, od července 2017 působící v klubu Jagiellonia Białystok.\n\nSvoji fotbalovou kariéru začal v SK Bělkovice-Lašťany, odkud v žákovském věku zamířil do SK Sigma Olomouc.\n\nV A-týmu Sigmy působil od ledna 2011. V 1. lize debutoval 15. května 2011 v zápase proti Hradci Králové, v 82. minutě střídal na hřišti Jana Navrátila. Sigma zvítězila v domácím utkání 2:0. V sezóně 2010/11 nastoupil už jen v následujícím zápase 21. května v Českých Budějovicích, kde odehrál 67 minut (Olomouc prohrála 0:1). Během těchto 2 zápasů si gól nepřipsal. V podzimní části ročníku 2011/12 hostoval v Třinci, zbytek sezony dokončil v Olomouci, kde pod trenérem Petrem Uličným pravidelně nastupoval. Za Sigmu stihl odehrát 10 zápasů v lize a vstřelit 3 góly. První ligové góly v dresu Sigmy dal v zápase 6. dubna 2012 proti domácí Mladé Boleslavi. Prosadil se v 33. a 59. minutě, Olomouc si odvezla 3 body za výhru 3:2. V sezóně 2011/12 vyhrál s Olomoucí národní pohár.\n\nNa začátku sezóny 2012/13 (20. července 2012) nastoupil v 71. minutě k utkání o český Superpohár proti Slovanu Liberec. Olomouc zvítězila 2:0 a zajistila si tak další trofej. V prosinci 2012 podepsal s Olomoucí novou smlouvu, která měla platit do června 2017, zájem o něj projevil např. klub AC Sparta Praha. \n\nV průběhu ročníku 2013/14 hostoval v Plzni. Po návratu z Plzně se v prvním ligovém zápase jarní části sezony 2013/14 (22. února 2014) gólem podílel na debaklu Slavie 5:1. Navíc si připsal dvě gólové asistence. V sezoně 2013/14 sestoupil s Olomoucí do 2. ligy.\n\nNa podzim 2011 byl na hostování v mužstvu FK Fotbal Třinec, kde odehrál celkem 14 ligových střetnutí, ve kterých se gólově neprosadil.\n\n2. září 2013 odešel Martin Pospíšil do klubu FC Viktoria Plzeň, přičemž nebylo známé, jakou formou, kluby přesun neupřesnily. Plzeň později uvedla, že šlo o hostování s opcí. Do týmu přišel jako náhrada za Vladimíra Daridu. Poprvé v novém působišti nastoupil 21. září proti Dukle Praha a ve 12. minutě se prezentoval střelou do tyče. Zápas neměl vítěze, skončil remízou 0:0. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. V zimní ligové přestávce 2013/14 se vrátil do Olomouce.\n\nPřed sezonou 2014/15 přestoupil do FK Baumit Jablonec, kde podepsal tříletý kontrakt a využil tak klauzuli ve smlouvě s Olomoucí, která mu umožňovala odejít ze Sigmy v případě sestupu do 2. ligy. Majitel Jablonce Miroslav Pelta přivedl do klubu řadu kvalitních fotbalistů s cílem udělat výraznější úspěch. Pospíšil si mohl za nejúspěšnější sezónu v Jablonci zařadit tu úvodní 2014/15, kdy odehrál všech 30 ligových zápasů a nastřílel 7 branek. Klub skončil na konečné 3. příčce ligové tabulky a kvalifikoval se do Evropské ligy UEFA 2015/16, kde vystupoval i s přispěním Pospíšila na solidní úrovni (v play-off předkole jej vyřadil nizozemský Ajax Amsterdam). Další dvě sezóny už nebyly v podání klubu i hráče tak výrazné. Celkem odehrál v letech 2014–2017 během svého angažmá v Jablonci 82 ligových duelů a nastřílel 12 gólů.\n\nV červenci 2017 přestoupil do klubu Jagiellonia Białystok, vicemistra polské Ekstraklasy 2016/17, který o jeho služby usiloval již delší dobu.\n\nMartin Pospíšil zasáhl v dresu reprezentační devatenáctky v roce 2010 do jediného přátelského utkání proti domácímu Německu, zápas hraný v Aue skončil vítězstvím českého výběru 3:2 a Pospíšil šel na hřiště na několik závěrečných minut.\n\nV září 2012 debutoval v české reprezentaci do 21 let v kvalifikačním zápase na ME U21 v duelu proti domácí Černé Hoře (0:0).\n\n6. listopadu 2012 byl společně se svým klubovým spoluhráčem Michalem Ordošem poprvé nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci (posléze byl pro tento zápas nominován i jeho druhý olomoucký spoluhráč Tomáš Hořava). Trenér Bílek přirovnal Pospíšilův herní styl k jinému českému fotbalovému středopolaři Tomáši Rosickému. Do utkání nastoupil v 82. minutě, když vystřídal klubového spoluhráče Michala Ordoše. Český národní tým vyhrál nad Slovenskem 3:0. Další reprezentační start si připsal až 31. 3. 2015 pod trenérem Pavlem Vrbou v přátelském utkání v Žilině proti stejnému soupeři (Slovensku), tentokrát přišla porážka 0:1.\n\n"}
{"id": "850468", "url": "https://cs.wikipedia.org/wiki?curid=850468", "title": "Ernst Giese", "text": "Ernst Giese\n\nErnst Friedrich Giese (16. dubna 1832 Budyšín – 12. října 1903 Charlottenburg) byl známý německý architekt a profesor na düsseldorfské Akademii umění a na Technické univerzitě Drážďany. Oceněn byl mj. titulem tajný rada.\n\nNarodil se a vyrostl v lužickém Budyšíně, vystudoval polytechnický institut v Drážďanech i tamější Akademii výtvarných umění. V letech 1855–1858 byl na studijním pobytu v Itálii. Poté se vrátil do Drážďan a pracoval jako architekt ve společné kanceláři s Bernhardem Schreiberem. 1866 byl jmenován profesorem na Akademii výtvarných umění v Düsseldorfu, protože to ale nenaplnilo jeho očekávání, roku 1872 se opět vrátil do Drážďan, kde začal spolupracovat s Friedrichem O. Hartmannem. Po dvou letech se rozdělili a Giese založil s Paulem Weidnerem kancelář Giese & Weidner, která existovala dalších 17 let.\n\nProfesorem architektury na drážďanské Polytechnice (až od roku 1890 s názvem Technická univerzita Drážďany) byl jmenován v roce 1878. Po roce 1891 ukončil spolupráci ve společnosti Giese & Weidner a spolu se svým synem založil Giese & Son. O rok později byl jmenován plnoprávným členem Pruské akademie umění.\nSpolu s Paulem Weidnerem navrhl a dal v letech 1892–1897 postavit drážďanské hlavní nádraží, které bylo během druhé světové války skoro zničeno a opraveno bylo roku 1955. Kromě toho např. projektoval düsseldorfské městské divadlo, lázeňský dům v Löbau, vilu „Barteldes“ v Drážďanech nebo luteránský kostel tamtéž.\n"}
{"id": "850471", "url": "https://cs.wikipedia.org/wiki?curid=850471", "title": "Hymenopodidae", "text": "Hymenopodidae\n\nHymenopodidae je čeledí kudlanek, která se dělí dále do 4 podčeledí s celkem 44 rody a 223 druhy. Členové této čeledi bývají často pestře zbarvení. Pro některé z rodů je rovněž charakteristický výrůstek na hlavě kudlanky. Penízkové přívěsky na femurech kráčivých končetin nalezneme jako charakteristický znak u dalších rodů.\n\n\n"}
{"id": "850474", "url": "https://cs.wikipedia.org/wiki?curid=850474", "title": "Monochromátor", "text": "Monochromátor\n\nMonochromátor je zařízení propouštějící jen velmi úzkou část spektra, jehož vlnovou délku lze měnit. Funkci monochromátoru plní například druhá štěrbina u spektroheliografu. I všechny radioastronomické přístroje jsou monochromátory, protože z příchozího záření různých vlnových délek vybírají jen úzkou část spektra a zesilují ho. Měří se absorbance.\n"}
{"id": "850477", "url": "https://cs.wikipedia.org/wiki?curid=850477", "title": "Zlatý pool", "text": "Zlatý pool\n\nZlatý pool (1961-1968) byl fond, který byl založen osmi průmyslově nejvyspělejšími státy členských zemí Mezinárodního měnového Fondu (USA, VB, Francie, SRN, Itálie, Švýcarsko, Nizozemsko, Belgie). Dohoda o vytvoření tohoto fondu byla podepsána roku 1961. Jeho úkolem bylo intervenovat na londýnském trhu zlata tak, aby se tržní cena neodchýlila od ceny oficiální. Současně se tyto země zavázaly, že nebudou požadovat po USA konverzi svých oficiálních dolarových rezerv za zlato. Zlatý pool ukončil svoji činnost 17. března 1968. Současně se zrušením zlatého poolu byl zaveden dvojí trh zlata - oficiální a volný. Na oficiálním trhu mohly nakupovat zlato pouze ústřední měnové instituce, a to za 35 USD/oz. Na volném trhu se zlato prodávalo za tržní cenu.\n"}
{"id": "850485", "url": "https://cs.wikipedia.org/wiki?curid=850485", "title": "Kostel Notre-Dame-des-Otages", "text": "Kostel Notre-Dame-des-Otages\n\nKostel Notre-Dame-des-Otages (doslovně \"Panny Marie Rukojmích\") je katolický farní kostel ve 20. obvodu v Paříži, v ulici \"Rue Haxo\".\n\nRoku 1894 jezuité nechali vystavět kapli, která byla několikrát přestavěna a zvětšena. V roce 1932 jezuita Henri Diffiné navrhl postavit zde kostel, který byl vybudován v krátké době během roku 1938 a téhož roku jej vysvětil pařížský arcibiskup Jean Verdier.\n\nKostel byl v roce 1961 zřízen jako farní, ale vysvětil ho až v roce 2009 pomocný biskup Éric de Moulins-Beaufort.\n\nPůvodní kaple byla postavena na paměť 52 rukojmích popravených v ulici \"Rue Haxo\" dne 26. května 1871 během tzv. Krvavého týdne za Pařížské komuny. Mezi nimi bylo i deset duchovních. Proto byl do názvu kaple zanesen odkaz na tyto oběti.\nKostel ve stylu art deco navrhl architekt Julien Barbier (1869-1940). Průčelí kostela dominuje zvonice. Jedná se o jednolodní stavbu s polovalbovou klenbou. V kostele se nachází mozaika představující Křížovou cestu, sochařské práce včetně hlavního oltáře vytvořil Louis Mazetier (1888-1952). Autory vitráží jsou Jacques Le Chevallier (1896-1987) a Théodore-Gérard Hanssen (1885-1957).\n\n"}
{"id": "850488", "url": "https://cs.wikipedia.org/wiki?curid=850488", "title": "Reformovaný kostel svatého Jana (Paříž)", "text": "Reformovaný kostel svatého Jana (Paříž)\n\nReformovaný kostel svatého Jana (fr. \"Église réformée Saint-Jean\") je farní kostel reformované církve v 7. obvodu v Paříži, v ulici \"Rue de Grenelle\". Kostel je zasvěcený svatému Janu Evagelistovi.\n\n"}
{"id": "850495", "url": "https://cs.wikipedia.org/wiki?curid=850495", "title": "Builder", "text": "Builder\n\nNávrhový vzor stavitel ( ) je softwarový návrhový vzor. Patří do skupiny vytvářejících (creational) návrhových vzorů.\n\nSlouží k abstrahování tvorby složitých objektů. A to tak, aby stejné výrobní schéma mohlo být použito pro tvorbu různých objektů. Způsob konstrukce těchto objektů je tedy stejný, jednotlivé kroky se však liší. Často se používá společně s návrhovým vzorem Kompozit (Composite), konkrétně vytvářené objekty mohou být typu kompozit, dle zmíněného vzoru. \n\n„Návrhový vzor oddělující konstrukci složitých objektů od jejich reprezentace. Čímž je možné použít stejný proces konstrukce pro rozdílné reprezentace.“\n\nPrvní publikace popisující myšlenku návrhových vzorů pochází z roku 1977. Název „builder pattern“ se však v odborné literatuře před rokem 1995 a zveřejnění knihy návrhové vzory nevyskytuje. Vzorem se dále zabývá Josua Bloch ve své knize Effective Java 5. Kdy navrhuje alternativu zaměřenou na odstranění opakování kódu v třídách Concrete Builder (viz Struktura). \n\nPoužití Stavitele je vhodné u rozdílných tříd s podobným procesem konstrukce. Samotné třídy mohou být rozdílné a nezávislé. Tím se liší od Abstraktní továrny, která slouží k tvorbě podobných objektů. Podobných z hlediska prezentace v systému Windows, nebo Mac.\nDůvodem pro použití je oddělení vytváření složitých objektů od jejich prezentace, které by mělo vést k přehlednějšímu kódu.\n\nTřída řídící proces vytváření objektů.\n\n„Instance třídy Director získává od klienta určení, který Builder má použít. Tím je i definováno, který produkt bude vyráběn. Director řídí vytvoření produktu voláním metod pro zhotovení jednotlivých částí z rozhraní Builder. Po vytvoření požadované části výsledného produktu je tato do něho začleněna. Výsledný produkt je možné získat použitím metody getResult. Director je odstíněn od způsobu, jakým se vytvářejí konkrétní části a jak se skládají. Určuje, ovšem kdy se mají části vyrobit a tím řídí proces vytváření produktů.“\n\nAbstraktní rozhraní pro tvorbu objektů (produkt). Metoda buildPart slouží k vytvoření konkrétní části objektu, o její volání se stará Director.\n\nImplementace rozhraní Builder schopná vytvářet další objekty. Vytváří a sestavuje součásti pro tvorbu složitých objektů. Metoda getResult slouží k předání výsledného produktu a volá ji zpravidla klient, který konstrukci objektu vyvolal.\n\n„Která z možných tříd ConcreteBuilder je použita pro vytvoření objektu, může být rozhodnuto na základě použitých dat, která mají být zobrazena. Například pokud má být zobrazeno několik položek, je klientu předán jako Product seznam tvořen „checkBoxy“. V případě více položek bude vytvořen a předán rozbalovací seznam. Samozřejmě kromě zobrazovaných dat mohou hrát roli i jiné faktory. Directoru je předán jako parametr instance ConcreteBuilder a Director, s využitím metod nadefinovaných v rozhraní, řídí proces vytváření produktu.“\n\nKonstrukci provádí konkrétní implementace rozhraní Builder, ale proces konstrukce řídí třída Director. Například klient přijde k automatu a chce kapučíno. O tvorbu kapučína se stará automat (direktor), klient si zvolí nápoj stiskem tlačítka. Automat provádí vždy ty samé kroky, existuje tedy jediné výrobní schéma, ale podle stisku tlačítka mohou být některé kroky vynechány (cukr), některé vzájemně zaměnitelné (kapučíno vs. čaj do kelímku). O realizaci těchto jednotlivých kroků se starají různé implementace třídy Builder (Stavitel čajů, stavitel kafí, apod.). Nápoj je možné odebrat teprve poté, kdy jsou všechny kroky konstrukce dokončeny.\n\nTedy zjednodušeně: Ke konstrukci jednoho objektu slouží právě jeden Builder, proces konstrukce řídí Direktor, objekt ke konstrukci vybírá klient předáním Builderu Direktoru, po ukončení konstrukce si z Builderu pouze vybere výsledek metodou getResult.\n\nStavitelů ke konstrukci jednoho objektu může být voláno i více. Například pokud je výsledný produkt Composite může být při jeho konstrukci voláno více stavitelů, případně stejný stavitel několikrát za sebou. Tak je zajištěno například vytváření složitých objektů grafického rozhraní operačního systému.\n\n„Je vytvořen princip konstrukce objektů, který je variabilní na základě používaných dat nebo nadefinování věcné logiky. Klient je odstíněn od tvorby objektů a pouze prezentuje výsledek.“\n\nÚprava návrhového vzoru stavitel prezentovaná Josuou Blochem by neměla sloužit jako nezbytná náhrada pro původní návrhový vzor. Jejím cílem je vyřešit problém s příliš velkým množstvím konstruktorů, jejich parametrů a naduživání seterů (přiřazení hodnoty) při vytváření objektů.\n\nVelké množství parametrů v konstruktoru, obzvláště jsou-li volitelné, je nepřehledné a těžko použitelné. Problém vzniká před předáním objektu typu builder Direktorovi. Uživatel je nucen builder vytvořit a předat mu hodnoty, které by měl budoucí objekt nést. Kód se, ale výrazně zpřehlední, když výběr Builderu a tvorbu objektu provedeme v jednom kroku.\nNapříklad pro Javu:\nobjekty x a y jsou tedy dva objekty stejného typu, kde v prvním objektu nebyla vytvořena druhá část, to však nebrání jeho použití.\n\nKostra řešení by byla následující:\n\nTakové řešení je navrženo primárně pro Javu a pro jiné jazyky musí být dále upravováno. Dále taky může být rozšířeno a vylepšeno použitím Generických parametrů.\n\n\n\n"}
{"id": "850502", "url": "https://cs.wikipedia.org/wiki?curid=850502", "title": "Motovidlo (rozcestník)", "text": "Motovidlo (rozcestník)\n\nMotovidlo může být:\n"}
{"id": "850509", "url": "https://cs.wikipedia.org/wiki?curid=850509", "title": "John Tong Hon", "text": "John Tong Hon\n\nJohn kardinál Tong Hon ((TZ: 湯漢 ZZ: 汤汉 pinyin: \"Tàng Hàn\"),(31. července 1939 Hongkong) je čínský římskokatolický kněz, biskup Hongkongu, kardinál.\n\nKněžské svěcení přijal 6. ledna 1966 v Římě z rukou papeže Pavla VI.. Studoval filozofii na univerzitě v Hongkongu, doktorát získal na Papežské univerzitě Urbaniana.\nV září 1996 byl jmenovaný pomocným biskupem v diecézi Hongkong, biskupské svěcení mu udělil 9. prosince téhož roku kardinál John Baptist Wu Cheng-chung. Dne 30. ledna 2008 ho papež Benedikt XVI. jmenoval biskupem-koadjutorem diecéze Hongkong. Řízení diecéze se ujal poté, co vzhledem k dovršení kanonického věku odešel na odpočinek jeho předchůdce kardinál Joseph Zen Ze-kiun. Dne 18. února 2012 na konzistoři byl jmenován kardinálem a obdržel kardinálské insignie.\n\n\n"}
{"id": "850511", "url": "https://cs.wikipedia.org/wiki?curid=850511", "title": "Sovětský svaz na Zimních olympijských hrách 1964", "text": "Sovětský svaz na Zimních olympijských hrách 1964\n\nSovětský svaz na Zimních olympijských hrách 1964 reprezentovalo 69 sportovců (53 mužů a 16 žen) v 8 sportech.\n\n"}
{"id": "850513", "url": "https://cs.wikipedia.org/wiki?curid=850513", "title": "Chruščovovské tání", "text": "Chruščovovské tání\n\nChruščovovské tání, období tání nebo jen tání označuje období v dějinách Sovětského svazu po Stalinové smrti, které trvalo od poloviny padesátých let do poloviny let šedesátých 20. století. Ve vnitropolitickém životě Sovětského svazu došlo k určitému uvolnění a oslabení totalitní moci. Pojmenování souvisí s Nikitou Sergejevičem Chruščovem, který v letech 1953—1964 zastával funkci prvního tajemníka ÚV KSSS. \"Tání\" ( ) je název povídky Ilji Erenburga vydané v roce 1954. \n"}
{"id": "850525", "url": "https://cs.wikipedia.org/wiki?curid=850525", "title": "Sovětský svaz na Zimních olympijských hrách 1968", "text": "Sovětský svaz na Zimních olympijských hrách 1968\n\nSovětský svaz na Zimních olympijských hrách 1968 reprezentovalo 74 sportovců (54 mužů a 20 žen) v 8 sportech.\n"}
{"id": "850531", "url": "https://cs.wikipedia.org/wiki?curid=850531", "title": "Julius Riyadi Darmaatmadja", "text": "Julius Riyadi Darmaatmadja\n\nJulius Riyadi kardinál Darmaatmadja SJ (* 20. prosince 1934, Muntilan) je indonéský římskokatolický kněz, jezuita, bývalý arcibiskup Jakarty, kardinál.\n\nV roce 1957 vstoupil do řádů jezuitů, časné sliby složil 8. září 1959, věčné sliby pak 2. února 1975. Kněžské svěcení přijal 18. prosince 1969. Působil jako kněz v arcidiecézi Semarang, přednášel v diecézním semináři, kde byl později také rektorem.\nDne 19. února 1983 byl jmenovaný arcibiskupem arcidiecéze Semarang, biskupské svěcení přijal 29. června téhož roku. Světitelem byl dosavadní arcibiskup Justinus Darmojuwono. V dubnu 1984 se stal také vojenským ordinářem indonéské armády, od ledna 1996 byl arcibiskupem Jakarty.\nDne 26. listopadu 1994 ho papež Jan Pavel II. na konzistoři jmenoval kardinálem. Účastnil se konkláve v roce 2005. V lednu 2006 přijal papež Benedikt XVI. jeho rezignaci na funkci vojenského ordináře indonéské armády. V červnu 2010 vzhledem k dovršení kanonického věku rezignoval také na funkci arcibiskupa Jakarty. Jeho nástupcem se stal arcibiskup Ignatius Suharyo Hardjoatmodjo.\n\n\n"}
{"id": "850544", "url": "https://cs.wikipedia.org/wiki?curid=850544", "title": "Canterburská scéna", "text": "Canterburská scéna\n\nCanterburská scéna označuje britské progresivně rockové hudebníky působící v okolí města Canterbury v období šedesátých a sedmdesátých let dvacátého století. Typické je pro ně kombinace jazz rock fusion a obecně jazzových prvků s psychedelic rockem, někdy jsou zde patrné i vlivy folku nebo blues. Jednou z prvních skupin označovaných tímto termínem byla skupina The Wilde Flowers založená roku 1964. Mezi pozdější skupiny patří například Matching Mole, Soft Machine, Caravan, Gong, Hatfield and the North nebo National Health. Za nejuznávanější alba žánru jsou považována In The Land Of Grey And Pink od Caravanu, Rock Bottom od Roberta Wyatta, Third od Soft Machine, You od skupiny Gong a některá další.\n\n"}
{"id": "850547", "url": "https://cs.wikipedia.org/wiki?curid=850547", "title": "Spenglerův pohár 2012", "text": "Spenglerův pohár 2012\n\nSpenglerův pohár 2012 byl 86. ročník soutěže hokejových klubů, která probíhala od 26. do 31. prosince 2012 ve švýcarském Davosu. Účastnilo se jí šest celků (pět evropských klubů a výběr Kanaďanů hrajících v evropských ligách), které byly rozděleny po třech do dvou skupin. Jedna byla pojmenovaná po Richardu Torrianim, druhá po Hansi Cattinim. Ve skupinách se celky utkaly systémem každý s každým. Nejhorší z jedné skupiny se následně utkal ve čtvrtfinále s druhým ze druhé skupiny. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkali ve finále.\n\n\n"}
{"id": "850556", "url": "https://cs.wikipedia.org/wiki?curid=850556", "title": "Luteránský kostel Nejsvětější Trojice (Paříž)", "text": "Luteránský kostel Nejsvětější Trojice (Paříž)\n\nLuteránský kostel Nejsvětější Trojice (fr. \"Église luthérienne de la Trinité\") je farní kostel luteránské evangelické církve ve 13. obvodu v Paříži, na \"Boulevardu Vincent-Auriol\".\n\n\n"}
{"id": "850561", "url": "https://cs.wikipedia.org/wiki?curid=850561", "title": "Little Red Record", "text": "Little Red Record\n\nLittle Red Record je druhé studiové album britské progresivní rockové skupiny Matching Mole. Jeho nahrávání probíhalo v CBS Studios v Londýně od července do srpna 1972. Album pak vyšlo v listopadu 1972 u vydavatelství CBS Records. Producentem alba byl Robert Fripp.\n\n"}
{"id": "850563", "url": "https://cs.wikipedia.org/wiki?curid=850563", "title": "Sovětský svaz na Zimních olympijských hrách 1972", "text": "Sovětský svaz na Zimních olympijských hrách 1972\n\nSovětský svaz na Zimních olympijských hrách 1972 reprezentovalo 76 sportovců (55 mužů a 21 žen) v 9 sportech.\n\n"}
{"id": "850565", "url": "https://cs.wikipedia.org/wiki?curid=850565", "title": "Reformovaný kostel Zvěstování (Paříž)", "text": "Reformovaný kostel Zvěstování (Paříž)\n\nReformovaný kostel Zvěstování (fr. \"Église réformée de l'Annonciation\") je farní kostel reformované církve v 16. obvodu v Paříži, v ulici \"Rue Cortambert\". Ke kostelu patří též farní dům mezi ulicemi \"Rue Lekain\" a \"Rue de l'Annonciation\" rovněž v 16. obvodu.\n\nProtestantský misionář Eugène Casalis (1812–1891) a ředitel Domu evangelických misií založil v roce 1856 v obci Passy u Paříže protestantskou komunitu, která se v roce 1882 stala farností.\n\nV roce 1891 byl postaven kostel v novorománském slohu zasvěcený Zvěstování Panny Marie.\n\nZdejší varhany vyrobil v roce 1973 Kurt Schwenkedel ze Štrasburku.\n\n"}
{"id": "850568", "url": "https://cs.wikipedia.org/wiki?curid=850568", "title": "Jan Černohorský z Boskovic na Černé Hoře", "text": "Jan Černohorský z Boskovic na Černé Hoře\n\nJan Černohorský z Boskovic na Černé Hoře († 1554) byl moravský šlechtic pocházející z rodu pánů z Boskovic. \nJeho otcem byl Beneš Černohorský z Boskovic mladší, sourozenci Jaroslava byli Tas Černohorský z Boskovic na Černé Hoře, Dobeš Rosický z Boskovic, Jaroslav Černohorský z Boskovic a Barbora. Spolu se svými bratry držel od otcovy smrti roku 1507 značný majetek, jehož centrum tvořil hrad Černá Hora.\n\nJan Černohorský se proslavil ve válce o landshutské dědictví a zejména v bitvě u Řezna (u Schönbergu) 12. září 1504.\n\nZa ženu měl Marii Salomenu a s ní jediného syna Dobeše Jetřicha. Jan Černohorský z Boskovic zemřel roku 1554. Jeho syn Dobeš Jetřich ho přežil o pouhé tři roky jako bezdětný.\n\n\n"}
{"id": "850573", "url": "https://cs.wikipedia.org/wiki?curid=850573", "title": "Druhá Moskevská konference", "text": "Druhá Moskevská konference\n\nDruhá Moskevská konference je známa jako druhé oficiální jednání nejvyšších představitelů Sovětského svazu a Velké Británie za 2. světové války. Zúčastnil se jí jak sovětský vůdce Stalin, tak také britský premiér Winston Churchill. Společně s nimi byl přítomen jednání i americký diplomat Harriman. Uskutečnila se mezi 12. a 17. srpnem 1942 v Moskvě. Jako hlavní cíl si stanovila urovnání sovětsko-britských sporů a vzájemnou vojenskou podporu proti Hitlerovskému Německu.\n\nPo napadení Sovětského svazu Německem v červnu 1941 stanul Stalin tváří v tvář obrovské německé ofenzivě do vnitrozemí země s cílem donutit Rusko ke kapitulaci, známé též jako operace Barbarossa. Bylo jasné, že je třeba pomoci a spojenectví ze strany západních velmocí. Prvním krokem byl v září 1941 Stalinův podpis Atlantické charty, která se zavazovala k boji proti nacistickému režimu v Německu. Na přelomu září a října téhož roku se v Moskvě schází Stalin společně s ministrem zahraničí SSSR Molotovem, s britským ministrem Beaverbrookem a zmíněným Američanem Harrimanem. Jde o první oficiální jednání mezi Británií, USA a SSSR. Churchill se však chce setkat se Stalinem osobně, což se mu v srpnu 1942 podaří.\nJednání se vede v duchu sovětsko-britských sporů, daných převážně jiným typem vlády a jiným přístupem zemí ke svobodě a demokracii. Churchill si také musí zvykat na Stalinovu chladnou upřímnost. Například při dotazu, jak naložili Rusové s bohatými vlastníky půdy kulaky, Stalin suše odvětí: \"My jsme je zabili\". \n\nProblémem, který Stalin zmíní, je nedostatečné zásobování země válečným materiálem ze strany Britů. Čeká však i na příslib otevření druhé fronty ve Francii, což by umožnilo přesun části německých jednotek na tuto frontu a odlehčení těžce zkoušeného ruského vojska. Churchill však realizaci zmíněné varianty odsunul na rok 1943, naopak sám navrhoval, aby místo vylodění v severní Francii se spojenecké jednotky vylodily na jihu Itálie a pokračovaly směrem do vnitrozemí.\nBritské a sovětské vztahy v prvních dnech konference ustrnuly na bodu mrazu, převážně kvůli rozdílnému pohledu na válku, nicméně s příslibem bombardování německých měst britskými letadly si Stalin vztah s Churchillem o poznání zlepšil. \n\nHlavním výsledkem jednání byl závazek obou zemí ke společnému boji proti Německu a také příprava spojeneckých vojsk na boje v severní Africe.\n\n\"„Stalin se mnou nechtěl mluvit. Tak jsem řízení ukončil. Měl jsem toho dost. Jídlo bylo odporné. Neměl jsem tam chodit. Copak si Stalin nevšiml, s kým mluví? S představitelem nejmocnějšího impéria, jaké kdy svět viděl?“ (Churchill ke svému lékaři po druhém dni konference.)\"\n\n\"\"Churchill je evidentně ve vítězoslavné náladě...Všechno bylo velkolepé. Upevnil přátelství se Stalinem. Můj Bože! Byl rád, že tam šel. Stalin byl skvělý. Jaké to bylo potěšení pracovat s takovým velkým člověkem.\" \"Na neskrývané veselí PM (ministerského předsedy) byla rozkoš se dívat...můj Bože a jak se rozplýval! Stalin sem a Stalin tam...\"(britský diplomat Clark Klerr po posledním setkání Churchilla a Stalina na konferenci)\"\n\n"}
{"id": "850587", "url": "https://cs.wikipedia.org/wiki?curid=850587", "title": "Nakladatelství Vyšehrad", "text": "Nakladatelství Vyšehrad\n\nNakladatelství Vyšehrad je nejstarší dosud působící české nakladatelství založené roku 1934 kanovníkem pražské vyšehradské kapituly Bohumilem Staškem. Původně sídlilo na Karlově náměstí v Praze 2, později se přesunulo do současných prostor na Žižkově. Ve své historii se zaměřovalo především na vydávání literatury křesťansky orientované. Nakladatelství mj. jako první vydalo román Karla Schulze \"Kámen a bolest\" nebo první díl \"Služebníků neužitečných\" od Jaroslava Durycha.\n\nObjemem vydaných titulů patří mezi 20 největších českých nakladatelství, zabývá se jak literaturou faktu, tak beletrií. Mezi vlajkové lodě nakladatelství patří filozofie a historie, vydává však také například historické detektivky populárního irského spisovatele Petera Tremayna, detektivní příběhy prestižními cenami a šlechtickým titulem ověnčené Ruth Rendellové nebo druhý román mladého českého spisovatele Františka Kalendy \"Ordál\".\n\nNakladatelství Vyšehrad každý rok vydává nakladatelské ceny nejlepším pracím v kategoriích \"původní práce\", \"překlad\" a \"výtvarné zpracování knihy\". Mezi jeho spřátelené nakladatelství patří například podobně zaměřené Nakladatelství Kalich.\n\n15. 3. 2018 bylo nakladatelství koupeno společností Albatros Media.\n\n\n"}
{"id": "850591", "url": "https://cs.wikipedia.org/wiki?curid=850591", "title": "Circle in the Round", "text": "Circle in the Round\n\nCircle in the Round je kompilační album amerického jazzového trumpetisty Milese Davise. Alba pochází z různých období v rozmezí 27. října 1955 až 27. ledna 1970. Většina skladeb před vydáním tohoto alba v listopadu 1979 nevyšla.\n\n"}
{"id": "850615", "url": "https://cs.wikipedia.org/wiki?curid=850615", "title": "Kostel svatého Václava (Želenice)", "text": "Kostel svatého Václava (Želenice)\n\nKostel svatého Václava je římskokatolický kostel zasvěcený sv. Václavovi v Želenicích v okrese Most. V roce 1993 byl kostel renovován a 7. února 1994 byl prohlášen kulturní památkou ČR.\n\nPrvní písemná zmínka o kostele sv. Václava se nachází v registrech papežských desátků z roku 1352, kdy odváděl ročně 6 grošů. Kolem roku 1385 se stal farním kostelem. V letech 1847–1848 byl na místě původního dřevěného kostela postaven nový zděný kostel jehož donátorem byl kníže Lobkovic z Bíliny. Kostel byl dostavěn v roce 1848 a dne 16. července zde proběhla první mše. Ze starého kostela byly do věže zavěšeny 3 zvony a do kostela přeneseny varhany. V období první světové války byly dva zvony z 18. století rekvírovány společně s píšťalami varhan. V roce 1894 byly koupeny z evangelického kostela v Karlových Varech starší varhany z roku 1860 vyrobeny varhanářem Josefem Müllerem z Chebu. Dva zvony byly odlity v roce 1922 ve zvonařské dílně Richarda Herolda v Chomutově.\n\nKostel se nachází uprostřed obce na návsi a tvoří její dominantu. Jedná se o jednolodní novoklasicistní stavbu obdélného půdorysu. V kostele se nachází socha sv. Rocha z roku 1760, která dříve stála před kostelem. V bývalé faře čp. 27 naproti kostelu dnes sídlí obecní úřad.\n\n"}
{"id": "850621", "url": "https://cs.wikipedia.org/wiki?curid=850621", "title": "Vladimir Velebit", "text": "Vladimir Velebit\n\nVladimir Velebit (19. srpna 1907, Zadar - 29. srpna 2004, Záhřeb) byl jugoslávský komunistický politik, partyzán, právník a diplomat, původem z Chorvatska. \n\nByl synem rakousko-uherského generála. Vystudoval práva a živil se jako právník v chorvatské metropoli Záhřebu. Již během této doby navázal během svých stáží v jižním Srbsku kontakty s levicově orientovanými představiteli jugoslávského politického života, což ho dostalo do hledáčku tehdejšího královského režimu. \n\nV roce 1939 se poprvé setkal v Istanbulu s Titem, se kterým měl později velmi dobré vztahy. Budoucí jugoslávský maršál se také zasloužil o to, aby Velebit byl přijat do komunistické strany.\n\nBěhem druhé světové války (v březnu 1942) se přidal k partyzánskému hnutí. Josip Broz Tito ho pověřoval různými úkoly, týkajícími se kontaktu partyzánů se Spojenci (od června 1943 byl hlavní osobou, zmocněnou pro diplomatické úkoly). Účastnil se také tzv. březnových rozhovorů, během kterých partyzáni vyjednávali s Němci o některých podmínkách bojů, mezi které patřila např. výměna zajatců. \n\nKromě toho se také věnoval organizaci vojenských soudů v řadách partyzánů. Po smrti Loly Ribara převzal jeho funkce. V partyzánské armádě nakonec dosáhl hodnosti generálmajora. \n\nPo skončení konfliktu, když se komunisté chopili moci, se stal náměstkem jugoslávského ministra zahraničí (Stanoje Simiće). Vedl rozhovory v souvislosti s tzv. \"Terstskou krizí\", tedy hraničního sporu mezi Jugoslávií a Itálií. Byl hlavním vyjednavačem tzv. Memoranda o porozumění, ve kterém byla stanovena budoucí hraniční čára mezi oběma zeměmi ve sporné oblasti.\n\nRoku 1948, během roztržky mezi Jugoslávií a Sovětským svazem, ho Sověti označili za špiona Velké Británie. Velebit tak byl nucen na svoji funkci rezignovat. Tato obvinění byla ještě několikrát zopakována přímo Stalinem, a to i poté, co Velebit přestal pracovat v jugoslávských diplomatických službách a své aktivity přesměroval jinam - vedl výbor pro turistiku a pohostinství.\n\nNa počátku 50. let zastupoval Jugoslávii v Itálii a Velké Británii jako velvyslanec. Připravil první Titovu zahraniční cestu na západ (v roce 1953 do Londýna). \n\nV 60. letech (1960 - 1967) se stal výkonným tajemníkem. Evropské hospodářské komise OSN. Také se zabýval řešením politické krizi na Blízkém východě. Když v roce 1967 opustil aktivní diplomatickou službu, byl jak v Jugoslávii, tak i v mezinárodním prostředí znám jako zkušený diplomat. \n\nZemřel 29. srpna 2004 v Záhřebu. Pohřben byl na hřbitově Mirogoj. \n"}
{"id": "850623", "url": "https://cs.wikipedia.org/wiki?curid=850623", "title": "Bell X-5", "text": "Bell X-5\n\nBell X-5 bylo americké experimentální letadlo sloužící k ověření praktické použitelnosti konceptu letadel s měnitelnou geometrií křídel. Bylo to první letadlo s geometrií křídel měnitelnou za letu.\n\nKoncept tohoto modelu navazoval na projekt společnosti Messerschmitt P.1101 s nosnými plochami měnitelnými na zemi v úhlech 35 a 45°. X-5 z tohoto typu vycházel, geometrii křídel však mohl měnit i za letu. Postaveny byly dva letouny X-5, nesoucí sériová čísla 50-1838 a 50-1839. První stroj poprvé vzlétl 20. června 1951. Stroj s číslem 50-1839 se 13. října 1953 zřítil, druhý zůstal v provozu do konce roku 1955. Poslední let provedl 25. října 1955. Z těchto dvou strojů získal americký letecký průmysl informace o nosných plochách s měnitelnou geometrií. Zachovaný první prototyp byl v březnu 1958 předán Národnímu muzeu Letectva Spojených států amerických a je vystaven na Wright-Pattersonově letecké základně.\n\n\n\n"}
{"id": "850634", "url": "https://cs.wikipedia.org/wiki?curid=850634", "title": "Kostel svatého Jakuba Většího (Bedřichův Světec)", "text": "Kostel svatého Jakuba Většího (Bedřichův Světec)\n\nKostel svatého Jakuba Většího je římskokatolický kostel zasvěcený sv. Jakubovi Většímu v Bedřichově Světci v okrese Most. Románsko-gotický kostel pocházející ze 13. století s freskami ze 14. století je nejstarší památkou na území okresu Most. Od roku 1963 je chráněn jako kulturní památka.\n\nStavba kostela spadá do pozdně románského období do 1. polovině 13. století, kdy byl součástí šlechtického dvorce. Po roce 1270 byl přestavěn v raně gotickém slohu. Renesanční věž byla přistavěna na přelomu 15. a 16. století.\n\nV 70. a 80. letech 20. století prováděl Ústav archeologické památkové péče severozápadních Čech se sídlem v Mostě archeologické průzkumy jak uvnitř kostela, tak i v jeho okolí. Ve stejné době probíhal i stavebněhistorický průzkum Památkového ústavu v Ústí nad Labem.\n\nArcheologický výzkum v areálu kostela potvrdil zaniklé šlechtické sídlo, které se nacházelo na jihozápad od kostela. Dvorec se skládal ze dvou úrovní. V dolní ležel skladovací prostor, nahoře obytná část.\n\nO zničený kostel se od roku 2010 za přispění sponzorů začalo starat \"Občanské sdružení pro obnovu kostela sv. Jakuba v Bedřichově Světci\". V roce 2015 však děkan farnosti Grzegorz Czyżewski neprodloužil sdružení výpůjční smlouvu, která proto 28. února 2017 skončila. Od té doby zůstává kostel zavřený.\n\nKostel je místní dominantou, neboť je postaven na terénní vyvýšenině ve středu obce, obklopen hřbitovem.\n\nKostel má tvar jednolodní obdélné stavby s pravoúhlým presbytářem a s pravoúhlou sakristií na jižní straně. Kostelní okna jsou hrotitá. Do západní části chrámové lodi původně vystupovala empora opřená o střední pilíř a nesená klenbou. Emporu později nahradila dřevěná kruchta. V presbytáři je křížová žebrová klenba. Gotický sanktuář je opatřen původní mřížkou. Předsíň na jižní straně je renesanční ze 16. století a má křížovou hřebínkovou klenbou. Na triumfálním oblouku jsou dochovány gotické nástěnné malby a v lodi kostela po levé straně je taktéž gotická freska ze 14. století.\n\nZařízení kostela představoval hlavní oltář s obrazem sv. Jakuba. Hlavní oltář, stejně jako kazatelna, byl raně barokní a pocházel z konce 17. století. Na stěně předsíně kostela se nacházejí dva poškozené náhrobní kameny (pravděpodobně z let 1521 a 1571).\n\n"}
{"id": "850645", "url": "https://cs.wikipedia.org/wiki?curid=850645", "title": "Kyprej prutnatý", "text": "Kyprej prutnatý\n\nKyprej prutnatý (\"Lythrum virgatum\") je vytrvalá, obvykle růžově kvetoucí vlhkomilná rostlina, v České republice již poměrně vzácná.\n\nJe rozšířen od Polska, Česka a Rakouska přes Jihovýchodní Evropu, střední Rusko, Malou Asii a okolí Kavkazu až do Střední Asie a na jih Sibiře.\n\nJeho nejčastějším biotopem jsou zaplavované louky okolo tekoucích nebo stojatých vod, pobřežní křoviny, okraje lužních lesů a podmáčena pole. Je schopen vyrůstat i na vlhkých místech spojených s lidskou činností jako jsou okraje cest nebo zanedbané skládky. Snáší během léta úplné vyschnutí půdy a neškodí mu ani částečně zasolená místa. Je náročný na dostatek živin v půdě a plné oslunění. Vyrůstá převážně v teplejších, níže položených místech.\n\nVýskyt v České republice je na hranici souvislého areálu rozšíření. V minulosti rostl na Moravě v Hornomoravském a Dolnomoravském úvalu a ve Slezsku v povodí horní Odry na Ostravsku. V současnosti se vyskytuje jen spoře a to pouze v jihovýchodní části Moravy.\n\nVytrvalá lysá bylina s lodyhou vysokou od 50 do 120 cm vyrůstající z dřevnatějícího oddenku. Lodyha je na průřezu čtyřhranná a ve své horní části se prutovitě rozvětvuje. Je porostlá přisedlými, křižmostojnými listy které se v horní části postupně zmenšují a přecházejí v podobné listeny. Listové čepele jsou celokrajné, úzce kopinaté až čárkovité, na bázi klínovitě zúžené a bývají délky od 2 do 13 cm a šířky 0,5 až 2 cm.\n\nŠestičetné květy s češulí vyrůstající na koncích lodyh jsou sestaveny do svazečků které vytvářejí řídké klasy dlouhé až 20 cm. Kalich je tvořen blanitými, široce trojúhelníkovitými lístky načervenalé barvy. Koruna je složena z lístků kopisťového tvaru o délkách 6 až 10 mm mající barvu sytě růžovou až červenofialovou. V květu je 12 tyčinek, 6 kratších a 6 delších. Rostliny vykvétají v červenci a srpnu, opylovány jsou čmeláky, včelami a motýly.\n\nPlodem jsou podlouhlé vejčité mnohosemenné tobolky otvírajícími se dvěma chlopněmi. Rostlina se rozmnožuje semeny nebo odnožujícími oddenky, v zahradnické praxi rozdělením rostliny.\n\nTato trvalka se v některých zemích pěstuje jako okrasná rostlina v odstínech růžové barvy na okrajích rybníčků, jezírek nebo v umělých rašeliništích a močálech. Lze je použít i jako řezané květiny.\n\nVlivem meliorací a výstavbou novomlýnských nádrží se zásadně zmenšilo území vhodné pro jeho zdárný růst. V ČR je kyprej prutnatý zařazen \"Černým a červeným seznamem cévnatých rostlin České republiky z roku 2000\" mezi silně ohrožené druhy (C2 – EN).\n\n \n"}
{"id": "850647", "url": "https://cs.wikipedia.org/wiki?curid=850647", "title": "Kyprej", "text": "Kyprej\n\nKyprej (\"Lythrum\") je rod tvořený asi 36 druhy jednoletých nebo vytrvalých rostlin s květy růžové až fialové barvy, jsou rozšířené převážně v mírném a teplém pásmu na obou stranách zeměkoule.\n\nV České republice je možno ve volné přírodě nalézt, i když některé nelehce, tyto 4 druhy:\n\nJsou to hygrofyty anebo helofyty s habitem menších keřů nebo bylin které mohou být jednoleté nebo vytrvalé. Kmínky, lodyhy (někdy hranaté) a větve jsou převážně lysé, často bývají prutnaté. Listy bez palistů jsou polopřisedlé nebo s krátkými řapíky a vyrůstají střídavě, vstřícně nebo v přeslenech po třech. Listové čepele jsou celistvé a mívají tvar eliptický, podlouhlý, vejčitý nebo čárkovitý.\n\nČtyř až šestičetné květy bývají různočnělečné, dvoutvaré nebo třítvaré. Jsou oboupohlavné a vyrůstají v úžlabí listů nebo na koncích lodyh, jednotlivě, v několikakvětých vidlanech nebo svazečcích či terminálních klasech. V květu bývá vyvinuta češule, okvětí má zřetelný kalich i korunu vyrůstající v samostatných přeslenech. Trubkovitý nebo zvonkovitý kalich má stejné, nepřekrývající se trojúhelníkovité lístky. Koruna (zřídka chybějící) má lístky vejčité nebo obvejčité barvy růžové, fialové nebo modré. Výhradně plodné tyčinky, převážně nestejných délek, vyrůstají uvnitř češule v jednom až třech kruzích a bývá jich 2 až 12. Prašníky se otvírají podélnými štěrbinami. Synkarpní gyneceum je tvořeno dvěma plodolisty, semeník je dvoupouzdrý (po 5 až 50 vajíčkách), placentace je axiální. Jedna čnělka nese hlavičkovou bliznu. Květy jsou opylovány hmyzem.\n\nPlody jsou tobolky, někdy uzavřené v češuli, otvírají se dvěma chlopněmi, hladká drobná semena nemají endosperm. Rozmnožují se semeny nebo plazivými oddenky.\n\nNěkteré druhy kypreje se občas vysazují jako květem ozdobná rostlina do vlhkých zahradních partií, jiné se již jen v omezené míře ještě používají v lidovém léčitelství. O nerovnoměrném rozšíření a o dosud nepoznaných specifikách jednotlivých druhů svědčí i skutečnost, že druhy (např. kyprej yzopolistý) které na jednom kontinentě zacházejí na úbytě (Evropa), na jiných se stávají nepříjemně se rozšiřujícím invazivním plevelem (Amerika, Austrálie).\n\n \n"}
{"id": "850652", "url": "https://cs.wikipedia.org/wiki?curid=850652", "title": "Seznam řek v Argentině", "text": "Seznam řek v Argentině\n\nSeznam řek v Argentině (španělsky řeka ). Tabulka obsahuje řeky, které mají na území Argentiny délku 500 km a více a také některé kratší.\n\n"}
{"id": "850661", "url": "https://cs.wikipedia.org/wiki?curid=850661", "title": "Jean François Campos", "text": "Jean François Campos\n\nJean Francois Campos (* 1966, Aix-en-Provence, Francie) je francouzský módní a portrétní fotograf působící v New Yorku. Jeho práce byly vystavovány v mnoha mezinárodních galeriích a muzeích, jako je například International Center of Photography v New Yorku nebo Centre national de la photographie v Paříži.\n\n\n\nCamposova první monografie \"Après la Pluie\" (Actes Sud Editions) byla vydána v roce 1997 jako retrospektiva jeho díla ve francouzských novinách Libération s předslovem Jeana Rouauda. Následně na to Campos vydal \"Je ne vois pas ce qu’on me trouve\" (Actes Sud Collection Cinéma et Photographie, 1997) - sbírku fotografií pořízených v zákulisí stejnojmenného filmu režiséra Christiana Vincenta a ke které doslov napsal Christian Caujolle.\n\n"}
{"id": "850663", "url": "https://cs.wikipedia.org/wiki?curid=850663", "title": "Masoví vrazi, Hannibal Lecter - skutečné příběhy", "text": "Masoví vrazi, Hannibal Lecter - skutečné příběhy\n\nMasoví vrazi, Hannibal Lecter - skutečné příběhy (anglicky \"Serial Killers: The Real Life Hannibal Lecters\") je kanadsko-americký dokumentární film z roku 2001 režiséra Seana Buckleyho. Zabývá se motivy jednání sériových vrahů-kanibalů a jejich porovnáním s fiktivním filmovým kanibalem Hannibalem Lecterem.\n\nVe filmu je věnován prostor celkem pěti masovým vrahům, jsou to: John Wayne Gacy (přezdívaný „Klaun zabiják“), Jeffrey Dahmer („Zrůda z Milwaukee“), Ted Bundy, Andrej Čikatilo („Rudá jizva“) a Albert Fish („Šedý muž“, „Vlkodlak z Wysterie“). Mimo ně jsou zde ještě ukázány fotografie Charlese Mansona, Edwarda Geina a Richarda Ramireze.\n\nKriminalista Jack Levin ve snímku vysvětluje pohnutky masových vrahů, jejich přeměnu ve vraždící monstra, která navenek vypadají naprosto obyčejně a zcela nenápadně. Společným prvkem bývá narušené dětství, fyzické a (nebo) psychické týrání, izolovanost. Bývají vychováváni v rozvrácených rodinách, kde se vyskytují psychické poruchy nebo alkoholismus.\n\nLidé mají často zafixováno, že sérioví vrazi musí být něčím navenek nápadní, ale opak je pravdou. \n\nVe filmu jsou jmenovány hororové filmy \"Noc oživlých mrtvol\" (anglicky \"Night of the Living Dead\"), \"Texaský masakr motorovou pilou\" (anglicky \"The Texas Chain Saw Massacre\") a \"Mlčení jehňátek\" (anglicky \"The Silence of the Lambs\"), v posledním zmíněném filmu je protagonistou vysoce inteligentní fiktivní vrah Hannibal Lecter. Ten je ve snímku poněkud zidealizován, ač kanibal, má jistou eleganci a protiví se mu hulvátství. To jej činí ještě děsivějším a jen utvrzuje mýtus, že masoví vrahové jsou nadprůměrně inteligentní. Pracovník FBI Robert K. Ressler hovoří o tom, že neví o žádném sériovém vrahovi, jenž by měl tak vysoké společenské postavení.\n\nJack Levin vysvětluje stupňující se agresivitu a sadismus vůči obětem touhou drtivé většiny vrahů po zmocnění se oběti a jejím naprostém ovládnutí. Po vraždě a nekrofilii je dalším stupněm kanibalismus. Ten se dosud vyskytuje i u některých primitivních kmenů, které jej praktikují i přímo jako akt agrese, např. jako součást válečného tažení proti nepříteli. Agresivita je součástí každého jedince a v ní dřímají i pudy, které nemají s civilizovaným chováním nic společného.\n\nV dokumentu vypovídají o svých pocitech i příbuzní jedné z obětí Jeffreyho Dahmera - Eddieho Smitha. Od vyšetřovatelů se těsně před soudem dozvěděli, že vrah Eddiemu uřízl hlavu a dal ji do skříně. Po třech dnech se rozhodl ji upéct v troubě. Dahmer byl netypickým sériovým vrahem. Jako jeden z mála sériových vrahů projevil lítost nad svými činy, veřejně se omluvil a policii poskytl podrobný popis všech svých hrůzných činů. Vyšetřovatelé nedokázali přijít pouze na jedinou věc, co se s ním dělo těsně před vraždami. Samotný Dahmer tvrdil, že si na to nevzpomíná a žádní svědkové (až na jednoho - toho posledního, díky němuž byl odhalen) nepřežili. Policisté se domnívali, že prožíval nějaký druh transu. Dahmer byl zavražděn spoluvězněm během výkonu trestu.\n\nSériová vražda je podle Jacka Levina vzácný fenomén. Vzhledem k tomu, že je studován teprve od 90. let 20. století, je také obestřen rouškou mysteriózna a zároveň fascinace. Masoví vrahové se zdají být neskuteční, nicméně chodí nenápadně po ulicích a pohybují se ve společnosti. Robert K. Ressler konstatuje, že vraha nepoznáte, dokud se s ním nesetkáte. V tom případě je to jako osud, jako smrtelná automobilová nehoda. Je to váš konec.\n\n"}
{"id": "850693", "url": "https://cs.wikipedia.org/wiki?curid=850693", "title": "Petr Hejníček", "text": "Petr Hejníček\n\nPetr Hejníček (* 23. června 1967) je bývalý český fotbalista, brankář. Po skončení aktivní kariéry působí jako trenér brankářů a mládeže.\n\nV československé lize hrál za SK Dynamo České Budějovice. V československé lize (debut 7. září 1991) nastoupil v 8 utkáních v sezóně 1991/92.\n\n"}
{"id": "850694", "url": "https://cs.wikipedia.org/wiki?curid=850694", "title": "Lake Bosworth", "text": "Lake Bosworth\n\nLake Bosworth je obec v okrese Snohomish v americkém státě Washington. V roce 2010 měla 667 obyvatel, z nichž 95 % tvořili běloši, 1 % původní obyvatelé a necelé 1 % Asiaté. 4 % obyvatelstva byla hispánského původu. Z celkové rozlohy 1,7 km² tvořila 20 % voda.\n"}
{"id": "850695", "url": "https://cs.wikipedia.org/wiki?curid=850695", "title": "Elisabeth Meyer", "text": "Elisabeth Meyer\n\nElisabeth Meyer (1899 Tønsberg, Norsko – 1968) byla norská fotografka, která je nejznámější svými fotožurnalistickými činy z cest po Íránu a Indii ve dvacátých a třicátých letech 20. století. Mezi portrétované patří Mahátma Gándhí a Kemal Atatürk. Podle neověřených zdrojů se mohlo jednat o první ženu ze Západu cestující přes Írán.\n\nNarodila se v roce 1899 v norském Tønsbergu do bohaté rodiny. Její otec jí věnoval sklopný fotoaparát Kodak, který mohla používat na svých cestách. Vypadá to, že se také díky tomu dárku rozhodla o své budoucí profesi. V roce 1932 vstoupila do fotografického klubu \"Camera Club\" v Oslu. V roce 1937 odjela do Berlína studovat fotografii na Reimann School, kde v té době studoval také Walter Peterhans a Otto Croy. Před návratem do Norska pracovala v Budapešti jako učeň maďarského fotografa Jószefa Pécsiho. Období války strávila v Norsku.\n\n\n"}
{"id": "850696", "url": "https://cs.wikipedia.org/wiki?curid=850696", "title": "Lake Goodwin", "text": "Lake Goodwin\n\nLake Goodwin je obec v okrese Snohomish v americkém státě Washington. V roce 2000 měla 3 354 obyvatel, z nichž 95 % tvořili běloši, 1 % původní obyvatelé a necelé 1 % Asiaté. 2 % obyvatelstva byla hispánského původu. Z celkové rozlohy 13,6 km² tvořila 24 % voda.\n"}
{"id": "850699", "url": "https://cs.wikipedia.org/wiki?curid=850699", "title": "Sovětský svaz na Zimních olympijských hrách 1976", "text": "Sovětský svaz na Zimních olympijských hrách 1976\n\nSovětský svaz na Zimních olympijských hrách 1976 reprezentovalo 79 sportovců (59 mužů a 20 žen) v 9 sportech.\n\n"}
{"id": "850706", "url": "https://cs.wikipedia.org/wiki?curid=850706", "title": "Getting Better", "text": "Getting Better\n\nGetting Better je píseň od skupiny The Beatles začleněná do hudebního alba Sgt. Pepper's Lonely Hearts Club Band z roku 1967. Hudba a slova jsou dílem autorské dvojice Lennon/McCartney.\n\nNázev skladby inspiroval bubeník Jimmy Nicol, který během předchozího turné The Beatles dočasně zastupoval Ringo Starra. Po každém koncertu komentoval svůj výkon slovy \"it's getting better\" (zlepšuje se to). Text písně má formu deníkové zpovědi. Antonín Matzner v textu spatřuje autobiografické prvky s odkazy na život Johna Lennona, který je jejím autorem.\n"}
{"id": "850707", "url": "https://cs.wikipedia.org/wiki?curid=850707", "title": "Michal Káník", "text": "Michal Káník\n\nMichal Káník (* 28. listopadu 1972) je bývalý český fotbalový záložník. Po skončení hráčské kariéry působil jako funkcionář v SK Strakonice 1908.\n\nV lize hrál za FK Dukla Praha, SK Dynamo České Budějovice, Příbram a FC Viktoria Plzeň. V československé (debut 25. října 1992) a české fotbalové lize nastoupil v 79 utkáních a dal 1 gól. Ve druhé lize hrál i za FC Baník Most.\n\nPo skončení hráčské kariéry působil jako funkcionář v SK Strakonice 1908. Jako předseda klubu byl v roce 2014 odsouzen za krácení daní k podmíněnému trestu odnětí svobody, v roce 2016 pak byl odsouzen za manipulování zápasů ve prospěch sázkové mafie k tříletému pobytu za mřížemi.\n\n"}
{"id": "850708", "url": "https://cs.wikipedia.org/wiki?curid=850708", "title": "Sovětský svaz na Zimních olympijských hrách 1980", "text": "Sovětský svaz na Zimních olympijských hrách 1980\n\nSovětský svaz na Zimních olympijských hrách 1980 reprezentovalo 86 sportovců (63 mužů a 23 žen) v 9 sportech.\n\n"}
{"id": "850710", "url": "https://cs.wikipedia.org/wiki?curid=850710", "title": "Roman Kaizar", "text": "Roman Kaizar\n\nRoman Kaizar (* 11. ledna 1967, Ostrava) je bývalý český fotbalista, záložník.\n\nV československé a české lize hrál za Baník Ostrava, FC Vítkovice a SK Dynamo České Budějovice. V československé lize debutoval 10. srpna 1988, nastoupil v 52 utkáních a dal 2 góly. V české lize nastoupil v 20 utkáních a dal 1 gól. Dále hrál ve druhé lize za FC Baník Havířov a FK Fotbal Třinec.\n\n\n"}
{"id": "850725", "url": "https://cs.wikipedia.org/wiki?curid=850725", "title": "Sovětský svaz na Zimních olympijských hrách 1984", "text": "Sovětský svaz na Zimních olympijských hrách 1984\n\nSovětský svaz na Zimních olympijských hrách 1984 reprezentovalo 99 sportovců (74 mužů a 25 žen) v 10 sportech.\n\n"}
{"id": "850726", "url": "https://cs.wikipedia.org/wiki?curid=850726", "title": "Jiří Povišer", "text": "Jiří Povišer\n\nJiří Povišer (* 8. listopadu 1970) je bývalý český fotbalista, záložník.\n\nHrál za SK Dynamo České Budějovice, SK Slavia Praha, SK Sigma Olomouc a v německé regionální soutěži za FC Sachsen Leipzig. V československé (debut 3. března 1991) a české lize nastoupil ve 209 utkáních a dal 14 gólů.\n\nPo skončení profesionální kariéry hrál tři sezóny 2003 - 2006 v rakouském Waidhofenu. Od léta 2006 hrál za TJ Hluboká nad Vltavou v krajském přeboru, kde v té době působil také jeho soused a bývalý spoluhráč z Dynama Karel Vácha. V prvním kole ročníku 2009/10 si však poranil koleno a v říjnu 2009 v českobudějovické nemocnici absolvoval operaci křížových vazů. Po rekonvalescenci nastupoval již jen za hlubocký B-tým v okresním přeboru. Na jaře 2012 se však Povišer vrátil do A-týmu a společně s Martinem Vozábalem, jehož klub pro jarní část angažoval, výrazně přispěl k záchraně v krajském přeboru. Povišer krajský přebor za Hlubokou hraje i v sezóně 2012/13.\n\n"}
{"id": "850738", "url": "https://cs.wikipedia.org/wiki?curid=850738", "title": "Anton Dragúň", "text": "Anton Dragúň\n\nAnton Dragúň (* 11. června 1942 Bánkeszi, dnes Bánov) je slovenský fotbalový trenér a bývalý prvoligový fotbalista.\n\nZačínal v rodném Bánově, na vojenské službě hrál za Malacky. Potom hrál za ČH Bratislava, ligu v TŽ Třinec a kariéru končil v roce 1970 v Nových Zámcích kvůli zranění.\n\nTrénoval Nové Zámky, Duklu Banská Bystrica, DAC Dunajská Streda, Prievidzu, Trenčín, Dubnicu, Slovan Bratislava, Zlaté Moravce, Šaľu, Galantu, Hurbanovo a řecký Iraklis Soluň. V nejvyšší soutěži odkoučoval více než 320 utkání (90 v československé lize, zbytek ve slovenské lize).\n\n"}
{"id": "850741", "url": "https://cs.wikipedia.org/wiki?curid=850741", "title": "Alagna Valsesia", "text": "Alagna Valsesia\n\nAlagna Valsesia je italská obec v provincii Vercelli v oblasti Piemont. Území obce sousedí se švýcarským kantonem Valais.\n\nK 31. prosinci 2011 zde žilo 425 obyvatel.\n\nGressoney-La-Trinité (AO), Macugnaga (VB), Rima San Giuseppe, Riva Valdobbia\n"}
{"id": "850743", "url": "https://cs.wikipedia.org/wiki?curid=850743", "title": "Sovětský svaz na Zimních olympijských hrách 1988", "text": "Sovětský svaz na Zimních olympijských hrách 1988\n\nSovětský svaz na Zimních olympijských hrách 1988 reprezentovalo 101 sportovců (78 mužů a 23 žen) v 10 sportech.\n\n"}
{"id": "850761", "url": "https://cs.wikipedia.org/wiki?curid=850761", "title": "Xandria", "text": "Xandria\n\nXandria je německá symfonicmetalová kapela, která byla založena Marcem Heubaumem v roce 1994.\n\nPo několika nahraných demech a jejich velkém úspěchu na některých hudebních portálech se skupina v roce 2003 rozhodla vydat své první album nesoucí název \"Kill the Sun\", které dosáhlo 98. pozice na německých hudebních hitparádách. Nadcházející album \"Ravenheart\" (2004) se udrželo v německých hudebních žebříčcích po sedm týdnů na 36. příčce. V roce 2005 vydali třetí album, \"India\", které dosáhlo 30. příčky na hitparádách. Své čtvrté album začala Xandria nahrávat 14. prosince 2006 a oficiálně bylo vydáno 25. května 2007, přičemž se drželo 41. příčky v německých hitparádách.\n\nLisa Middelhauve kvůli osobním důvodům odešla z kapely 30. dubna 2008 a způsobila kapele nemalé potíže díky tomu, že zastávala pozici frontwomanky. Náhradu za Lisu si skupina našla v únoru 2009 a byla to zpěvačka Kerstin Bischof, taktéž známá jako \"Lakonia\" z předchozí kapely Axxis. Nicméně po pouhém roce působení se Kerstin Bischof rozhodla opustit skupinu a budovat kariéru v jiném odvětví, přičemž ji na sérii koncertů v létě roku 2010 nahradila opět Lisa Middelhauve. 19. prosince 2010 Xandria oznámila přijetí tehdy devětadvacetileté zpěvačky Manuely Kraller, která se skupinou poprvé živě vystoupila na akci \"Classic Meets Pop\", jež se konala 7. ledna 2011 ve městě Bielefeld v Německu.\n\nDne 25. října 2013 kapela na svých oficiálních stránkách oznámila, že Manuela Kraller opouští kapelu z osobních důvodu; chtěla se věnovat své sólové kariéře a dalším blíže nepřiblíženým aktivitám. Jako náhradu za Manuelu Kraller kapela oznámila původní zpěvačku z Ex Libris, tedy Dianne van Giersbergen pocházející z Nizozemska. Ani ta ovšem ve skupině nevydržela dlouho a v září 2017 zpěvačka oznámila, že kapelu opouští. Důvodem tentokrát byly neshody ohledně budoucnosti kapely, především se jednalo o téma koncertních turné. Jako dočasná náhrada byla oznámena zpěvačka Aeva Maurelle.\n\n\n\n"}
{"id": "850762", "url": "https://cs.wikipedia.org/wiki?curid=850762", "title": "Višvanáth Pratáp Singh", "text": "Višvanáth Pratáp Singh\n\nVišvanat Pratap Singh (25. června 1931 – 27. listopadu 2008) byl indický politik. V letech 1989–1990 byl premiérem Indie, 1984–1987 ministrem financí, roku 1987 a v letech 1989–1990 ministrem obrany. V letech 1980–1982 stál v čele vlády indického státu Uttarpradéš, 1989–1990 v čele státní plánovací komise. Byl představitelem strany Janata Dal.\n\n\n"}
{"id": "850763", "url": "https://cs.wikipedia.org/wiki?curid=850763", "title": "Syndrom odkládané spánkové fáze", "text": "Syndrom odkládané spánkové fáze\n\nSyndrom odkládané spánkové fáze (), patří mezi poruchy cirkadiánního spánkového rytmu. Lidé trpící tímto syndromem obvykle usínají několik hodin po půlnoci a mají výrazné potíže s ranním vstáváním. K večeru jsou opět čilí, díky čemuž zůstanou dlouho vzhůru, a začarovaný kruh se opakuje.\n\nPro tyto jedince je velmi obtížné vstávat v souladu s tradičním počátkem typického pracovního nebo školního dne, čímž se dostávají do konfliktu s časovými požadavky většinové společnosti. Pokud však mohou žít v souladu se svým vlastním spánkovým rytmem, spát např. od 4. hodiny ranní do poledne, jejich spánek je kvalitní, budí se spontánně a s obvyklou ospalostí během dne nemají problémy. Může však souviset s psychopatií či antisociálními rysy. Příčinou může být také kofein, který posouvá cirkadiánní biologické hodiny.\n\nPokud se tito jedinci snaží donutit se ke sladění s konvenčním časovým rozložením spánku a bdění, nacházejí se ve stavu, který je přirovnáván k životu s trvalým šestihodinovým jet lagem, k jehož projevům patří únava, dezorientace a podrážděnost. Syndrom je proto také někdy nazýván „sociální jet lag“.\n\nLidé s DSPD bývají označování jako noční sovy, protože nejvíce aktivní, tvůrčí a výkonní bývají s příchodem večera a noci. Na rozdíl od běžné populace nejsou schopni usnout dříve než ve svůj obvyklý čas, ani když mají spánkový deficit. V čase buzení ovšem často potřebují pomoc členů rodiny, případně mívají nastaveno i několik budíků.\n\nDSPD bývá chronickým, nezřídka celoživotním problémem a postihuje jak ženy, tak muže. Trpí jím asi 0,15 % dospělých, což odpovídá třem lidem z 2 000. Syndrom byl poprvé popsán v roce 1981 Dr. Elliotem D. Weitzmanem.\n\nTento syndrom může v souvislosti s rozkolísáním hladin melatoninu (který se vytváří nejvíce za tmy) také způsobovat depresi. Někdy naopak může vést k rozvoji syndromu chronická stresová reakce, následující např. po rozchodu s blízkým člověkem. \"„Klienti sice pociťují únavu např. již v deset večer, ale přesto se brání spánku – zabalí se do deky a klímají u televize, i když to dříve nikdy nedělali.“\" Celkové oslabení organismu, které současně snižuje jeho imunitu, pak reaktivní depresi ještě prodlužuje.\n\n\"V tomto článku jsou použity informace z článku na anglické Wikipedii.\"\n"}
{"id": "850769", "url": "https://cs.wikipedia.org/wiki?curid=850769", "title": "Sjednocený tým na Zimních olympijských hrách 1992", "text": "Sjednocený tým na Zimních olympijských hrách 1992\n\nSjednocený tým na Zimních olympijských hrách 1992 zahrnoval sportovce některých republik, které byly součástí nedlouho před tím rozpadlého Sovětského svazu (Rusko, Ukrajina, Bělorusko, Kazachstán, Uzbekistán a Arménie). Reprezentovalo jej 129 sportovců (86 mužů a 43 žen) v 12 sportech.\n\n"}
{"id": "850774", "url": "https://cs.wikipedia.org/wiki?curid=850774", "title": "Palác Padowetz", "text": "Palác Padowetz\n\nPalác Padowetz je budova v centru Brna na nároží ulic Masarykovy a Bašty. Je chráněn jako kulturní památka České republiky.\n\nObjekt byl postaven jako první hotel v Brně v letech 1838–1839 Lorenzem Padowtzem a jako jeden z mála měl právo honosit se titulem „U císaře rakouského“. Velkoryse pojaté stavbě odpovídalo její architektonické řešení v duchu pozdního klasicismu. Antické prvky se uplatnily ve sloupovém vestibule i na fasádách.\n\nProdloužení severní parní dráhy císaře Ferdinanda z Vídně až do Brna a zřízení blízkého prvního nádraží v letech 1837–1839, zboření bývalé Židovské brány, vybudování parku na Františkově (prostor mezi ulicí Husovou a kostelem sv. Petra a Pavla) – to vše totiž nebývale zhodnotilo význam této části Brna a zahájilo prudký stavební rozvoj v této oblasti.\n\nHotel „U císaře rakouského“ podnikatele a statkáře Lorence Padowtze byl postaven v roce 1839 snad podle projektu architekta Josefa Seiferta jako první budova na nově vzniklé ulici Bašty. Kromě Paláce Padowetz zde byly téměř současně s ním postaveny další čtyři luxusní domy významných stavebníků – vlastní dům stavitele Josefa Jakoba – Bašty č. 4, dům Hedviky Rohrerové, č. 6 a dům továrníka Karla Offermanna, č. 8, všechny z let 1839–1840.\n\nNejvýznamnější z těchto novostaveb je nárožní hotel, jehož sedmnáctiosému hlavnímu průčelí dominuje nárožní balkon a především hlavní vstupní portál. Objekt představuje kombinaci pozdně klasicistního stylu s romantizujícími prvky, jejichž bohatý štukový dekor ostře kontrastuje se strohým „kasárenským“ stylem sousedních činžáků. To vše ještě více zdůrazňuje figurální sochařská výzdoba nad hlavním vstupem – vjezdem, zdobeným iónskými sloupy. Budova byla původně postavena třípatrová. Patrně před polovinou 60. let 19. století byl hotel zvýšen o čtvrté patro, přičemž byla využita původní výzdoba. Součástí hotelu byla také zahradní restaurace, v níž stával pavilon. Roku 1935 byl přestavěn interiér kavárny, tehdy zvané \"Alcron\", podle návrhu architekta Othmara Skrabala. \n\nHotel úspěšně fungoval včetně restaurace a kavárny až do roku 1939. Tehdejší majitelka domu, Albína Padowcová, podle informaci z Moravského zemského archivu pro svůj židovský původ po příchodu Němců spáchala sebevraždu. Německá okupační moc za války se však hotelu vyhnula. Její podíl se dostal do držení Spořitelny města Brna, jež hotel provozovala do konce války.\n\nPo osvobození Brna zabralo hotel a kavárnu repatriační středisko Ministerstva sociální péče. Nájem restaurace a majetek hotelu převzala národní správa pro ONV Brno. V dubnu 1946 provoz převzala zpět Spořitelna města Brna, hotel byl zrušen a začal fungovat jako administrativní budova.\n\nV roce 1954 byl palác převeden na firmu Ocelostavby n. p. Brno, v roce 1961 byl využíván Královopolskou strojírnou – závodem chemického zařízení. Rok 1968 znamenal převedení budovy na CHEMONT Brno, n. p. V roce 1973 bylo přistavěno na budově hotelu další patro nástavbou s nižšími stropy. Po celou tuto dobu v horních patrech fungovaly kanceláře, komerční plochy v přízemí – restaurace, bistro, obchodní plochy – využívaly RaJ Brno.\n\nV rámci kuponové privatizace se po listopadu 1989 dostala tato památkově chráněná budova do soukromých rukou. Od konce roku 1996 se stala majitelem společnost Palác Padowetz, a. s., jež zde stále pronajímala kanceláře a komerční plochy. Se záměrem obnovit po letech opět činnost hotelu (hotelový řetězec Radisson Hotels) koupila budovu společnost Red Group, jež však z finančních důvodů svoji představu neuskutečnila.\n\nNový majitel od roku 2010 budovu rekonstruuje.\n"}
{"id": "850777", "url": "https://cs.wikipedia.org/wiki?curid=850777", "title": "Národní strana", "text": "Národní strana\n\nNázev Národní strana může označovat více politických subjektů:\n\nSlova Národní strana je součástí názvu některých politických sujektů:\n"}
{"id": "850787", "url": "https://cs.wikipedia.org/wiki?curid=850787", "title": "Roman Pekárek", "text": "Roman Pekárek\n\nRoman Pekárek (* 23. listopadu 1966, Kolín) je český politik, od 7. listopadu 2012 do 28. srpna 2013 poslanec Parlamentu České republiky. V letech 2006–2010 působil Pekárek jako místostarosta Kolína. Je jednatelem firmy, která v minulosti vydávala kolínský městský zpravodaj.\n\nDva dny po svém nástupu do Poslanecké sněmovny, v souvislosti s tlakem na svůj odchod v souvislosti s nepravomocným odsouzením na šest let vězení, požádal o pozastavení svého členství v ODS. Mandátu se však nevzdal.\n\nV odvolacím řízení u pražského Vrchního soudu byl Pekárek 18. prosince 2012 za přijímání úplatku a zneužití pravomoci veřejného činitele odsouzen k pěti letům vězení. Musel také zaplatit peněžitý trest ve výši 250 tisíc korun. Po dobu pěti let rovněž nesmí vykonávat žádnou funkci ve spojitosti se samosprávou. V České republice je vůbec prvním zákonodárcem, který byl odsouzen během výkonu funkce. Dne 18. února 2013 nastoupil do vězení v Hradci Králové, na svobodu se dostal v srpnu 2015 na podmínečné propuštění.\n\nDo sněmovny se Pekárek dostal za ODS díky tomu, že tři středočeští poslanci, „rebelové“ Petr Tluchoř, Ivan Fuksa a Marek Šnajdr složili své mandáty. V květnu 2012 mu přitom soud nepravomocně udělil šestiletý trest vězení za to, že si údajně v roce 2009 řekl o milionový úplatek za výhodnější prodej městských pozemků. Pekárek se proti rozsudku odvolal k Vrchnímu soudu.\n\nNa Pekárka mezitím sílil tlak, aby se mandátu vzdal. Tyto výzvy zazněly ihned po jeho vstupu do sněmovny z různých politických stran, a to včetně ODS. „Budeme ho přesvědčovat, aby pozastavil své členství v ODS, aby zrovna tak nepůsobil v poslaneckém klubu a vůbec ve Sněmovně,\" řekl premiér a předseda ODS Petr Nečas. „Požádám ho, aby se vzdal poslaneckého mandátu, aby svým osobním příběhem nezatěžoval ODS a její poslanecký klub,\" řekl předseda tohoto poslaneckého klubu ODS Zbyněk Stanjura. Také podle místopředsedy ODS Martina Kuby by Pekárka měl nahradit další člověk v řadě. Další v listopadu 2012 nastupující poslanec ODS Pavel Bohatec uvedl, že kdyby byl na jeho místě, mandát by přenechal někomu jinému.\n\nJeště před složením slibu Pekárka vyzval místopředseda sněmovny Lubomír Zaorálek, aby mandát nepřijal. Takový krok podle něj snižuje politickou kulturu v zemi. Předseda koaliční TOP 09 Karel Schwarzenberg řekl, že doufá, že Pekárek sám ze sněmovny odejde.\n\nDva dny po vstupu do sněmovny, 9. listopadu 2012, Pekárek pozastavil své členství v ODS. Poslanecký klub strany jej ale vyzval, aby stranu opustil a odešel i ze sněmovny. Místopředsedkyně ODS Miroslavy Němcové mu pohrozila, že bude ze strany vyloučen. Předseda kolínského sdružení ODS Martin Smetana ale prohlásil, že má-li Pekárek pozastavené členství, pak ani je-li pravomocně odsouzen, strana jej ze svých řad nemůže vyloučit.\n\n29. listopadu 2012 imunitní výbor sněmovny doporučil poslancům vydat Pekárka k trestnímu stíhání, 4. prosince tak poslanci učinili, když jej zbavili imunity.\n\n18. prosince 2012 Vrchní soud uznal Pekárka vinným, ale trest mu snížil ze šesti na pět let vězení, udělil mu peněžitý trest 250 tisíc korun a zákaz výkonu veřejné funkce na pět let. 18. února 2013 nastoupil do vězení, mandátu se ale ani poté nevzdal a ten mu zanikl až rozpuštěním sněmovny v srpnu 2013.\n"}
{"id": "850796", "url": "https://cs.wikipedia.org/wiki?curid=850796", "title": "Seznam francouzských departementů podle nadmořské výšky", "text": "Seznam francouzských departementů podle nadmořské výšky\n\nToto je seznam francouzských departementů podle nadmořské výšky.\n\n\n"}
{"id": "850808", "url": "https://cs.wikipedia.org/wiki?curid=850808", "title": "Pájení přetavením", "text": "Pájení přetavením\n\nPájení přetavením je jeden ze způsobů měkkého pájení v elektrotechnice. Při výrobě elektronických zařízení je jedním z nejpoužívanějších způsobů pájení SMD součástek. Také při výrobě hybridních integrovaných obvodů je to nejdůležitější postup.\n\nMožné chyby pájení při pájení přetavením jsou např. uplavání součástek nebo postavení součástek (tzv. pomníček).\nSubstrát (montážní deska) osazený součástkami se umístí na vyhřívanou desku a zahřeje na teplotu tavení pájky. Po roztavení veškeré pájky se montážní deska sejme z vyhřívané desky. Tento postup je vhodný především pro keramické substráty, protože celý substrát se musí prohřát na teplotu tavení pájky. Substráty s organickými pryskyřicemi nejsou vzhledem ke své teplotě skelného přechodu (cca 140 °C) vhodné. Při tomto kontaktním postupu ohřevu je možné pouze jednostranné osazení plošného spoje.\n\nPro každý typ pájeného plošného spoje se musí zhotovit forma s tvarovanými výstupky. Tyto výstupky přitlačují vývody (kontakty) součástek k plošnému spoji. Celá forma se odporově zahřeje a teplo se přenese prostřednictvím výstupků na kontakty a ohřeje pájku až do roztavení. Následně se vypne ohřev a po vychladnutí spojů se forma odstraní. Touto metodou se spolehlivě zapájí i vývody součástek, které by mohly pružit. Zpravidla je nutné ručně dopájet jednotlivé součástky, které mají nestandardní tvar. \n\nDesky (plošné spoje) jsou zapájeny v průběžném pájecím zařízení. Lineární dopravník unáší desky přetavovací pecí. Průběh pájecího procesu je řízen průchodem několika teplotními zónami. Obvykle se používají čtyři zóny. Zóna předehřevu slouží k ohřátí desky i součástek. Bývá nejdelší ve stroji, teplota součástek stoupá o cca 2 až 3 °C za sekundu. Předehřevem se předchází teplotnímu šoku součástek. V zóně předehřevu se také odpaří většina rozpouštědel z tavidla. Ve druhé zóně se odpaří zbytek rozpouštědel a aktivuje se tavidlo. Aktivní látky v tavidle by měly narušit oxidy na vývodech součástek a pájecích ploškách. Třetí zóna je vlastní zónou přetavení, při průchodu desky plošného spoje touto částí pece se taví pájka. Teplota je zde 20 až 40 °C nad teplotou tavení pájky. Poslední zónou pece je chladicí zóna s teplotou v rozmezí 30 až 100 °C. Teplota v této části pece je důležitá pro zabránění teplotnímu šoku součástek a vytvoření správné struktury ztuhlé pájky. Použití ohřevu infrazářičem je výhodné pro velkosériovou výrobu osazených desek. Nevýhodou tohoto postupu je intenzivní pohlcování vyzářené energie tmavými povrchy součástek (typicky pouzdra integrovaných obvodů) a následně možnost lokálního přehřátí pájené desky. Při vakuovém pájení, kdy se obejdeme bez tavidla, je přenos tepla možný jedině kontaktním způsobem, nebo právě zářením (infrazářením).\n\nKonvekční systém pájení přetavením se velmi podobá pájení s pomocí infrazářiče, pouze se zde ohřátý vzduch rozvádí systémem trysek přímo na místo pájení. Docílí se tím mnohem rovnoměrnější rozdělení tepla. V sériové výrobě má tato varianta pájení stále významnější místo.\n\nMetoda kondenzačního pájení užívá k ohřevu součástek tepla uvolněného fázovým přechodem teplonosného média z plynného do kapalného stavu. Kondenzace teplonosného média probíhá, dokud má pájená součást teplotu nižší, než je kondenzační teplota média. \n\nJako teplonosné médium je dnes používán perfluorpolyether (PFPE). Tento kapalný polymer je složen výhradně z atomů uhlíku, fluoru a kyslíku. V molekule jsou přítomny dvojné uhlíkové vazby a vazby uhlík-fluor. Ty patří k nejstabilnějším vazbám v uhlíkatých látkách. Na centrální řetězec polymeru navázané fluorové atomy stíní a chrání základní uhlíkové vazby před chemickými i teplotními vlivy. Tyto polymery mají vynikající tepelně přenosový koeficient a skvělé dielektrické vlastnosti. Na rozdíl od plynných směsí s obsahem freonů, které se používaly v minulosti, nepoškozují PFPE ozonovou vrstvu.\nPřenos tepla je rychlý a nezávislý na geometrickém tvaru, nevznikají žádné studené oblasti ve stínu velkých součástek. Zásluhou přesně dodržené teploty pájení a rovnoměrného zahřívání není možné přehřátí součástek. Tím je umožněno používání jen lehce aktivovaných tavidel. Požadavky na velikost předehřívací zóny jsou menší, proto vycházejí pájecí zařízení kompaktnější než zařízení pro pájení infraohřevem. Hlavní obor využití je sériová výroba elektronických přístrojů.\nZvláštní metodou kondenzačního pájení je kondenzační pájení ve vakuu. Tato technologie je dostupná teprve od roku 2000. Jakmile se veškerá pájka roztaví, vytvoří se v pracovní komoře hluboké vakuum. Podtlak slouží k tomu, že z roztavené pájky uniknou všechny plynné zplodiny. Výsledkem jsou pájené spoje bez bublin a prázdných míst. Tím se výrazně zlepšuje tepelná i mechanická zatížitelnost pájené sestavy.\n\nPájecí plošky jsou ohřáty paprskem laseru, kterým je možné na přesné místo dávkovat potřebné množství energie. Pájecí plošky se zahřívají na velmi krátkou dobu (0,2 až 0,4 s) a také jen bodové. Díky tomu se vlastní součástky zbytečně neohřívají. Vzhledem k vysokým nákladům na tento postup se používá pouze u vysoce choulostivých součástek.\n\n\n"}
{"id": "850816", "url": "https://cs.wikipedia.org/wiki?curid=850816", "title": "Kostel svatého Jiljí (Chvalkovice)", "text": "Kostel svatého Jiljí (Chvalkovice)\n\nKostel svatého Jiljí je římskokatolický farní kostel ve Chvalkovicích. Je chráněn jako kulturní památka České republiky.\n\nHistorie kostela sahá do období gotiky, kdy byl dle dochovaného vytesaného nápisu roku 1304 založen Berkou z Dubé. K významné barokní přestavbě nákladem Ferdinanda Rudolfa Dobřenského došlo v letech 1690-1694, kdy byla i v západní části kostela přistavěna věž. Opravy a rekonstrukce kostela byly provedeny v letech 1706, 1874, 1906 a 1928-1936.\n\nJednolodní kostel má obdélníkovou loď a pravoúhlý presbytář, bývalá lichoběžníková sakristie na severní straně byla později přeměněna na kapli Panny Marie. Presbytář, loď i kaple jsou sklenuty valenou klenbou se stýkajícími se výsečemi. Stěny lodi jsou členěny svazky pilastrů. Na epištolní straně je zazděný 83 cm vysoký kámen ve tvaru opatské mitry, původně klenbový svorník, který uzavíral klenba na jižní straně kostela a do zdi uvnitř kostela byl vsazen roku 1865. Je vyzdoben ornamentálním a zoomorfním reliéfem ve tvaru dvouocasého lva s křížem v tlamě, pod kterým je dubová ratolest - znak pánů z Dubé. Kolem pravidelné osmicípé růžice je v gotickém písmu vysekáno: Anno Domini Milesio Tricentesimo Quarto - tj. letopočet 1304. V jižní stěně kostela je zazděný gotický hrotitý profilovaný portál z původní stavby ze 14. století. Západní průčelí je tvořeno hranolovou věží s cibulovitou bání. Věž byla postavena při opravách v letech 1690-1694, jak dokládá letopočet nad vchodem.\n\nHlavní oltář je rokokový, původně s obrazem patrona kostela sv. Jiljí. Vyřezávaný inventář je z doby kolem roku 1700. Boční dubové portálové oltáře s obrazy sv. Anny a sv. Salvátora od Josefa Hellicha jsou z roku 1875. Cínová křtitelnice vysoká 113 cm s erbem rodu Dobřenských z Dobřenic a soškou sv. Jiljí je datována rokem 1691. Kazatelna je bohatě řezbářsky zdobená a pochází asi ze 17. století.\n\nVe věži kostela jsou umístěny dva zvony. První z roku 1513, o průměru 84 cm a výšce 62 dm je zdoben erbem pánů z Hustířan, druhý z roku 1539 o průměru 98 cm a výšce 72 cm vyrobil zvonař Diviš z Hradce. Tento zvon byl zrekvírován pro válečné účely v roce 1942, avšak jako cenná památka byl z Prahy vrácen a znovu zavěšen na věž. Při tom se však ztratilo srdce zvonu, které bylo nahrazeno novým, avšak s nesprávnou velikostí vzhledem ke zvonu. Třetí zvon z roku 1693 byl darován kostelu roku 1699 Ferdinandem Rudolfem Dobřenským z Dobřenic, byl ozdoben erbem jeho rodu a reliéfem madony a sv. Pavla. Měl průměr 72 cm a výšku 55 cm. Byl zrekvírován během 1. světové války roku 1918.\n\nNa východní straně za kostelem jsou umístěny dvě samostatně stojící kaple stejného půdorysu z roku 1740. Jižní kaple je zasvěcena sv. Janu Nepomuckému, severní kaple slouží dnes jako skladiště a její původní zasvěcení není známé. Na západní straně před kostelem jsou umístěny sochy Krista držícího knihu o výšce 3 metry a truchlícího anděla s náhrobkem o výšce 150 cm. Hřbitov kolem kostela byl zrušen roku 1899, avšak po záboru Sudet v roce 1938 se na něm muselo znovu pohřbívat, protože nový chvalkovický hřbitov byl již za hranicemi protektorátu. Přes silnici od kostela je budova fary, která je také chráněna jako kulturní památka České republiky.\n\nVarhany jsou z roku 1774 jsou dílem Adalberta Schrayera, varhanáře v Kuksu a Březnici.\n\nBohoslužby se konají v neděli v 10.00.\n\n"}
{"id": "850817", "url": "https://cs.wikipedia.org/wiki?curid=850817", "title": "Jan Novák (politolog)", "text": "Jan Novák (politolog)\n\nJan Novák (* 29. dubna 1975 Ostrava-Vítkovice) je český politolog a kariérní státní úředník. V letech 2006 až 2010 působil jako vedoucí Úřadu vlády České republiky. Pracoval v Kanceláři prezidenta republiky za Václava Havla a Václava Klause. Působil jako náměstek ředitele Národního bezpečnostního úřadu. Od roku 2015 je ředitelem Sekce administrativní Kanceláře prezidenta republiky. Psalo se o něm jako o příteli Mirka Topolánka a Marka Dalíka. Janu Fischerovi vedl prezidentskou kampaň. Věnuje se otázkám české státnosti, státní symboliky a vyznamenání. Je odborníkem v oblasti vnitřní bezpečnosti.\n\nV letech 1994–1995 pracoval jako stážista v Kanceláři prezidenta republiky. Později zde působil v sekretariátu kancléře Ivana Medka jako specialista pro oblast vnitřní bezpečnosti a tajemník komise pro státní vyznamenání. V letech 1999-2003 pracoval v Politickém odboru KPR. V roce 2003 byl jmenován ředitelem Bezpečnostního odboru a bezpečnostním ředitelem Kanceláře prezidenta republiky. Jako vedoucí Úřadu vlády ČR nastoupil 5. září 2006 za vlády Mirka Topolánka. V pozici pokračoval za vlád Jana Fischera a Petra Nečase. Byl členem Výboru pro zpravodajskou činnost. Funkci ukončil 31. července 2010.\n\nV letech 2010-2012 pracoval jako náměstek ředitele Národního bezpečnostního úřadu. Byl zodpovědný za státní dozor, oblast fyzické a administrativní bezpečnosti a za kancelář ředitele NBÚ. Je držitelem nejvyšších bezpečnostních prověrek České republiky a NATO\n\nVedl politickou kampaň na prezidenta ČR Janu Fischerovi.\n\nV letech 2014-2015 působil jako externí poradce Kanceláře prezidenta republiky a spolupracoval s analytickým odborem Pražského hradu. Od 1. dubna 2015 je ředitelem Sekce administrativní Kanceláře prezidenta republiky. Řídí mimo jiné útvar pro styk s veřejností, Odbor ekonomický a personální, Archiv Pražského hradu a Archiv Kanceláře prezidenta republiky. Od října 2015 přímo řídí také Odbor bezpečnostní Kanceláře prezidenta republiky.\n\nDlouhodobě se věnuje otázkám české státnosti, státní symboliky a vyznamenání: V letech 2000-2001 organizoval výstavu na Pražském hradě, kde byla poprvé vystavena vyznamenání všech prezidentů od roku 1918 a všechny historické podoby Řádu Bílého lva. V roce 2009 byl spoluautorem výstavy v Hrzánském paláci v Praze, kde se soustředila současná vyznamenání všech členských zemí Evropské unie . Dal námět k výstavě Doteky státnosti v Jízdárně Pražského hradu a podílel se na její realizaci u příležitosti 100. výročí republiky . Účastnil se příprav expozice V základech státnosti, která v lednu 2018 představila v Císařské konírně Pražského hradu originály archiválií a předmětů z počátků našeho státu . Podílel se na výstavě českých korunovačních klenotů v roce 2018 .\n\nByl předsedou správní rady obecně prospěšné společnosti Dny české státnosti, která ve spolupráci se státními institucemi, médii a soukromými subjekty pořádá oslavy státního svátku 28. září.\n\nJako vedoucí Úřadu vlády inicioval a v letech 2006–2009 vedl rekonstrukci vily Hany a Edvarda Benešových v Sezimově Ústí do původní podoby. Vila byla zpřístupněna veřejnosti.\n\nPodílel se na dalších výstavách a projektech: mj. \"Karel a Naděžda Kramářovi doma\" (Kramářova vila, 2007), \"Symboly republiky – historické kořeny oficiální české státní symboliky\" (Hrzánský palác, 2007), \"Jedni z nás… političtí vězni 50. let\" (putovní výstava, 2008), \"Projekt Česká státní hymna\" (2008), \"Projekt Prodaná nevěsta – česká opera oper\" (Národní divadlo, 2009), \"Vojáci republiky v poli 1914 – 2010\" (Strakova akademie, 2010), \"Cesty české ústavnosti\" (Hrzánský palác, 2010), \"Symboly republiky – pilíře české státnosti\" (od 2010 stálá expozice v Hrzánském paláci), \"Projekt obnovené premiéry filmu Svatý Václav\" (Rudolfinum, 2010), \"Česká měna – české bankovky 1993 až 2011\"(kniha a divadelní představení, Národní divadlo, 2011), \"Vzkazy domů\" (kniha a divadelní představení, Národní divadlo, 2012),\"Pozor, vysíláme!\" (kniha, 2013), \"Můj stát – státní symboly pro žáky škol\" (kniha a výstavy, 2014 a 2015).\n\nJe držitelem Záslužného kříže, III. stupně (Ministerstvo obrany České republiky), Pamětní medaile Vojenské kanceláře prezidenta republiky nebo Pamětního odznaku Hradní stráže.\n\nJan Novák figuroval jako svědek v kauze Promopro, neboť podepsal smlouvu s firmou Promopro za Úřad vlády ČR. Od začátku trval na tom, že odpovědnost za výběr dodavatele a kontrolu plnění nesla v kauze Promopro podle organizačního řádu a platných směrnic Úřadu vlády ČR sekce přímo řízená vicepremiérem Alexandrem Vondrou. V případu nebyl obviněn.\n\nZároveň podle neprokázaného tvrzení Karla Randáka z období prezidentské kampaně figuruje v kauze nákupů obrněných transportérů Pandur, neboť měl Dalíkovi o tomto obchodu sdělovat utajené informace. Novák to odmítá. V případu nebyl vyšetřován ani obviněn.\n\nV roce 2009 média informovala o tom, že žije v registrovaném partnerství s Gustavem Slamečkou.\n\n"}
{"id": "850818", "url": "https://cs.wikipedia.org/wiki?curid=850818", "title": "Pamulaparti Venkata Narasimha Rao", "text": "Pamulaparti Venkata Narasimha Rao\n\nPamulaparti Venkata Narasimha Rao (28. června 1921 – 23. prosince 2004) byl indický politik. V letech 1991–1996 byl premiérem Indie, v letech 1984–1985 a 1993–1996 ministrem obrany, 1980–1984, 1988–1989 a 1992–1993 ministrem zahraničních věcí, roku 1984 a 1986 ministrem domácích záležitostí. V letech 1971–1973 stál v čele vlády indického státu Ándhrapradéš. Byl představitelem strany Indický národní kongres.\n\n"}
{"id": "850835", "url": "https://cs.wikipedia.org/wiki?curid=850835", "title": "Jan Macías", "text": "Jan Macías\n\nSvatý Jan Macías (2. března 1585, Ribera – 16. září 1645, Lima) byl peruánský dominikán a světec.\n\nV roce 1622 přicestoval do Limy, kde vstoupil do řádu dominikánů. V klášteře sv. Marie Magdaleny byl po celý svůj život vrátným. Svatořečil ho papež Pavel VI. dne 28. září 1975.\n"}
{"id": "850836", "url": "https://cs.wikipedia.org/wiki?curid=850836", "title": "Václav Bárta", "text": "Václav Bárta\n\nVáclav Bárta může být:\n\n"}
{"id": "850837", "url": "https://cs.wikipedia.org/wiki?curid=850837", "title": "Anastasius z Persie", "text": "Anastasius z Persie\n\nSvatý Anastasius z Persie, rodným jménem Magundat († 22. ledna 628), byl křesťanský mnich a mučedník. Pocházel z Persie a před svou konverzí ke křesťanství působil ve vojsku Husrava II. V ikonografii se zobrazuje jako starý muž bez pokrývky hlavy v jedné ruce držící kříž. V roce 628 byl oběšen.\n"}
{"id": "850850", "url": "https://cs.wikipedia.org/wiki?curid=850850", "title": "The Soft Machine (album)", "text": "The Soft Machine (album)\n\nThe Soft Machine je první studiové album britské rockové skupiny The Soft Machine. Jeho nahrávání probíhalo v dubnu 1968 v Record Plant Studios v New Yorku během jejich amerického turné. Album produkovali Chas Chandler a Tom Wilson a vyšlo v prosinci 1968.\n\n"}
{"id": "850853", "url": "https://cs.wikipedia.org/wiki?curid=850853", "title": "Ernest Rude", "text": "Ernest Rude\n\nErnest Rude (23. ledna 1871 Drammen, Norsko – 18. března 1948 Oslo) byl norský portrétní fotograf.\n\nNarodil se 23. ledna 1871 v norském Drammenu jako syn fotografa Christoffera Gadea Rudeho (1839–1901) a jeho ženě, která se jmenovala Andrea Elise Geelmuyden (1839–1920). Byl strýcem Finna Størena.\n\nKariéru započal ve společnosti svého otce a od roku 1907 do roku 1910 provozoval firmu společně s Frederikem Hilfling-Rasmussenem. V provozování této společnosti pokračoval až do své smrti v březnu 1948 v Oslu, od roku 1943 s Andreasem Thorsrudem, který ji pak převzal. Jako fotograf byl Ernest Rude nejznámější jako portrétista. V období 1912–1927 předsedal Norské asociaci profesionálních fotografů a čestným členem se stal v roce 1946. Byl také čestným členem švédských a dánských sdružení, a v roce 1925 byl jmenován rytířem Řádu Dannebrog.\n\nOženil se s Margretou Arnebergovou (1876–1954) a jejich syn Rolf Rude byl malíř.\n\n"}
{"id": "850863", "url": "https://cs.wikipedia.org/wiki?curid=850863", "title": "Milan Loukota", "text": "Milan Loukota\n\nMilan Loukota (* 18. června 1960) je český politik, v 90. letech 20. století poslanec České národní rady a Poslanecké sněmovny za SPR-RSČ.\n\nVe volbách v roce 1992 byl zvolen do ČNR, jako poslanec za Sdružení pro republiku – Republikánskou stranu Československa (volební obvod Jihomoravský kraj). Zasedal v zemědělském výboru.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní obhájil mandát ve volbách v roce 1996 a setrval zde do konce funkčního období sněmovny, tedy do voleb v roce 1998.\n\nPři rozpravě k volbě prezidenta České republiky v roce 1993 prohlásil, že Václav Havel v roce 1964 pomáhal Státní bezpečnosti. Téhož roku 1993 působil jako mluvčí takzvaného Moravskoslezského zemského sněmu (nevolené sdružení moravistických politiků). V roce 1997 navštívil spolu s poslaneckým kolegou Josefem Krejsou Libyi a po návratu informoval, že Libye je ochotna splatit České republice dluh 270 miliónů dolarů výměnou za to, že se Česko nepřipojí k ostřejším sankcím vyhlášeným Radou bezpečnosti OSN. V únoru 1998 přečetl během schůze Poslanecké sněmovny tzv. „Odkaz Edvarda Beneše“, který byl později identifikován historikem a místopředsedou Společnosti Edvarda Beneše Karlem Novotným jako podvrh z okruhu Sládkových republikánů. V březnu 1998 byl na sjezdu SPR-RSČ zvolen členem předsednictva strany.\n\nV komunálních volbách v roce 1994 byl zvolen do zastupitelstva města Třebíč za SPR-RSČ.\n\nV sněmovních volbách v roce 1998 neúspěšně kandidoval za SPR-RSČ do parlamentu. V roce 1999 se nadále uvádí jako člen předsednictva SPR-RSČ. Se stranou se rozešel v roce 2002, kritizoval předsedu Miroslava Sládka a spolu s Josefem Krejsou a dalšími bývalými vedoucími představiteli strany (Jan Vik, Pavel Maixner) ustavil nový subjekt Republikáni (působil jako tajemník této nové strany), za který neúspěšně kandidoval v sněmovních volbách v roce 2002. V krajských volbách roku 2012 neúspěšně kandidoval za Středočeský kraj coby bezpartijní na kandidátní listině Dělnické strany sociální spravedlnosti. Zúčastnil se tehdy křtu knihy Tomáše Vandase \"Od republikánů k Dělnické straně\".\n\n"}
{"id": "850865", "url": "https://cs.wikipedia.org/wiki?curid=850865", "title": "Qatar Airways Tournament of Champions 2012", "text": "Qatar Airways Tournament of Champions 2012\n\nTenisový turnaj WTA Qatar Airways Tournament of Champions 2012 se konal ve dnech 30. října až 4. listopadu poprvé v bulharském hlavním městě Sofii. Hrálo se na krytých dvorcích s tvrdým povrchem. Řadil se do kategorie WTA International. Jednalo se o čtvrtý ročník jednoho ze dvou závěrečných turnajů ženské profesionální sezóny pro nejlepší hráčky okruhu, když následoval týden po Turnaji mistryň. Herní systém měl formát dvou základních skupin. Dvě nejlepší tenistky z každé skupiny postoupily do semifinále, které se hrálo vyřazovacím systémem. Odměny činily 750 000 USD.\n\nPředchozí tři ročníky nesly název Commonwealth Bank Tournament of Champions a jejich dějištěm bylo indonénské Bali. Dvojnásobnou obhájkyní byla srbská hráčka Ana Ivanovićová, která se do turnaje nekvalifikovala. Vítězkou se stala Ruska Naděžda Petrovová.\n\nTurnaje konaného pouze ve dvouhře se účastnilo osm hráček (včetně dvou startujících na divokou kartu). Prvních šest tenistek si účast zajistilo splněním dvou kritérií. Nastoupit mohly nejvýše postavené hráčky na singlovém žebříčku WTA v pondělní aktualizaci v týden startu turnaje, které se neprobojovaly do Turnaje mistryň. Druhou podmínkou byla výhra ve dvouhře na některém z turnajů kategorie WTA International Tournaments v předchozí sezóně WTA Tour 2012. Zúčastnit se také nemohly tenistky, které by nastoupily do paralelně probíhajícího finále Fed Cupu 2012.\n\nDivoké karty obdržely Bulharka Cvetana Pironkovová a Ruska Maria Kirilenková.\n\nTabulka uvádí hráčky, které v sezóně 2012 vyhrály alespoň jeden turnaj kategorie International, čímž splnily jedno ze dvou kritérií.\n\nCelkový rozpočet turnaje činil 750 000 dolarů.\n\n\nTabulka uvádí poměr vzájemných zápasů hráček před začátkem turnaje.\n\n\n"}
{"id": "850868", "url": "https://cs.wikipedia.org/wiki?curid=850868", "title": "Věnceslav Lukáš", "text": "Věnceslav Lukáš\n\nVěnceslav Lukáš (6. února 1943 – prosinec 2015) byl český politik, v 90. letech 20. století poslanec České národní rady a Poslanecké sněmovny za Křesťanskodemokratickou stranu, později za KDU-ČSL.\n\nVe volbách v roce 1992 byl zvolen do České národní rady za Křesťanskodemokratickou stranu (KDS), respektive za volební koalici ODS-KDS (volební obvod Východočeský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996 a ve sněmovně setrval do konce funkčního období parlamentu, tedy do voleb v roce 1998. V letech 1996-1998 byl členem výboru pro veřejnou správu, regionální rozvoj a životní prostředí a místopředsedou hospodářského výboru. Zasedal v poslaneckém klubu KDS, ale nesouhlasil s příklonem KDS k ODS. V květnu 1995 přešel do odštěpeneckého klubu KDS I a v září 1995 ukončil členství v KDS a stal se členem poslaneckého klubu KDU-ČSL.\n\nV sněmovních volbách roku 1998 kandidoval za KDU-ČSL, ale nebyl zvolen. V komunálních volbách v roce 1998, komunálních volbách v roce 2002 a komunálních volbách v roce 2006 kandidoval neúspěšně do zastupitelstva města Vrchlabí za KDU-ČSL. Profesně se uvádí jako technik a technolog. Byl také členem Pastorační rady vrchlabského děkanství.\n\n"}
{"id": "850869", "url": "https://cs.wikipedia.org/wiki?curid=850869", "title": "The Wilde Flowers", "text": "The Wilde Flowers\n\nThe Wilde Flowers byla britská progresivní rocková skupina založená v roce 1963 v anglickém městě Canterbury. V různých obdobích ve skupině hráli: Hugh Hopper (baskytara), Robert Wyatt (bicí, zpěv), Kevin Ayers (zpěv), Graham Flight (zpěv), Richard Sinclair (kytara, zpěv), Pye Hastings (kytara, zpěv), Dave Sinclair (klávesy), Richard Coughlan (bicí) a Brian Hopper (kytara, altsaxofon). Je označována jako první skupina Canterburské scény. V době své existence skupina nevydala žádnou nahrávku, jediné album složené z archivních nahrávek vyšlo až v roce 1994.\n"}
{"id": "850875", "url": "https://cs.wikipedia.org/wiki?curid=850875", "title": "Situacionistická internacionála", "text": "Situacionistická internacionála\n\nSituacionistická internacionála byla umělecko-politický spolek založený v Itálii a trvající v letech 1957 až 1972. Její členové se soustředili na kritiku konzumerismu a pozdního kapitalismu, nazíraného z marxistické perspektivy. Upozornila na sebe svou aktivní účastí na francouzských nepokojích v roce 1968. Její nejvýraznější osobností se stal Guy Debord, francouzský filmař a politický teoretik.\n"}
{"id": "850876", "url": "https://cs.wikipedia.org/wiki?curid=850876", "title": "Milan Hlavačka", "text": "Milan Hlavačka\n\nMilan Hlavačka (* 7. května 1955 Beroun) je český historik specializující se zejména na politické, sociální a hospodářské dějiny habsburské monarchie a českých zemí a také na dějiny dopravy.\n\nPo absolvování gymnázia v Hořovicích vystudoval v letech 1974–1979 obor historie-germanistika na Filozofické fakultě Univerzity Karlovy. V roce 1982 získal tamtéž titul PhDr. a roku 1985 obhájil disertační práci na Ústavu československých a světových dějin Československé akademie věd a obdržel titul CSc. V ČSAV pracoval do roku 1991, kdy přešel na katedru československých dějin FF UK, na níž se roku 1995 habilitoval v oboru české dějiny. Roku 2006 byl prezidentem jmenován profesorem českých dějin. Od roku 2007 pak působil na FF UK jako ředitel Ústavu českých dějin. Od roku 1999 taktéž zároveň pracuje v Historickém ústavu Akademie věd České republiky, kde stojí v čele oddělení dějin 19. století. \n\n\n\n"}
{"id": "850878", "url": "https://cs.wikipedia.org/wiki?curid=850878", "title": "Belgie na Letních olympijských hrách 2008", "text": "Belgie na Letních olympijských hrách 2008\n\nBelgie se účastnila Letní olympiády 2008. Zastupovalo ji 94 sportovců (77 mužů a 17 žen) v 16 sportech.\n\n"}
{"id": "850889", "url": "https://cs.wikipedia.org/wiki?curid=850889", "title": "Kostel Saint-Michel des Batignolles", "text": "Kostel Saint-Michel des Batignolles\n\nKostel Saint-Michel des Batignolles (tj. \"svatého Michaela v Batignolles\") je katolický farní kostel v 17. obvodu v Paříži, v ulici \"Rue Saint-Jean\". Kostel je zasvěcený svatému archandělovi Michaelovi a pojmenován po bývalé obci Batignolles.\n\nVýstavba kostela byla zahájena roku 1913 a byla dokončena až v roce 1938. Kostel byl postaven na křižovatce mezi \"Avenue de Clichy\" a \"Avenue de Saint-Ouen\". Před připojením části obce Batignolles k Paříži se pozemek nacházel na hranici této bývalé obce. Ovšem dnes se kostel nachází na území administrativní čtvrtě Épinettes namísto čtvrtě Batignolles.\n\nArchitektem kostela je Bernard Haubold. Na špici zvonice se nachází socha archanděla, která je replikou sochy na zvonici opatství Mont-Saint-Michel sochaře Emmanuela Frémieta (třetí replika je uložená v Musée d'Orsay). Protože socha byla zasažena bleskem, byla v roce 1989 z věže sejmuta a opět instalována až v roce 2007.\n\n"}
{"id": "850891", "url": "https://cs.wikipedia.org/wiki?curid=850891", "title": "Belgie na Letních olympijských hrách 2004", "text": "Belgie na Letních olympijských hrách 2004\n\nBelgie se účastnila Letní olympiády 2004. Zastupovalo ji 50 sportovců (31 mužů a 19 žen) ve 14 sportech.\n\n"}
{"id": "850895", "url": "https://cs.wikipedia.org/wiki?curid=850895", "title": "Kostel Notre-Dame-de-Grâce-de-Passy", "text": "Kostel Notre-Dame-de-Grâce-de-Passy\n\nKostel Notre-Dame-de-Grâce-de-Passy (tj. \"Panny Marie Milostivé v Passy\") je katolický farní kostel v 16. obvodu v Paříži, v ulici \"Rue de l'Annonciation\". Kostel je zasvěcený Panně Marii a pojmenován podle bývalé obce Passy. Současná novoklasicistní podoba vychází z přestavby v letech 1846–1875.\n\nV roce 1666 majitel panství Passy Claude Chahu nechal na své náklady zřídit kapli. V roce 1672 jeho vdova Christine de Heurles získala právo k povýšení kaple na samostatný farní kostel, do té doby pod farností Notre-Dame d'Auteuil. Nechala vybudovat presbytář a věnovala důchod pro školu. Její portrét se nachází v sakristii kostela. Kostel nejprve nazývaný Zvěstování Panny Marie se stal kostelem Panny Marie Milostivé.\n\nV letech 1846–1875 byl kostel v několika fázích postupně rozšířen podle plánů architekta Eugèna Debressenna. Z původního kostela se dochovaly pouze pilíře v hlavní lodi. V malé zvonici z roku 1846 se nachází zvon z roku 1763 pocházející z opatství Ourscamp v diecézi Noyon. Sakristie byla rozšířena v roce 1872. V letech 1856–1859 byly postaveny kaple Sacré-Cœur a Sainte-Vierge.\n\nVarhany pocházejí z roku 1905.\n\nV letech 1956–1961 byl vpravo od staršího kostela postaven ještě nový kostel. Kostel vysvětil pařížský arcibiskup Maurice Feltin v roce 1959. Loď je dlouhá 50 m a široká 19 metrů. V chóru je velká vitráž, hlavní oltář z černého mramoru je obklopen sochami 12 apoštolů. Chór má z každé strany varhany. Na podlaze kostela se nachází velká freska představující Poslední soud.\n\nPřed stavbou nového kostela zde byla zahrada, ve které se scházela procesí. Zůstaly jen malé části u presbytáře ze 17. století a kaple Notre-Dame de Bon-Secours z 19. století.\n\nPortál do kostela zdobí dva dórské sloupy a tympanon s kamenným basreliéfem \"Zvěstování\" z 18. století a nad ním v nice kamenná socha ze 17. století představující Madonu s dítětem.\n\nInteriér kostela je členěný do tří lodí. Boční lodě vedou až k chór a navazují na chórový ochoz. Kostel nemá klenbu ale jen jednoduchý strop. Chór je vyzdoben malbami s námětem Zvěstování. Je zde mramorový oltář z období vlády Karla X. a socha Panny Marie Milosti z Passy. Dřevěný pulpit patřil původně ke kazatelně.\nOkolo chóru se nacházejí sochy Panny Marie Lurdské, sv. Jana Vianney, svaté Terezie z Lisieux, sv. Antonína Paduánského a sv. Vincenta z Pauly.\n\nKaple Sacré-Cœur má vstup z ulice \"Rue Jean-Bologne\". Nachází se zde velká vitráž představující korunování Panny Marie. Malby na zdech popisují zasvěcení Nejsvětějšímu Srdci Ježíšovu v roce 1897. Na mramorovém oltáři se nachází pozlacený bronzový kříž z bývalého hlavního oltáře. Uprostřed kaple je nová křtitelnice.\n\nV kapli Panny Marie se nachází obraz \"Zvěstování\" od Nicolase Delobela (1693–1763). Do roku 1847 byl oltářním obrazem na hlavním oltáři, než byl přenesen do kaple. Dále je zde obraz \"Korunování trnovou korunou\" Luca Giordana (1634–1705), kopie obrazu \"Ukládání do hrobu\" od Tiziana (1488–1576) jehož originál je uložen v Louvru, v kapli od roku 1864, kopie obrazu \"Únos svatého Pavla\" od Nicolase Poussina (1594–1665), jehož originál je uložen v Louvru, v kapli od roku 1876 a kopie obrazu \"Apoteóza svatého Augustina\" od Guercina (1591–1666) umístěná v kapli roku 1875.\n\n"}
{"id": "850898", "url": "https://cs.wikipedia.org/wiki?curid=850898", "title": "Jaejama", "text": "Jaejama\n\nSouostroví Jaejama ( [Jaejama šotó]) je skupina ostrovů na hranici mezi Východočínským mořem a Filipínským mořem, která je v rámci prefektury Okinawa součástí Japonska.\n\nSouostroví je nejodlehlejší částí Japonska (od jeho hlavních ostrovů) a nacházejí se zde jeho nejjižnější (Hateruma) a nejzápadnější (Jonaguni) obydlené ostrovy. Souostroví tvoří nejjižnější část souostroví Rjúkjú. Je vulkanického původu a mezi horninami zde převládá žula, a to především na rozlehlejších ostrovech. Ostrovy jsou z větší míry obklopeny korálovými útesy. Na Irimote teče nejdelší řeka celého souostroví Rjúkjú \"Urauči\" (18,8 km).\n\nFlóra je na ostrovech zastoupena především tropickou džunglí a mangrovníkovými porosty. Fauna se vyznačuje některými endemickými druhy jako je \"kůň Jonaguni\", \"Trimeresurus elegans\" – had z podčeledi chřestýšovitých, poddruh kočky bengálské (\"Prionailurus bengalensis iriomotensis\"). Na ostrovech Iriomote, Kohama, Kuro, Taketomi a Išigaki se rozkládá národní park, který byl vyhlášen v r. 1972. Okolní moře je druhově pestré a významné je zimní shromažďování kladivounů ve vodách ostrova Jonaguni.\n\nKlima na ostrovech je oceánické, tropické. Průměrná roční teplota vzduchu je 24,0 °C a přibližně stejná (25,0 °C) je i průměrná teplota okolního moře. Měsíční minimum je v lednu 18,3 °C, a maximum v červenci 29,3 °C. Srážky jsou časté a jsou rozloženy do celého roku s maximem ke konci léta; jejich roční úhrn je 2 283 mm. Větry zde vanou stálé o průměrné rychlosti 4,7 km/h a průměrná vlhkost vzduchu je 77 %.\n\nPřehled obydlených ostrovů dává následující tabulka:\nPřevážná část obyvatel (48 000) žije na ostrově Išigaka. Většina obyvatel mluví jaejamštinou ( 八重山語 [jaima muní]), což je jeden z japonsko-rjúkjúských jazyků. Na Jonaguni se hovoří jonagunsky (与那国語). Japonština je rozšířena jako druhý jazyk.\nNa ostrov Iriomate byla ke konci druhé světové války zatažena malárie, protože zde byli umístěni uprchlíci z tropických oblastí obsazených Japonci. Po válce byla ohniska malárie zlikvidována.\n\nHlavním zdrojem obživy na ostrovech býval rybolov. Průmysl se objevil se začleněním do Japonska. V letech 1889 až 1959 zde bylo těženo černé uhlí. Z pěstovaných plodin má největší význam cukrová třtina. Po druhé světové válce vzrostl význam služeb, zprvu spojených s existencí amerických vojenských základen. Poslední obydlený ostrov byl elektrifikován až v r. 1960. Význam pasivní turistiky soustavně vzrůstá a ostrovy jsou vyhledávaným cílem domácích turistů, které přitahují písečné pláže, příroda a některé zajímavosti jako např. jonagunský podmořský výtvor.\n\nOstrovy jsou dobře propojeny mnoha trajekty. Na ostrovech Hateruma, Išigaki a Jonaguni jsou letiště vnitrostátního významu.\n\nOstrovy byly od středověku součástí království Rjúkjú. V r. 1771 byly zasaženy vlnou cunami. Koncem 19. století je Japonsko anektovalo spolu s celým královstvím. Po porážce Japonska ve druhé světové válce podléhaly americké správě. Podle čl. 3 sanfranciské smlouvy patřily ostrovy k územím, která měla být se souhlasem OSN převedena do správy USA. Pro odpor Sovětského svazu OSN takový souhlas nevydalo. Ostrovy byly 17. června 1971 Japonsku navráceny.\n\n"}
{"id": "850920", "url": "https://cs.wikipedia.org/wiki?curid=850920", "title": "WTA Tournament of Champions 2012 – ženská dvouhra", "text": "WTA Tournament of Champions 2012 – ženská dvouhra\n\nObhájkyně titulu z předešlých dvou let Srbka Ana Ivanovićová nemohla obdržet divokou kartu, protože nastoupila do souběžně probíhajícího finále Fed Cupu 2012. Turnaj poprvé vyhrála druhá nasazená Ruska Naděžda Petrovová, která ve finále zdolala dánskou turnajovou jedničku Caroline Wozniackou po hladkém průběhu 6–2 a 6–1.\n\nAmeričanka Venus Williamsová splňovala kritéria účasti. Odhlásila se pro dříve plánovaná utkání spolu s mladší sestrou Serenou Williamsovou, které hrála na africkém kontinentu v rámci Africa Tours. Druhou odhlášenou se stala Estonka Kaia Kanepiová. Důvodem byly přetrvávající bolesti paty.\n\nOsm hráček bylo rozděleno do dvou čtyřčlenných skupin pojmenovaných „Serdika“ a „Sredets“ – historických označení bulharského hlavního města Sofie, kde se turnaj odehrával.\n\n\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n"}
{"id": "850928", "url": "https://cs.wikipedia.org/wiki?curid=850928", "title": "Arusha", "text": "Arusha\n\nArusha je město a zároveň správní středisko stejnojmenného regionu a districtu na severu Tanzanie. Arusha je kromě toho také sídlem Východoafrického společenství a v letech 1994 - 2015 zde sídlil Mezinárodní trestní tribunál pro Rwandu.\n\n"}
{"id": "850943", "url": "https://cs.wikipedia.org/wiki?curid=850943", "title": "Rajon Rondo", "text": "Rajon Rondo\n\nRajon Pierre Rondo (* 22. února 1986, Louisville) je americký profesionální basketbalista hrající soutěž NBA v dresu Los Angleles Lakers Lakers.\nNarodil se ve městě Louisville ve státě Kentucky. Na střední škole navštěvoval a hrál basketbal za Eastern High School a Oak Hill Academy.\nPoté obdržel stipendium na univerzitě v Kentucky. Zde hrál dva roky a poté v roce 2006 byl draftován do nejvyšší basketbalové ligy NBA. V draftu obsadil 21. místo, když si ho vytáhl tým Phoenix Suns, ovšem hned byl vyměněn do Bostonu Celtics, kde zažil svůj debut v NBA v sezóně 2006/2007.\n\nV počátku Rondo nehrál v týmu Celtics žádnou velkou roli, do sestavy se zapracoval v sezóně 2007/2008. V této sezóně vyhrál Rondo svůj první prsten pro vítěze NBA, hrál vedle hvězd jako Paul Pierce, Kevin Garnett nebo Ray Allen. V playoff v roce 2009 zaznamenával triple-double na zápas. Vedl několikrát tabulky stealů a asistencí.\n\nV roce 2017 podepsal roční smlouvu s New Orleans Pelicans. V současnosti hraje za tým Los Angeles Lakers.\n"}
{"id": "850944", "url": "https://cs.wikipedia.org/wiki?curid=850944", "title": "Opeongo", "text": "Opeongo\n\nOpeongo je řeka v povodí řeky svatého Vavřince v okrese Nipissing District v severovýchodním Ontariu v Kanadě. Řeka se celá, až na malý úsek v okolí jezera Victoria, nachází v provinčních parcích Algonquin Provincial Park a Opeongo River Provincial Park a je levým přítokem Madawasky.\n\nŘeka začíná v provinčním parku Algonquin Provincial Park odtokem ze zálivu Annie Bay na straně jezera Opeongo zvané \"East Arm\" v okrsku Preston Township v neorganizované jižní části okresu Nipissing District. Odtok je regulován přehradní hrází jezera Opeongo a řeka od ní teče směrem k jezeru Booth Lake. Toto přehradní jezero opouští na východě výpustí přehradní hráze jezera Booth a vstupuje do okrsku Clancy Township. Tam opouští provinční park Algonquin Provincial Park a vtéká do parku Opeongo River Provincial Park a doráží k jezeru Victoria. Jezero Victoria opouští řeka na severovýchodě a přes regulační hráz pokračuje na jihovýchod, překračuje hranici neorganizované jižní části okresu Nipissing District a vtéká do okrsku Dickens Township v municipalitě Jižní Algonquin, prochází přes kaskádu peřejí, přejímá levý přítok řeku Aylen, stáčí se na jihozápad a vtéká do přehradní nádrže Bark Lakena Madawasce u mostu silnice Ontario Highway 60, východně od obce Madawaska. Madawaska pak teče skrz Ottawu do řeky svatého Vavřince.\n\nŘeka je využívána pro rekreační kanoistiku (jízdu na kánoích a kajacích).\n\n\n\nDalší zdroje map:\n"}
{"id": "850949", "url": "https://cs.wikipedia.org/wiki?curid=850949", "title": "Hop - a skok", "text": "Hop - a skok\n\nHop - a skok nebo Hop - a skok! (v anglickém originále „The Big Bounce“) je vědeckofantastická povídka amerického spisovatele Waltera Tevise, která vyšla poprvé v roce 1958 v časopise \"Galaxy\". Česky vyšla ve sbírce \"Těžká planeta\" (Mladá fronta, 1979 a Triton, 2005).\n\nNámětem povídky je porušení zákona zachování energie - první termodynamické věty. Vynálezce objeví pružnou látku, která po pádu na zem místo zpomalení odskakuje do stále větší výšky.\n\n\nVynálezce Oliver Trigger demonstruje svému příteli Johnovi vlastnosti nové pryže, kterou objevil. Gumová kulička skáče stále do větší výšky a John ani Oliver neví, odkud bere energii. Kulička nabírá rychlost a Oliver ji mine, když se ji pokouší zachytit. Nakonec se utlumí o závěsy. Když ji tvůrce vezme do ruky, je ledová. Vypadá to, že dokáže měnit teplo v energii. Oba jsou si vědomi, že před sebou mají revoluční objev. John přemýšlí, jak sestrojit vhodnou nádobu, ve které by kulička skákala a poháněla hřídel, obdobu motoru. Vezme si volno ve škole a společně s Oliverem pracují v dílně na realizaci. Večer ještě nejsou hotovi a tak se John rozhodne přespat u svého přítele. Ráno jej vzbudí série detonací a když se beží podívat do dílny, kulička je pryč. Otřesy projíždějících automobilů ji rozkmitaly. Kulička se dostala ven a skáče vysokými skoky směrem k městu, kde může napáchat obrovské škody. Během následující stíhací akce kulička dvojici přátel zmizí z dohledu. Nakonec najdou cca šestimetrový kráter, na jehož dně leží spousta miniaturních zamrzlých jehliček. Kulička se při dopadu roztříštila. Oba přátelé si raději nechtějí ani představit, co by se stalo, kdyby se jehličky daly do pohybu a tak kráter velmi pečlivě zasypou a udusají.\n\n\n"}
{"id": "850960", "url": "https://cs.wikipedia.org/wiki?curid=850960", "title": "Rio (film)", "text": "Rio (film)\n\nRio je americký animovaný film (plná počítačová animace) z roku 2011 studia Blue Sky Studios (tvůrci filmu \"Doba ledová\") společnosti 20th Century Fox. Režii snímku provedl Carlos Saldanha. Jeho další pokračování, film \"Rio 2\", bylo uvedeno do kin v roce 2014. Jde o romanticko-hudební rodinnou komedii.\n\n\nPříběh vypráví o malém modrém papouškovi, samečkovi Ara Spixův jménem Blu, kterého unesli obchodníci se zvířaty z džungle v Brazílii už jako ptačí mládě. Cestou ale malý Blu vypadl z dodávky ve městě Moose Lake v Minnesotě v USA. Zde ho nalezla dívka jménem Linda, která se o něj postarala, postupem doby se z nich stali opravdoví a naprosto nerozluční kamarádi. S Blua se stal domácí papoušek, který vůbec neuměl létat a dělal společnost své majitelce Lindě v jejím americkém knihkupectví. Jednou se zde objevil mladý veterinář Tulio z Brazílie, který chtěl Blua vzít do Rio de Janeira, protože chtěl zachránit druh ary spixova, ze kterých v Brazílii zbývala už právě jen jedna jediná samička. Linda s tím nejprve vůbec nesouhlasila, ale nakonec se dala přemluvit, vydali se společně na cestu do Brazílie. V Rio de Janeiru se Blu seznámil s krásnou samičkou svého druhu jménem Perla, se kterou se měl rozmnožit v ordinaci u veterináře. Perle se ale Blu vůbec nelíbil, protože je nešikovný, neprůbojný, byl to zkažený americký intelektuál z města, který vůbec neuměl létat a ani neměl žádnou potřebu se to naučit. Všechny pokusy naučit ho létat skončily velmi špatně - katastrofou a fiaskem. Jenomže v noci se do veterinární ordinace vloupal malý brazilský kluk Fernando, který ukradl Blua i Perlu a zanesl je zlému šéfovi Marcelovi a jeho kumpánům, obchodníkům se zvířaty, kteří mu za to zaplatili. Linda byla druhý den velmi smutná a rozzlobená když se dozvěděla, že její nejlepší přítel a kamarád Blu beze stopy zmizel. Proto se rozhodla, že ho začne hledat po městě společně s Tuliem. Blu a Perla se na konec dostali ven z klece a utekli společně ven. Zde náhodou potkali přátelského tukana Rafaela, který jim pomohl sundat dolů z nohou řetěz, kterým byli k sobě společně připoutáni, seznámil je také s dalšími místními divoce žijícími ptáky. Rafael je poté poslal za buldokem Luizem, který jim měl řetěz sundat. Linda a Tulio zatím náhodou potkali malého Fernanda, který jim vše prozradil a pak je zavedl do místnosti, kde měl Marcel uvězněné další exotické ptáky určené k prodeji. Linda s Tuliem ale nevěděli, že Blu s Perlou už dávno utekli, proto jim nezbývalo nic jiného než hledat dál. V městě právě začínal známý karneval, který se každý rok koná v únoru Rio de Janeiru. Blua a Perlu začal pronásledovat zlý papoušek kakadu jménem Nigel, který patřil Marcelovi a jeho kumpánům. Nakonec všechno dobře dopadlo a Linda s Tuliem zachránili Blua a Perlu ještě v době karnevalu a pak si Blu uvědomil, že se on do sebe skutečně zamilovali. Blu nakonec Perlu ještě jednou zachránil při útěku z letadla a během této záchrany se sám od sebe naučil nakonec i létat (což doposud neustále zatvrzele odmítal). Tulio a Linda se taky do sebe zamilovali a adoptovali si malého Fernanda jako svého syna. Oba papoušci měli nakonec společně rodinu, maminka Perla vyvedla mladé a s tatínkem Bluem je společně učili létat.\n"}
{"id": "850961", "url": "https://cs.wikipedia.org/wiki?curid=850961", "title": "Pavilly", "text": "Pavilly\n\nPavilly je francouzská obec v departementu Seine-Maritime v regionu Normandie. V roce 2009 zde žilo 6 169 obyvatel. Je centrem kantonu Pavilly.\n\n"}
{"id": "850962", "url": "https://cs.wikipedia.org/wiki?curid=850962", "title": "Karjala Cup 2012", "text": "Karjala Cup 2012\n\nKarjala Cup 2012 byl turnaj v rámci série Euro Hockey Tour 2012/2013, který probíhal od 7. do 10. listopadu 2012. Úvodní zápas turnaje mezi českou a švédskou hokejovou reprezentací proběhl v Tipsport Areně v Liberci, ostatní zápasy proběhly v HK Areně ve finském Turku. Vítězem turnaje se stala reprezentace České republiky, která zvítězila na turnaji Karjala Cup poprvé v historii.\n"}
{"id": "850968", "url": "https://cs.wikipedia.org/wiki?curid=850968", "title": "Nostalgia Critic", "text": "Nostalgia Critic\n\nNostalgia Critic je hlavní hrdina internetového zábavného pořadu \"The Nostalgia Critic\", jehož každá epizoda je videorecenzí na film či seriál z osmdesátých či devadesátých let (ovšem pár epizod své časové a formátové vymezení lehce překročilo). Nostalgia Critic si často říká pouze Critic nebo NC a jeho recenzní styl se zakládá na rozhořčené kritice v kombinaci s vtipy, skeči a parodií.\n\nPořad \"The Nostalgia Critic\" stvořil Doug Walker, představitel jeho stejnojmenné hlavní postavy. Doug Walker žije v Chicagu, Illinois. Se scénářem a dalšími stránkami produkce mu pomahá jeho bratr Rob Walker. Spolu se brzy po uvedení pořadu na YouTube rozhodli založit vlastní stránku, \"That Guy with the Glasses\", a tak začali spolupracovat se společností \"Channel Awesome\".\n\nEpizody \"The Nostalgia Critic\" vycházely každý týden od července 2007 do září 2012, kdy Doug Walker oficiálně pořad ukončil a nahradil jej novým projektem, \"Demo Reel\". V lednu 2013 však vyhlásil zrušení \"Demo Reel\" a návrat k \"The Nostalgia Critic\", tentokrát vydávaného každý druhý týden a bez časového omezení na recenzovaný materiál.\n\nNecelý rok po vydání první epizody \"The Nostalgia Critic\" se Walkerovi začala jeho videa vyplácet natolik, že ukončil své stálé zaměstnání a od té doby se věnuje pouze tvorbě internetové zábavy. Jen v roce 2009 byla návštěvnost jedné epizody \"The Nostalgia Critic\" mezi 100 000 a 200 000 zhlédnutími.\n\nNěkolik osobností, o kterých se Nostalgia Critic ve svých videích kladně či negativně vyjádřil, se o jeho pořadu doslechlo a dalo jemu i světu najevo svou reakci:\n\n\n\n\n\n\nDalší rubriky Douga Walkera na stránkách \"That Guy with the Glasses\" jsou \"Bum Reviews\" (alter ego: Chester A. Bum, specializace: kinové premiéry filmů), \"Ask That Guy\" (alter ego: That Guy with the Glasses, specializace: humorné odpovídání na otázky diváků), \"Video Game Confessions\" (alter ego: barman Dominic, specializace: humorné historky o videoherních postavách) a \"Sibling Rivalry\" (obsazení: Doug a jeho bratr Rob, typ: vlog o právě zhlédnutém filmu). Příležitostně vydává epizody \"That Guy Riffs\" (kopie formátu pořadu \"RiffTrax\", k níž vyhráli svolení v soutěži o nejlepší „riff“) a sestavuje seznamy nej- věcí v populární kultuře, a to jak za sebe (\"Top 10...\"), tak za Nostalgia Critica (\"Top 11...\"). K ukončeným pořadům se řadí \"Film v pěti sekundách\" a nyní i \"Demo Reel\".\n\nK příležitosti výročí existence \"That Guy With the Glasses\" bratři Walkerové vyrábí speciální videa, na jejichž natáčení sezvou další recenzenty ze své stránky. Za zmínku stojí jejich druhý, třetí a čtvrtý výroční film: \"Kickassia\", \"Suburban Knights\" a \"To Boldly Flee\".\n\nDalší významní recenzenti na \"That Guy With the Glasses\" jsou: Linkara (specializace: komiksy), Cinema Snob (krvavé a pornografické snímky z 60. až 90. let), Nostalgia Chick (ženský protějšek Nostalgia Critica), Phelous (hororové filmy), Paw (hudba v různých médiích), Film Brain (filmy od 90. let po současnost), Obscurus Lupa (žánrové filmy) a Todd In the Shadows (hudební hity). Stránka též sdílí několik videoherních recenzentů se stránkou \"Blistered Thumbs\", z nichž nejznámější je Angry Joe.\n\n"}
{"id": "850969", "url": "https://cs.wikipedia.org/wiki?curid=850969", "title": "Gabriel Zubeir Wako", "text": "Gabriel Zubeir Wako\n\nGabriel Zubeir Wako (27. února 1941 Mboro) je súdánský římskokatolický kněz, emeritní arcibiskup chartúmský, kardinál.\n\nKněžské svěcení přijal 21. července 1963 ve Wau. Studia si dopplnil v Římě, kde získal licenciát z pastorální teologie na Papežské lateránské univerzitě. Po návratu do vlasti působil jako duchovní v apoštolském vikariátě Wau, byl také rektorem zdejšího semináře.\n\nPoté, co se z apoštolského vikariátu Wau stala plnoprávná diecéze, byl jmenován jejím prvním sídelním biskupem. Biskupské svěcení mu udělil 6. dubna 1975 kardinál Agnelo Rossi, prefekt vatikánské Kongregace pro evangelizaci národů. Od října 1979 byl koadjutorem arcibiskupa v Chartúmu, správu arcidiecéze převzal převzal 10. října 1981.\n\nJeho jmenování kardinálem bylo ohlášeno v září 2003 a dovršeno na konzistoři 21. října téhož roku.\n\nPapež František dne 10. prosince 2016 přijal jeho rezignaci na arcibiskupství chsrtúmské z důvodu dosaženého věkového limitu.\n\n\n"}
{"id": "850970", "url": "https://cs.wikipedia.org/wiki?curid=850970", "title": "Philippe Torreton", "text": "Philippe Torreton\n\nPhilippe Torreton je francouzský herec narozený v Rouenu 13. října 1965. Je také politicky aktivní, bývalý radní 9. pařížského okrsku.\n\nNarodil se v Rouenu (Seine-Maritime) matce učitelce a otci, pracujímu na benzínce, Torreton vyrostl na předměstí Rouenu. Studoval ve škole Maryse-Bastié, poté na univerzitě Edouard-Branly, oblíbil si divadlo a díky učitelům mohl jeho talent růst, oblíbil si zvláště Géralda Désira. Studoval umění na prestižní škole v Paříži.\n\nPhilippe Torreton vstoupil na scénu roku 1990 jako komediální herec.\n\nPo nejprestižnějších rolích Scapin, Lorenzaccio, Hamlet, Henry V, Tartuffe nebo George Dandin, opustil komediální scénu roku 1999.\n\nRoku 1996 získal ocenění za nejlepšího pařížského herce (Cena Gérarda Philipa).\n\nV roce 1999 byl jmenován členem Řádu umění a literatury.\n\nTorreton byl na turné v období 2005-2006 v roli Richarda III ve hře stejného jména od Williama Shakespeara v režii Philippa Calvaria.\n\nPátek 20. června 2008, Philip si vzal Elsu Torreton Boublil, novinářku a publicistku. Byli oddáni primátorem 9. pařížského okrsku, Bertrandem Delanoëm.\n\nMá dvě děti.\n\n\n\nNatáčení :\n\n\n\n\n\n"}
{"id": "850978", "url": "https://cs.wikipedia.org/wiki?curid=850978", "title": "Salado", "text": "Salado\n\nSalado je pojmenování několika řek nebo částí jejich toku v zemích, kde se mluví španělsky. Río Salado se do češtiny přeloží Slaná řeka:\n\n\n"}
{"id": "850980", "url": "https://cs.wikipedia.org/wiki?curid=850980", "title": "Gioan Baotixita Phạm Minh Mẫn", "text": "Gioan Baotixita Phạm Minh Mẫn\n\nGioan Baotixia kardinál Phạm Minh Mẫn (* 5. března 1934, Ca Mau) je vietnamský římskokatolický kněz, arcibiskup v Ho Či Minově městě a kardinál.\n\nKněžské svěcení přijal 25. května 1965. Poté přednášel v semináři v Can Tho, kde byl také rektorem.\nDne 22. března 1993 byl jmenovaný pomocným biskupem v diecézi My Tho, biskupské svěcení přijal 11. srpna téhož roku. O pět let později, v březnu 1998, byl jmenovaný arcibiskupem v Ho Či Minově městě. Při konzistoři 21. října 2003 ho papež Jan Pavel II. jmenoval kardinálem. Vietnamská vláda proti tomuto jmenování nejdříve protestovala, později však toto jmenování akceptovala. Dne 22. března 2014 odešel na odpočinek, jeho nástupcem ve funkci arcibiskupa byl jmenován Paul Bùi Văn Ðoc. \n"}
{"id": "850986", "url": "https://cs.wikipedia.org/wiki?curid=850986", "title": "Lubomír Puček", "text": "Lubomír Puček\n\nLubomír Puček (* 1. června 1961 v Prešově) je bývalý český fotbalový rozhodčí slovenského původu a současný fotbalový funkcionář a podnikatel. Za svoji kariéru získal pět křišťálových píšťalek pro nejlepšího rozhodčího, ale také proslul spekulacemi o jeho údajné ochotě a schopnosti za úplatu ovlivnit výsledek zápasu, který rozhodoval. V roce 2006 byl z korupce usvědčen a soudně potrestán.\n\nJako fotbalový rozhodčí působil v letech 1990 až 2004. Osm let figuroval na mezinárodní listině FIFA, mezinárodní kariéru se rozhodl ukončit v roce 2002 a nadále se věnovat pouze rozhodování domácích zápasů. Důvodem bylo, že po nevydařeném zápasu byl v roce 1999 přeřazen do horší rozhodcovské skupiny a nasazován spíše sporadicky a na méně atraktivní zápasy. Pětkrát byl oceněn křišťálovou píšťalkou pro nejlepšího rozhodčího ligy. Moravskoslezský deník jej nazval \"nejlepším moravským rozhodčím všech dob.\" V roce 2004 svoji kariéru rozhodčího ukončil na protest proti trestu, který mu komise rozhodčích udělila za ovlivnění zápasu třemi hrubými chybami, a rezignoval i na funkci předsedy komise rozhodčích Moravskoslezského krajského fotbalového svazu, čímž přestal být členem Českomoravského fotbalového svazu (ČMFS).\n\nV roce 1994 se Puček stal členem dozorčí rady druholigového Baníku Havířov. Po čtyřech letech klub zbankrotoval. Puček odmítl, že by na tom měl jakýkoliv podíl, stejně jako spekulace, že se jako rozhodčí ocitl členstvím v dozorčí radě v konfliktu zájmů.\n\nPo ukončení rozhodcovské kariéry v prosinci 2014 odmítl, že by měl ambice stát se funkcionářem ČMFS, ale už v květnu 2005 kandidoval na funkci místopředsedy svazu, ale nebyl zvolen. Poté pracoval od září 2005 jako manažer fotbalové Slavie. Po trestu za korupci z klubu oficiálně odešel, ale ještě několik let poté v klubu neoficiálně působil jako poradce jeho tehdejšího šéfa Rosena.\n\nV letech 2009 a 2010 pracoval jako ředitel druholigového FC Hlučín.\n\nV dubnu 2016 se stal sportovním manažerem Baníku Ostrava.\n\nV průběhu své kariéry rozhodčího (i po jejím skončení) byl Puček několikrát spojován s různými korupčními aférami. V devadesátých letech si vysloužil přezdívku \"Bezbolestná vrtačka\", pro svoji údajnou schopnost nenápadně ovlivnit výsledek fotbalového utkání tak, aby ovlivnění nebylo zřejmé.\n\nV roce 1995 obvinil funkcionáře Českomoravského fotbalového svazu Jana Gottvalda a Jiřího Kubíčka z uplácení. Obvinění se neprokázala a Puček byl na rok přeřazen do druhé ligy. Později se s Gottvaldem spřátelil.\n\nV roce 1999 byl obviněn z ovlivnění zápasu poháru UEFA West Ham United - Steaua Bukurešť. Obvinění se neprokázala, ale Puček byl okamžitě přeřazen do horší rozhodcovské skupiny.\n\nV roce 2003 strávil rozhodčí Václav Zejda v Pučkově hotelu Gurmán v Trojanovicích noc s najatou prostitutkou; šlo o úplatek od funkcionářů SFC Opava za ovlivnění zápasu. Z policejních odposlechů, uniklých do médií, vyplývá, že Puček o úplatku věděl.\n\nV prosinci 2005 byl Puček obviněn z trestného činu podplácení, kterého se měl v roce 2003 dopustit tak, že rozhodčímu Jiřímu Vodičkovi zprostředkoval úplatek 70 000 Kč za ovlivnění zápasu slovenské fotbalové ligy. Puček odmítl, že by zprostředkovával nabídku úplatku; výraz \"70 litrů vína\", zachycený policejním odposlechem, podle něj nebyl kód pro 70 000 korun, ale šlo skutečně o víno, které slíbil rozhodčím, pokud se jim zápas vyvede, a celé obvinění označil za pomstu svých odpůrců.\nPrvoinstanční soud oba rozhodčí shledal vinnými, a potrestal je pokutou 70 000 Kč. Oba rozhodčí se proti trestu odvolali, ale odvolací soud trest potvrdil. On sám poté podal dovolání k Nejvyššímu soudu, ale ten dovolání zamítl jako neopodstatněné. Poté podal stížnost k Ústavnímu soudu, s tím, že bylo porušeno jeho právo na spravedlivý proces. Soud tuto stížnost v lednu 2009 zamítl.\n\nDisciplinární komise ČMFS ho za tuto korupci nemohla potrestat, neboť už před tím přestal být členem svazu.\n\nNa podzim 2009 spekuloval server iDnes, že by Puček mohl stát za údajně ovlivněným zápasem domácího poháru. Utkání mezi třetiligovým Zábřehem a druholigovým Hlučínem (kde v té době působil jako ředitel) bylo podle funkcionářů Zábřehu ovlivněno rozhodčím v jejich neprospěch. Podle člena výkonného výboru svazu Pavla Nezvala \"\"<nowiki>[rozhodčí]</nowiki> dělali hrubé chyby, přičemž neuznaný gól byl jejich vrcholem. A těmi chybami otrávili a zcela znechutili nestranným divákům zápas,\"\"\na šlo o \"ostudu fotbalu\". Komise rozhodčích potrestala rozhodčí zastavením činnosti. Puček popřel, že by Hlučínu pomohl k výhře nekalým způsobem. Hlavní rozhodčí byl později policií obviněn z přijetí úplatku za údajné ovlivnění jiného zápasu.\n\nV roce 2012 se jeho jméno objevilo v souvislosti s tzv. Křetínského taškou, které měla obsahovat důkazy o nekalých praktikách ve fotbale. Podle magazínu Aha! online měl naopak pracovat pro Spartu a pomáhat jí s rozhodčími. Puček odmítl, že by měl s aférou cokoliv společného. Podle prvoligového rozhodčího Radka Kociána v té době Dagmar Damková, předsedkyně komise rozhodčích, nutila některé sudí podepsat lživé prohlášení, že se je Puček pokusil uplatit.\n\nPodle obchodního rejstříku figuruje jako jednatel či spolumajitel v několik společnostech. Vlastnil hotel Gurmán v Trojanovicích, v roce 2008 byl ale hotel prodán v exekuci.\n\nPojí ho přátelské a obchodní vazby s uprchlým zločincem Radovanem Krejčířem. Od Krejčíře si mimo jiné vypůjčil dva miliony korun, a působil jako tichý společník Krejčířovy firmy Corimex, která vlastnila prvoligový klub FK Drnovice. Odmítl, že by se tak dostal do konfliktu zájmů. Podle tehdejšího místopředsedy fotbalového svazu Jaroslava Vacka takové chování není zakázané, je však neetické.\n"}
{"id": "850987", "url": "https://cs.wikipedia.org/wiki?curid=850987", "title": "Theodoros II.", "text": "Theodoros II.\n\nTheodoros II. může být:\n\n"}
{"id": "850988", "url": "https://cs.wikipedia.org/wiki?curid=850988", "title": "Prosper Grech", "text": "Prosper Grech\n\nProsper kardinál Grech OSA (24. prosince 1925 Birgu – 30. prosince 2019) byl maltský římskokatolický duchovní z řádu augustiniánů, dlouholetý konzultor Kongregace pro nauku víry, kardinál.\n\nDo augustiniánského řádu vastoupil v roce 1943, v říjnu následujícího roku složil řeholní sliby. Kněžské svěcení přijal 25. března 1950. Je dlouholetým členem Koleje svaté Moniky v Římě. Byl emeritním profesorem Písma svatého na různých univerzitách v Římě, zejména na Papežském biblickém ústavu, Papežské Lateránské univerzitě a Papežské Gregoriánské univerzitě.\n\nDne 6. ledna 2012 byla oznámena jeho kardinálská nominace, kterou papež Benedikt XVI. oficiálně završil při konzistoři 18. února téhož roku. Biskupské svěcení přijal 8. února 2012. Při jmenování mu bylo více než 80 let, takže se nemohl účastnit konkláve a jmenování tak mělo především symbol ocenění.\n\n\n"}
{"id": "850993", "url": "https://cs.wikipedia.org/wiki?curid=850993", "title": "Theodoros II. (papež)", "text": "Theodoros II. (papež)\n\nJeho Svatost Theodoros II. ( , – \"Tavadros\", * 4. listopadu 1952 v Al-Mansuře, Egyptské království) je 118. alexandrijský patriarcha a papež Koptské pravoslavné církve. Do úřadu byl zvolen 4. listopadu 2012 jako nástupce zemřelého koptského papeže Šenudy III., do úřadu nastoupil 18. listopadu 2012.\n\nVe svém civilním životě nejprve získal v roce 1975 titul z farmacie na Alexandrijské univerzitě a pak pracoval v oboru. V roce 1986 se stal mnichem ve Vádí Natrun, v roce 1989 se stal knězem a v roce 1997 biskupem.\n"}
{"id": "851001", "url": "https://cs.wikipedia.org/wiki?curid=851001", "title": "Bílé noci (kniha)", "text": "Bílé noci (kniha)\n\nBílé noci (: בלילות לבנים, \"be-Lejlot levanim\", celým názvem Bílé noci: Příběh vězně v Rusku) je autobiografické dílo Menachema Begina, šestého premiéra Izraele. Popisuje v něm své uvěznění v pracovních táborech sovětského gulagu v letech 1940-1942. Kniha byla poprvé vydána v hebrejštině v roce 1957, v anglickém překladu vyšla roku 1977.\n\nSpolu s popisem autorových vlastních trýznivých zážitků v táborech, kniha obsahuje také různé poznámky o skutečném chodu sovětského systému a postřehy o psychologii některých přisluhovačů tohoto systému. V době prvního vydání se objevily určité pochybnosti, zda se Begin pod tlakem „výslechu“, jímž prošel v sovětské vazbě, skutečně mohl odvážit tak směle vyjádřit vyšetřovatelům svůj sionistický pohled na svět, nicméně dokumenty NKVD, zveřejněné po skončení studené války, podporují verzi událostí tak, jak je on popsal. Český překlad této knihy k roku 2012 neexistuje.\n\n"}
{"id": "851007", "url": "https://cs.wikipedia.org/wiki?curid=851007", "title": "Guimbal Cabri G2", "text": "Guimbal Cabri G2\n\nGuimbal Cabri G2 je 2-místný pístový vrtulník moderní konstrukce. Jeho vývoj vedl Bruno Guimbal, bývalý inženýr výrobce Eurocopter. K hlavním přednostem tohoto vrtulníku patří vysoká míra bezpečnosti a to jak pasivní, tak aktivní.\n\nCabri G2 je 2-místný vrtulník z velké části vyrobený z kompozitních materiálů. Podvozek je ližinový, měkce připevněný k draku, aby eliminoval tvrdé přistání a možnost pozemní rezonance. Celý stroj je koncipován s ohledem na bezpečnosti při poruše. O pohon se stará ověřený motor Lycoming O-360 s maximálním výkonem 180 koní, který je nezvykle obdařen elektronickým zapalováním vedle běžně používaného magneta.\n\nCabri vyniká svou jednoduchou údržbou, většinou dílů s neomezenou životností a drakem, který nevyžaduje generálku. Elastomery použité nejen v rotorové hlavě eliminují vibrace a namáhání. To vše se pozitivně projevuje na velice nízkých provozních nákladech.\n\nCabri G2 se vyznačuje především velkým důrazem na bezpečnost posádky a jednoduchost ovládání. Tím se stal velmi oblíbeným v leteckých školách po celém světě.\n\nMá 3-listý bezůdržbový volně uložený rotor s kompozitovými listy uchycenými pomocí elastomerických ložisek. U vrtulníku, který má natáčení listů ve třech osách je nulová údržba nevídanou věcí. Rotor vyniká obrovskou setrvačností (inercí), díky které je bezpečný i v případě poruchy motoru. Tomu ovšem napovídá i samotné jméno vrtulníku Cabri (Comfort in Autorotation Belongs to Rotor Inertia). Navíc u tohoto typu nehrozí oddělení rotoru v případě letu s nízkým násobkem G, což je pro vrtulníky smrtelné – to již mnohokrát ukázala zkušenost např. s vrtulníky Robinson.\n\nOcasní rotor je typu Fenestron, který si v této velikostní kategorii odbývá svou premiéru. V karbonovém prstenci se otáčí 7 symetricky rozložených listů rychlostí přes 5000 otáček za minutu. Kapotáž kolem rotoru jej chrání proti poškození cizími předměty a eliminuje vznik vírového prstence, tedy ztráty účinnosti.\n\nZákladním prvkem výbavy Cabri je tzv. EPM, tedy LCD display zobrazující nejdůležitější údaje o vrtulníku jako jsou otáčky motoru a rotoru, využívaný výkon včetně limitů (cejchováno v procentech), stav paliva, spotřebu, výdrž a teploty a tlaky v pohonném ústrojí. Mnoho nehod vrtulníků vybavených karburátorem bylo důsledkem jeho zamrznutí, proto je Cabri vybaveno elektronicky řízeným ohřevem. Zajímavostí je také použití dálkového ovládání k otevření a aktivaci vrtulníku místo klíčku.\n\nVrtulník Cabri G2 poprvé vzlétnul v březnu 2005, avšak jeho předchůdce, prototyp G1 vzlétl již v roce 1992. Cabri se může pyšnit několika světovými rekordy v kategorii vrtulníků do 500kg, kterých dosáhl v roce 2006: Dosažená výška bez užitečného zatížení 6,658 m (21,844 ft). Čas potřebný pro nastoupání do 3000 m(9840 ft) je 6 minut a 42 sekund a čas do 6000 m(19680 ft) je 22 minut a 6 sekund.\n\nJako jediný vrtulník v této kategorii získal plnou certifikace EASA CS-27 a to v prosinci 2007. První vyrobené kusy zamířili k francouzskému provozovateli Ixair (prosinec 2008) a 2 vrtulníky si objednal i Eurocopter pro výcvik svých posádek (prosinec 2009). Guimbal také podepsal smlouvu s Eurocopterem na výrobu bezpilotního prostředku založeného na Cabri G2.\n\nDnes je vrtulník Cabri G2 certifikován ve velké části světa včetně Číny, Jižní Afriky, Austrálie, Nového Zélandu, Brazílie a od roku 2015 certifikaci potvrdila i americká FAA.\n\nPrvní Cabri G2 byl do České republiky přivezen v únoru 2012.\nPřes české zastoupení byl dodán i jeden vrtulník do Polska – SP-DWZ, vč. 1107.\n\nOd začátku produkce Cabri došlo již ke 4 nehodám, avšak během žádné z nich nedošlo k vážnějšímu zranění.\n\nZákladní rozměry\n\nHmotnosti\n\nVýkony\n\n\nPřehled provozovatelů u nás i ve světě.\n\n\n\n\n"}
{"id": "851008", "url": "https://cs.wikipedia.org/wiki?curid=851008", "title": "Karel Mach", "text": "Karel Mach\n\nKarel Mach (* 17. června 1960) je český politik a státní úředník, v 90. letech 20. století poslanec České národní rady a Poslanecké sněmovny za KDU-ČSL a předseda výkonného výboru Pozemkového fondu, počátkem 21. století náměstek ministra zemědělství.\n\nV letech 1975 - 1979 vystudoval SPŠ stavební (obor vodohospodářské stavby a meliorace). V období let 1979 - 1980 pak pracoval v podniku Agroprojekt Praha jako projektant hydromeliorací. V letech 1980 - 1984 vystudoval provozně ekonomickou fakultu Vysoké školy zemědělské. Po základní vojenské službě působil v letech 1985 - 1987 v podniku Velkovýkrmny o.p. Praha, o.z. 01 Třeboň jako specialista vodního hospodářství a potom v období let 1987 - 1991 v KIIO České Budějovice coby samostatný specialista pro zemědělský půdní fond a náhradní rekultivace.\n\nPo sametové revoluci se zapojil do politického života. Roku 1990 se stal členem Rady města České Budějovice. V roce 1991 byl jmenován vedoucím Okresního pozemkového úřadu v Českých Budějovicích. Od roku 1992 je členem KDU-ČSL.\n\nVe volbách v roce 1992 byl zvolen do České národní rady za KDU-ČSL (volební obvod Jihočeský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996 a ve sněmovně setrval do konce funkčního období parlamentu, tedy do voleb v roce 1998. V letech 1992-1998 byl místopředsedou zemědělského výboru.\n\nV roce 1992 byl členem Prezídia Pozemkového fondu a v květnu 1993 byl zvolen předsedou Výkonného výboru Pozemkového fondu. Funkce v Pozemkovém fondu se vzdal v říjnu 1997 poté, co vstoupila v platnost úprava omezující souběh poslanecké funkce a v státních úřadech.\n\nV letech 1992 - 1998 byl členem Celostátního výboru KDU-ČSL. V sněmovních volbách roku 1998 měl kandidovat za KDU-ČSL, ale v dubnu 1998 odstoupil z kandidátní listiny. Vadila mu nevolitelná pozice na kandidátce. Krátce poté napsala Mladá fronta Dnes, že Mach měl coby šéf Pozemkového fondu umožnit podhodnocený prodej půdy družstvu \"Stavbař\" a tím připravit rozpočet fondu o 21 milionů Kč. Předseda KDU-ČSL Josef Lux ale následně odmítl, že by důvodem pro Machovo odstoupení z kandidátní listiny byla tato kauza. Za viníka nevýhodného prodeje půdy navíc označil politika ODS Karla Burdu. V období let 1998 - 2002 zastával funkci ředitele úřadu Regionální Agrární komory Jihočeského kraje v Českých Budějovicích. Na této pozici se zmiňuje již koncem roku 1998. Zároveň od roku 1999 do roku 2002 působil jako místopředseda Českomoravské myslivecké jednoty a člen Myslivecké rady této organizace.\n\nV listopadu 2001 Mladá fronta Dnes přinesla informaci o tom, že Mach a Josef Lux nechali v době, kdy zasedali ve vedení Pozemkového fondu, vydělat firmě ovládané lidoveckými politiky. O rok později pak týž deník zveřejnil podezření, že Mach získal nezákonně rodinný dům v obci Chotýčany na Českobudějovicku. Nemovitost měl odkoupit přes třetí osobu od Pozemkového fondu v době, kdy fondu předsedal. Bývalý poslanec se hájil s tím, že „\"nepochybně nedošlo k žádnému porušení práva, koupil jsem to od soukromé firmy, která byla normální vlastník\".“\n\nOd roku 1998 až do roku 2010 vykonával funkci starosty obce Chotýčany. Do tamního obecního zastupitelstva byl za KDU-ČSL zvolen v komunálních volbách v roce 1998, komunálních volbách v roce 2002 a komunálních volbách v roce 2006. Profesně se uvádí jako zemědělský inženýr.\n\nDo roku 2002 Mach zasedal v dozorčí radě podniku České lesy. V roce 2002 ho ministr zemědělství Jaroslav Palas jmenoval náměstkem pro zemědělskou výrobu. Podle jiného zdroje měl funkci náměstka pro lesnictví a vodní hospodářství. Z funkce ho v únoru 2006 odvolal nový ministr Jan Mládek. Následně v letech 2006 - 2007 působil v České inspekci životního prostředí jako poradce generálního ředitele.\n\nV srpnu 2008 zasedl do vedení státního podniku Povodí Vltavy. V této firmě působil již od roku 2006 jako její technický ředitel. List Ekonom ho v roce 2012 uvádí jako dlouholetého známého jihočeského podnikatele a politika ODS Pavla Dlouhého. Na pozici technického ředitele státního podniku Povodí Vltavy skončil v roce 2012 a od roku 2012 je uváděn jako samostatný specialista útvaru Generálního ředitelství Povodí Labe.\n\nDlouhodobě se angažuje v Jihočeské univerzitě v Českých Budějovicích. Zde v letech 1993 - 1994 vykonával funkci člena vědecké rady Zemědělské fakulty, na které pak v období let 1995 - 1996 externě vyučoval. Od roku 1995 setrvale působí na pozici člena promočního kolegia děkana této fakulty a člena státní zkušební komise Ekonomické fakulty Jihočeské univerzity. Je ženatý, má dvě děti.\n\n"}
{"id": "851012", "url": "https://cs.wikipedia.org/wiki?curid=851012", "title": "Le Chat noir", "text": "Le Chat noir\n\nLe Chat noir (francouzsky černý kocour) byl slavný pařížský kabaret, který byl poprvé otevřen 18. listopadu 1881. Založil ho Rodolphe Salis, který byl též u zrodu stejnojmenné revue. Po Salisově smrti roku 1897 byl kabaret zavřen, ale dva roky na to ho znovu, pod jiným jménem, otevřel šansoniér Henri Fursy.\n\nLe Chat noir je považován za první moderní kabaret a byl prvním kabaretem, ve kterém se hrálo na piano. Za své jméno vděčí černé kočce, kterou Rodolphe Salis našel na chodníku během příprav na otevření a nejspíš nejvíce kabaret proslavily umělecké plakáty Théophila Alexandra Steinlena.\n\nKabaret se původně nacházel na Montmartru, což ho předurčilo k tomu, aby se stal místem setkávání pařížské smetánky a symbolem bohémství konce 19. století. Již brzy po otevření přitahoval díky šansoniérům a básníkům, kteří v něm vystupovali, tu nejlepší pařížskou klientelu. Úspěch byl zaručen, když se v kabaretu usídlila skupina mladých spisovatelů a umělců, kteří si říkali \"Les Hydropathes\" (volně přeloženo jako \"ti, kterým voda nedělá dobře\"), v jejichž čele stál Émile Goudeau. Členové skupiny o sobě tvrdili, že nemají rádi vodu, a proto dávají přednost vínu a pivu. V době své největší slávy byl kabaret Le Chat noir znám jako bujarý noční podnik, z části umělecký salon, z části místo bouřlivých hudebních produkcí.\n\nDíky rostoucímu úspěchu se kabaret v roce 1885 přemístil do třípatrové budovy v čísle 12 na rue de Laval (dnešní rue Victor-Massé). Jednotlivé místnosti nechal Salis dekorovat v pseudohistorickém stylu, a to pod záštitou umělců jako Henri Rivière nebo Caran d'Ache. S Rivièrovou pomocí Salis v kabaretu vytvořil i barevné stínové divadlo, kde se často hrály skutečné mistrovské kousky, ke kterým skládal hudbu Georges Fragerolle. Kabaret se nicméně brzy stěhoval dál, a to do čísla 68 na boulevard de Clichy. Na této adrese se dnes nachází moderní hotel, kde je možné najít i několik odkazů na její bouřlivou minulost.\n\nFrancouzský básník Laurent Tailhade o Le Chat noir mluvil jako o spojení \"Zabijáka\" a \"Božské komedie\". Jiný francouzský básník Jean Lorrain kabaret viděl zase jako \"směs všech stylů a všech výstřelků\" a jako \"čtvrť malířů a básníků\". Sám Salis o Le Chat noir řekl, že \"\"Le Chat Noir\" je nejvýjimečnější kabaret na světě. Potkáte tu nejslavnější muže Paříže a zároveň se seznámíte s cizinci ze všech koutů světa.\"\n\nMezi pravidelné hosty kabaretu patřili malíři Adolphe Willette a Henri Pille, šansoniéři Aristide Bruant, Jules Jouy či Léon Durocher, hudební skladatelé Claude Debussy a Erik Satie nebo básníci Paul Verlaine, Charles Cros, Albert Samain, Maurice Rollinat a Jean Richepin. I Léona Bloye tu dobře znali – ten dokonce v revue Le Chat noir publikoval několik svých literárních kritik. Sám Rodolphe Salis se často s přehnanou, ironickou zdvořilostí ujímal role konferenciéra.\n\nPůvodní vývěsní štít kabaretu Le Chat noir, který namaloval Adolphe Léon Willette a který je vidět i na kresbě Alberta Robidy, je dnes vystaven v Musée Carnavalet v Paříži.\n\nRodolphe Salis a Émile Goudeau původně založili týdně vydávanou revue \"Le Chat noir\", aby zajistili kabaretu větší propagaci. 668 čísel revue vyšlo mezi lednem 1882 do březnem 1895, dalších 122 pak vyšlo ve druhé sérii, jejíž poslední číslo bylo vydáno 30. září 1897. Revue zosobňovala ducha konce století. Přispívali do ní šansoniéři a básnící, kteří v kabaretu vystupovali, a také umělci, kteří se podíleli na jeho výzdobě, takže například Caran d'Ache do ní kreslil vojenské výjevy a Willette zase své pieroty a kolombíny.\n\nRevue \"Le Chat noir\" byla jedním z prvních periodik, která otiskla články Jeana Lorraina, a můžeme v ní najít i tak slavná jména jako Paul Verlaine nebo Jean Richepin, to vše doplněné krásnými ilustracemi Théophila Alexandra Steinlena.\n"}
{"id": "851023", "url": "https://cs.wikipedia.org/wiki?curid=851023", "title": "Li Kche-čchiang", "text": "Li Kche-čchiang\n\nLi Kche-čchiang (, * 1. července 1955, Ting-jüan, An-chuej) je premiér Čínské lidové republiky, člen Všečínského shromáždění lidových zástupců a člen Stálého výboru Politbyra Ústředního výboru Komunistické strany Číny.\n\nPochází ze skromných podmínek, narodil se rolníkům v provincii An-chuej. Během Kulturní revoluce musel pracovat na venkově. Absolvoval Pekingskou univerzitu, kde vystudoval právo a ekonomii.\n\nProšel řadou funkcí v Komunistickém svazu čínské mládeže a v červnu 1998 se stal v 43 letech guvernérem provincie Che-nan jako nejmladší čínský guvernér. V Che-nanu působil do konce roku 2004, od prosince 2002 jako tajemník provinční organizace komunistické strany. Pak byl od prosince 2004 do října 2007 tajemníkem provinčního výboru KS Číny (a tedy fakticky nejvýše postaveným politikem) v Liao-ningu. V říjnu 2007 povýšil, když byl na sedmnáctém sjezdu strany zvolen za člena stálého výboru politbyra KS Číny.\n\nUrčitou dobu byl považován za možného nástupce prezidenta Chua Ťin-tchaa, jehož politiky je zastáncem a s nímž ho pojí osobní dlouholeté přátelství. V roce 2008 byl ovšem jmenován vicepremiérem a od té doby byl považován spíš za možného nástupce premiéra Wena Ťia-paa. V rámci vnitrostranického boje o moc byl jeho soupeřem v rámci následnické generace Si Ťin-pching. V březnu 2013 Všečínské shromáždění lidových zástupců zvolilo Si Ťin-pchinga za prezidenta Čínské lidové republiky a Li Kche-čchianga za premiéra Čínské lidové republiky.\n"}
{"id": "851024", "url": "https://cs.wikipedia.org/wiki?curid=851024", "title": "Belgie na Letních olympijských hrách 2000", "text": "Belgie na Letních olympijských hrách 2000\n\nBelgie se účastnila Letní olympiády 2000. Zastupovalo ji 68 sportovců (36 mužů a 32 žen) v 16 sportech.\n\n"}
{"id": "851025", "url": "https://cs.wikipedia.org/wiki?curid=851025", "title": "Miloš Lintner", "text": "Miloš Lintner\n\nMiloš Lintner (* 3. června 1953) je bývalý slovenský fotbalista, obránce. Po skončení aktivní kariéry působí jako trenér na regionální úrovni. Jeho synem je slovenský hokejista Richard Lintner.\n\nV československé lize hrál za Jednotu Trenčín a ZŤS Petržalka. V československé lize nastoupil ve 121 utkáních, v kterých odehral 8 720 minut a dal 7 gólů. Dále hrál i za Komárno a Bánovce nad Bebravou.\n\n\n"}
{"id": "851029", "url": "https://cs.wikipedia.org/wiki?curid=851029", "title": "Belgie na Letních olympijských hrách 1996", "text": "Belgie na Letních olympijských hrách 1996\n\nBelgie se účastnila Letní olympiády 1996. Zastupovalo ji 61 sportovců (41 mužů a 20 žen) ve 14 sportech.\n\n"}
{"id": "851034", "url": "https://cs.wikipedia.org/wiki?curid=851034", "title": "Ting-jüan", "text": "Ting-jüan\n\nTing-jüan (pchin-jinem \"Dingyuan\") může být:\n"}
{"id": "851035", "url": "https://cs.wikipedia.org/wiki?curid=851035", "title": "Belgie na Letních olympijských hrách 1992", "text": "Belgie na Letních olympijských hrách 1992\n\nBelgie se účastnila Letní olympiády 1992. Zastupovalo ji 68 sportovců (43 mužů a 25 žen) v 18 sportech.\n\n"}
{"id": "851037", "url": "https://cs.wikipedia.org/wiki?curid=851037", "title": "Ján Maslen", "text": "Ján Maslen\n\nJán Maslen (* 11. září 1958) je bývalý slovenský fotbalista. Po skončení aktivní kariéry působí jako trenér.\n\nV československé lize hrál za ZŤS Petržalka. Nastoupil v 8 ligových utkáních. Po odchodu z Petržalky hrál za Slovan Agro Levice.\n\n\n"}
{"id": "851038", "url": "https://cs.wikipedia.org/wiki?curid=851038", "title": "Belgie na Letních olympijských hrách 1988", "text": "Belgie na Letních olympijských hrách 1988\n\nBelgie se účastnila Letní olympiády 1988. Zastupovalo ji 59 sportovců (35 mužů a 24 žen) v 16 sportech.\n\n"}
{"id": "851042", "url": "https://cs.wikipedia.org/wiki?curid=851042", "title": "Ladislav Vycpálek", "text": "Ladislav Vycpálek\n\nLadislav Vycpálek (23. února 1882 Praha – 9. ledna 1969 tamtéž) byl český hudební skladatel.\n\nPocházel z rodiny, která se po generace zabývala hudbou. Jeho strýc, Josef Vycpálek, byl významným sběratelem lidových písní a bratranec, Vratislav Vycpálek, se stal rovněž hudebním skladatelem. Od čtyř let hrál na housle a na klavír. Maturoval na gymnáziu na Vinohradech a poté studoval na Filozofické fakultě Karlovy Univerzity češtinu a němčinu. To mu poskytlo i znalost literatury pro volbu vynikajících textů, které zhudebňoval, ale i pro vlastní literární tvorbu. Jeho texty byly zhudebněny nejen jím samým, ale i takovými skladateli, jako byli Vítězslav Novák nebo Josef Suk starší. Studia na Filozofické fakultě ukončil dizertační prací \"Apokryfy o mladosti Mariině a Ježíšově v literatuře české, zvláště staročeské\".\n\nStal se odborným pracovníkem Univerzitní knihovny a vedle svého zaměstnání studoval soukromě skladbu u Vítězslava Nováka. V době svého působení v knihovně vybudoval její \"Hudební oddělení\" a až do roku 1942 jej vedl. Vedle toho dál provozoval hudbu prakticky. Jako violista účinkoval v několika komorních souborech a samozřejmě pilně komponoval. Jeho prvními veřejně provedenými skladbami byly \"Dvě písně\" v roce 1909. Věnoval se i organizační činnosti. Od roku 1924 byl členem České akademie věd a umění. Od roku 1930 byl členem poradního sboru Národního divadla. Byl také vedoucím hudebního odboru Umělecké besedy. Když byla činnost Besedy v padesátých letech komunistickým režimem utlumována, snažil se všemožně o její přežití. Likvidaci Umělecké besedy v roce 1960 se mu však zabránit nepodařilo.\n\nPohřben je v Praze na Vyšehradském hřbitově.\n\n\n\n\n\n\n\n\n\n"}
{"id": "851048", "url": "https://cs.wikipedia.org/wiki?curid=851048", "title": "Jiří Macháček (politik)", "text": "Jiří Macháček (politik)\n\nJiří Macháček (* 27. srpna 1958) je bývalý český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Českomoravskou unii středu.\n\nVe volbách v roce 1990 byl zvolen do České národní rady za HSD-SMS. Mandát v ČNR ve volbách v roce 1992 obhájil (volební obvod Jihomoravský kraj). Zasedal ve výboru pro právní ochranu a bezpečnost.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V důsledku transformace HSD-SMS na Českomoravskou unii středu přešel do této nové formace. V březnu 1996 byl zvolen předsedou sněmovní komise pro kontrolu BIS. Vládní koalice s tím vyslovila souhlas a Macháček se tak na tento post dostal jako zástupce opozičních stran. V květnu 1996 jeho poslaneckou kancelář ve Zlíně vykradl neznámý pachatel. V budově přitom bylo vícero kanceláří, ale jedinou vykradenou byla ta Macháčkova. Poslanec to ovšem do souvislosti se svou funkcí ve sněmovně nedával do souvislosti a odcizené předměty neobsahovaly citlivé informace.\n\nVe sněmovních volbách roku 1996 neúspěšně kandidoval za ČMUS. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 kandidoval do zastupitelstva města Zlín jako bezpartijní, v roce 2010 za Stranu Práv Občanů ZEMANOVCI (SPOZ). Nebyl ale zvolen. Profesně se uvádí k roku 1998 jako ředitel závodu, v ostatních letech coby vysokoškolský učitel. V komunálních volbách roku 1998 se uvádí jako člen hnutí \"Sdružení nezávislých kandidátů Zlín 2002\".\n\nZa SPOZ kandidoval i v krajských volbách roku 2012. Do zastupitelstva Zlínského kraje ale zvolen nebyl.\n\n"}
{"id": "851049", "url": "https://cs.wikipedia.org/wiki?curid=851049", "title": "Jiří Macháček (rozcestník)", "text": "Jiří Macháček (rozcestník)\n\nJméno a příjmení Jiří Macháček má více nositelů:\n\n"}
{"id": "851062", "url": "https://cs.wikipedia.org/wiki?curid=851062", "title": "Belgie na Letních olympijských hrách 1984", "text": "Belgie na Letních olympijských hrách 1984\n\nBelgie se účastnila Letní olympiády 1984. Zastupovalo ji 63 sportovců (47 mužů a 16 žen) ve 14 sportech.\n\n"}
{"id": "851063", "url": "https://cs.wikipedia.org/wiki?curid=851063", "title": "Richard Mandelík", "text": "Richard Mandelík\n\nRichard Mandelík (* 17. dubna 1953) je bývalý český politik, v 90. letech 20. století poslanec České národní rady a Poslanecké sněmovny za ODS a jeden z iniciátorů vzniku polistopadové sítě kampeliček.\n\nV roce 1992 se uvádí jako předseda okresního sdružení ODS Litoměřice. Profesně se uvádí jako stavař, bytem Štětí-Hněvice. Ve volbách v roce 1992 byl zvolen do České národní rady za ODS (volební obvod Severočeský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do sněmovních voleb v roce 1996. V červnu 1994 oznámil, že v poslaneckém klubu ODS je skupina asi jedenácti poslanců, kteří mají odlišný názor na zřízení senátu a na provedení restitucí židovského majetku než vedení strany a kteří tvoří konzervativní frakci občanských demokratů. Toto křídlo se ale výrazněji neprosadilo. Sám Mandelík po několika dnech popřel, že by mluvil o existenci frakce v ODS, jen prý obecně hodnotil názorová křídla ve straně.\n\nV sněmovních volbách roku 1996 neúspěšně kandidoval za ODS. Pak se nechal slyšet, že uvažuje o kandidatuře do senátu a že se bude angažovat v oblasti spotřebních a úvěrových družstev. Uvádí se tehdy jako předseda Svazu českých a moravských spořitelních a úvěrních družstev. V roce 1999 je zmiňován na postu prezidenta České asociace záložen.\n\nV roce 1998 přešel do nově vzniklé Unie svobody a uvádí se jako spoluautor jejího komunálního programu. Za Unii svobody neúspěšně kandidoval v komunálních volbách roku 1998 do zastupitelstva hlavního města Praha.\n\n"}
{"id": "851075", "url": "https://cs.wikipedia.org/wiki?curid=851075", "title": "Belgie na Letních olympijských hrách 1980", "text": "Belgie na Letních olympijských hrách 1980\n\nBelgie se účastnila Letní olympiády 1980. Zastupovalo ji 59 sportovců (43 mužů a 16 žen) v 10 sportech.\n\n"}
{"id": "851076", "url": "https://cs.wikipedia.org/wiki?curid=851076", "title": "Hélicoptères Guimbal", "text": "Hélicoptères Guimbal\n\nHélicoptères Guimbal je francouzský výrobce vrtulníků. Firma byla založena v roce 2000 a sídlí ve francouzském Les Milles. Hlavním konstruktérem a majitelem je Bruno Guimbal.\n\n\n"}
{"id": "851078", "url": "https://cs.wikipedia.org/wiki?curid=851078", "title": "Ting-jüan (okres)", "text": "Ting-jüan (okres)\n\nOkres Ting-jüan () je okres Čínské lidové republiky patřící k prefektuře Čchu-čou v provincii An-chuej. Má rozlohu 2891 čtverečních kilometrů a v roce 2004 v něm žilo přes 900 tisíc obyvatel.\n\nPřes okres vede vysokorychlostní trať Peking – Šanghaj.\n\n"}
{"id": "851079", "url": "https://cs.wikipedia.org/wiki?curid=851079", "title": "Kateřina Meklenburská", "text": "Kateřina Meklenburská\n\nRichardis Kateřina Meklenburská (1370 nebo 1372, Švédsko – 1400) byla švédská a meklenburská princezna, dcera Albrechta Meklenburského a jeho první manželky Richardis Schwerinské. Jejím manželem byl Jan Zhořelecký, syn císaře Karla IV., braniborský markrabě, zhořelecký vévoda a pán Nové Marky.\n\nZa zhruba stejně starého Jana Zhořeleckého se vdala v roce 1388 v Praze. O rok později její otec přišel o švédský trůn. V roce 1390 se manželům narodila dcera Eliška. Jan zemřel v mladém věku v roce 1396 a jeho manželka o čtyři roky později. Jejich dcera Eliška se stala vládnoucí lucemburskou vévodkyní a byla poslední legitimní příslušnicí císařské větve rodu Lucemburků (zemřela v roce 1451).\n"}
{"id": "851080", "url": "https://cs.wikipedia.org/wiki?curid=851080", "title": "Rima San Giuseppe", "text": "Rima San Giuseppe\n\nRima San Giuseppe je italská obec v provincii Vercelli v oblasti Piemont. Skládá se ze dvou dříve samostatných vesnic – Rima (s kostelem sv. Jana Křtitele) a San Giuseppe (s kostelem sv. Josefa).\n\nK 31. prosinci 2011 zde žilo 69 obyvatel.\n\nAlagna Valsesia, Boccioleto, Carcoforo, Macugnaga (VB), Mollia, Rimasco, Riva Valdobbia\n"}
{"id": "851082", "url": "https://cs.wikipedia.org/wiki?curid=851082", "title": "Belgie na Letních olympijských hrách 1976", "text": "Belgie na Letních olympijských hrách 1976\n\nBelgie se účastnila Letní olympiády 1976. Zastupovalo ji 101 sportovců (75 mužů a 26 žen) v 16 sportech.\n\n"}
{"id": "851086", "url": "https://cs.wikipedia.org/wiki?curid=851086", "title": "The Mighty Boosh", "text": "The Mighty Boosh\n\nThe Mighty Boosh je britský komediální seriál, za jehož vytvořením stojí Julian Barratt, Noel Fielding a další herci a umělci (kteří jsou společně známí pod jménem \"The Mighty Boosh\"). \"The Mighty Boosh\" je komediální fantasy, ve kterém se pojí osobitý humor s odkazy na populární kulturu. V jednotlivých dílech se často objevují propracovaná hudební čísla z různých žánrů, například electro, heavy metal, funk nebo rap. Seriál je známý tím, že zpopularizoval styl zvaný \"crimping\", což jsou v podstatě drobné skladby přednášené a cappella, které se objevují ve všech třech sériích. Julian Barratt pro seriál napsal hudbu, kterou následně prezentuje s Noelem Fieldingem. Fielding zase stojí za četnými grafickými a výtvarnými prvky seriálu.\n\nSeriál hojně využívá animované scény, loutky a speciální efekty. Mnohé postavy hrají sami Barratt a Fielding, zatímco další představují zbylí členové \"The Mighty Boosh\" Rich Fulcher, Dave Brown a Michael Fielding.\n\n\"The Mighty Boosh\" se soustředí na příhody ze života Howarda Moona (hraje ho Julian Barratt) a Vince Noira (Noel Fielding). První série začíná a často i končí před zataženou oponou, kde Howard a Vince uvádí diváky do příběhu nebo se zde za dějem epizody ohlíží. Tuto část ale tvůrci ve druhé sérii opustili a místo toho každý díl začíná v bytě hlavních postav a diváci už se přímo neoslovují. Postavy v seriálu působí dojmem, že jsou si vědomi toho, že jsou součástí televizního pořadu, a zejména Vince často prolamuje pomyslnou čtvrtou stěnu, když se obrací na diváky a komentuje situaci.\n\nV několika epizodách se objevují takzvané \"crimps\", tedy humorné nonsensové písně, které Fielding s Barrattem přednáší \"a cappella\" a často je doprovází drobnými gesty a mimikou. Pro texty těchto písní je typické, že většinou nedávají smysl a slova v nich nemusí navzájem souviset. Termín \"crimp\" se poprvé objevil ve třetí epizodě třetí řady seriálu.\n\nÚstřední obsazení tvoří pět postav:\n\nV seriálu je řada vedlejších postav, které se v průběhu sérií objevují opakovaně:\n\nV \"The Mighty Boosh\" se objevila také řada významných hostů:\n\nPůvodně rádiový pořad \"The Mighty Boosh\" se na televizních obrazovkách poprvé objevil v roce 2004, kdy se BBC rozhodla natočit osm dílů první řady. Do režisérského křesla usedl Paul King a produkce se ujala společnost Baby Cow Productions.\n\nPrvní série televizní verze \"The Mighty Boosh\" dále rozpracovávala děj rádiového pořadu. Poprvé byla odvysílána na BBC Three 18. května 2004. Od 9. listopadu pak běžela i na BBC Two, i když epizody byly v jiném pořadí a došlo k cenzuře některých nadávek.\n\nDruhá řada se začala vysílat na BBC Three 26. července 2005. Třetí série potom odstartovala 15. listopadu 2007 také na BBC Three.\n\nV roce 2012 uvedla Česká televize všechny tři řady pořadu.\n\n"}
{"id": "851087", "url": "https://cs.wikipedia.org/wiki?curid=851087", "title": "Belgie na Letních olympijských hrách 1972", "text": "Belgie na Letních olympijských hrách 1972\n\nBelgie se účastnila Letní olympiády 1972. Zastupovalo ji 88 sportovců (82 mužů a 6 žen) ve 14 sportech.\n\n"}
{"id": "851090", "url": "https://cs.wikipedia.org/wiki?curid=851090", "title": "Alan Menken", "text": "Alan Menken\n\nAlan Irwin Menken (* 22. července 1949, New Rochelle, USA) je americký hudební skladatel a pianista, významný autor scénické a filmové hudby, osminásobný držitel Oscara. Nejvíce je znám jakožto spolupracovník filmového studia The Walt Disney Company.\n\nPo studiích umění na Newyorské univerzitě studoval skladbu u dirigenta a skladatele Lehmana Engela. Pracoval také jako baletní korepetitor. Již v době svých studií začal skládat své vlastní písničky, se kterými vystupoval zejména po newyorských hudebních klubech. Od konce 70. let začal skládat také scénickou a muzikálovou hudbu, kde začal úzce spolupracovat s textařem Howardem Ashmanem. Od konce 80. let se věnuje komponování filmové hudby, za níž získal řadu významných hudebních i filmových ocenění.\n\n\n"}
{"id": "851092", "url": "https://cs.wikipedia.org/wiki?curid=851092", "title": "Carcoforo", "text": "Carcoforo\n\nCarcoforo je italská obec v provincii Vercelli v oblasti Piemont. Nachází se zde kostel sv. Kříže.\n\nK 31. prosinci 2011 zde žilo 77 obyvatel.\n\nBannio Anzino (VB), Ceppo Morelli (VB), Fobello, Macugnaga (VB), Rima San Giuseppe, Rimasco\n"}
{"id": "851095", "url": "https://cs.wikipedia.org/wiki?curid=851095", "title": "Belgie na Letních olympijských hrách 1968", "text": "Belgie na Letních olympijských hrách 1968\n\nBelgie se účastnila Letní olympiády 1968. Zastupovalo ji 82 sportovců (77 mužů a 5 žen) v 13 sportech.\n\n"}
{"id": "851100", "url": "https://cs.wikipedia.org/wiki?curid=851100", "title": "Belgie na Letních olympijských hrách 1964", "text": "Belgie na Letních olympijských hrách 1964\n\nBelgie se účastnila Letní olympiády 1964. Zastupovalo ji 61 sportovců (60 mužů a 1 žena) v 13 sportech.\n\n"}
{"id": "851102", "url": "https://cs.wikipedia.org/wiki?curid=851102", "title": "Belgie na Letních olympijských hrách 1960", "text": "Belgie na Letních olympijských hrách 1960\n\nBelgie se účastnila Letní olympiády 1960. Zastupovalo ji 101 sportovců (93 mužů a 8 žen) v 16 sportech.\n\n"}
{"id": "851111", "url": "https://cs.wikipedia.org/wiki?curid=851111", "title": "Umakart (hudební skupina)", "text": "Umakart (hudební skupina)\n\nUmakart je česká alternativní hudební skupina, která vznikla v roce 2004. Členy jsou hudebníci s vlastními kapelami, Priessnitz, The Ecstasy Of Saint Theresa a Tata Bojs.\nPrvní album \"Manuál\" bylo vydáno v roce 2004, texty napsal Jaromír Švejdík za přispění spisovatele Jardy Rudiše. Album distribuované v netradičním obalu ze vzorníku umakartových desek podpořila kapela šňůrou koncertů, na které se přidal bubeník Tomáš Neuwerth.\n\nNásledující sedmiletá odmlka je přerušena až v roce 2011, kdy se kapela s dvěma písněmi podílela na soundtracku pro film \"Alois Nebel\". Jako hosté zazpívali Marie Rottrová v písni Stínohry a Václav Neckář v písni Půlnoční, čímž nastartovali jeho comeback. Píseň Půlnoční pak získala v roce 2011 ocenění Anděla za klip i za skladbu roku a byla znovu vydána na společném albu \"Dobrý časy\" s Dušanem Neuwerthem a Jaromírem Švejdíkem.\n\nNečekaný úspěch ze spolupráce odsunul vydání vlastního plánovaného alba \"Vlci u dveří\" až na podzim 2012. Textově se na albu opět podílel hlavně Jaromír Švejdík a tentokráte básník Jan Těsnohlídek. Deska má opět netradiční obal, který je stylizovaný do přepisovatelného CD, a navíc ručně nadepsaný titulní název a jméno skupiny.\n\n\n\n\n\n"}
{"id": "851112", "url": "https://cs.wikipedia.org/wiki?curid=851112", "title": "ICR", "text": "ICR\n\nICR (\"intelligent character recognition\") je pokročilejší úroveň známého OCR. OCR je technika rozpoznávání znaků z již vytisknutých souborů (např. vytisknutý dokument a program s OCR dokáže znovu pomocí scanneru rozpoznat znaky a převést je do virtuálního prostředí a umožnit např. editaci).\n\nV případě ICR se pak nejedná o rozpoznávání znaků z textu, ale rovnou o rozpoznávání znaků v ručně psaném textu (z předem určených oblastí, například dotazník, formuláře) a jeho převod na znaky. Tato funkce je ještě k tomu rozšířena o učící algoritmus, který v průběhu urychluje práci programu a snižuje nároky na zásah od uživatele. Tím, že se program dokáže učit mu stačí jednou \"říci\", že tento zkomolený znak je \"a\" a program když jej příště nescanuje, tak jej automaticky vyhodnotí jako \"a\" a již se víc neptá.\nTato technologie učení je založena konceptu neuronových sítí. Učení je velmi efektivní, ale přesto se nedá zaručit stoprocentní přesnost programu, v reálu průměrně 97%. Stejnou přesnost měla i forma zpracování v předcházející podobě. Dříve se celý proces transformace nestrukturovaných dat prováděl ručně. Člověk přesně přepisoval tištěnou formu i s formátováním do počítačové formy, ať už se jednalo o psaný či strukturovaný text. Tento způsob byl velmi pomalý a ani tak se nikdy nedosáhlo 100% úspěchu kvůli lidksému faktoru a nečitelným znakům z textu. Nyní se stále potýkáme s nerozpoznatelnými znaky, zato se tento proces velmi urychlil, snížila se časová náročnost na lidksou jednotku a automatizoval se (existují i tiskárny s automatickými podavači jednotlivých stránek se zásobníky na tisíce stránek).\n\nProces ICR je zakončen zobrazením všech nascenovaných a rozpoznaných stránek. V této části korektor opraví všechny znaky, které program označil jako nejisté a poté se zkompletuje a uloží celý dokument.\n\nTato technologie je velmi důležitá kvůli jejím využití při transformaci dat z nestrukturovaných do podoby dat strukturovaných, uložených a editovatelných v počítači, proto úzce souvisí s Enterprise content management.\n\n\nDalším stupněm ve vývoji technologii založené na OCR je Intelligent word recognition (IWR), neboli inteligentní rozpoznávání slov. Tato technologie nejenže dokáže rozpoznávat ručně psané znaky, ale je obohacena o schopnost rozpoznat znaky pod úhlem (známé taktéž jako cursiva). Dalším rozdílem oproti ICR je, že IWR dokáže roreznat celá slova, až celé fráze najednou.\n\nNepředpokládá se, že by IWR nahradilo ICR/OCR, ale spíše se jedná o optimalizované odvětví této tematiky. Slouží k minimalizaci ruční práce na transformaci nestrukturovaných dat.\n\n"}
{"id": "851116", "url": "https://cs.wikipedia.org/wiki?curid=851116", "title": "Atletika na Letních olympijských hrách 1992 – 100 metrů muži", "text": "Atletika na Letních olympijských hrách 1992 – 100 metrů muži\n\nBěh na 100 metrů mužů na Letních olympijských hrách 1992 se uskutečnil ve dnech 31. července a 1. srpna na Olympijském stadionu v Barceloně. Zlatou medaili získal britský sprinter Linford Christie, stříbro Frankie Fredericks z Namibie a bronz Američan Dennis Mitchell.\n\n"}
{"id": "851118", "url": "https://cs.wikipedia.org/wiki?curid=851118", "title": "Inder Kumar Gujral", "text": "Inder Kumar Gujral\n\nIndra Kumár Gudžrál (4. prosince 1919 Džihlam, Paňdžáb, Britská Indie, nyní Pákistán – 30. listopadu 2012 Nové Dillí) byl indický politik, od 80. let představitel strany Džanta dal. V letech 1997–1998 byl premiérem Indie. V letech 1997–1998 byl ministrem financí, 1989–1990 a 1996–1998 ministrem zahraničních věcí, roku 1975 ministrem informací.\n\n"}
{"id": "851122", "url": "https://cs.wikipedia.org/wiki?curid=851122", "title": "Alfréd Kocáb", "text": "Alfréd Kocáb\n\nAlfréd Kocáb (28. června 1925 Vídeň – 15. března 2018 Praha) byl kazatel Českobratrské církve evangelické, který byl pronásledován komunistickým režimem. Za totality byl zbaven státního souhlasu k výkonu svého povolání, deset let pracoval jako topič. Stal se jedním z prvních signatářů Charty 77, patřil k zakládajícím členům Výboru na obranu nespravedlivě stíhaných (VONS). Byl držitelem Medaile Za zásluhy, za své postoje byl také oceněn jako účastník třetího odboje. \n\nNarodil se ve Vídni, kde také 20 let žil a studoval na českých školách. Vyrůstal s maminkou, zbožnou katoličkou pocházející z Brněnska, a bratrem; otec v jeho dětství od rodiny odešel.\n\nPo připojení Rakouska k Německu odmítl službu v německé armádě. V letech 1942–1945 tak byl nuceně nasazen v Rakousku, pracoval v pobočce koncentračního tábora Mauthausen. Ač sám nebyl vězněm, stal se zde svědkem masového vraždění, neboť šlo o vyhlazovací tábor, kde umíraly tisíce lidí každý měsíc. „Říkal jsem si: Kde je církev, aby hlasitě vykřikla, aby se zastala!\" \n\nBěhem války se tak s katolickou církví rozešel, protože „došel k závěru, že hlavní úkoly směrem ke společnosti nesplnila”. Jednak podle něj měla být „štítem, který by chránil Židy před pronásledováním” a jednak nebyla dostatečně kritická vůči nacistickému systému, nezaujala postoj otevřené opozice. Nebyla tak ani oporou jednotlivých kněží, kteří našli odvahu postavit se na odpor.\n\nKocáb kritizoval vývoj církve směrem k instituci. „Křesťanství, Kristovo učení se nedá institucionalizovat. V okamžiku, kdy se to činí, zařadí se (církev) mezi ostatní instituce a musí, ať chce, nebo nechce, taky vést zápas o postavení, moc, majetek a tak dále, protože instituce je pozemská veličina.”\n\nVíra katolíka je podle něj s církví úzce spojena. „Jak začne pochybovat o církvi, drolí se zpravidla i jeho víra… tak jsem se s církví postupně rozešel, protože jsem ztratil naději, že mohu na půdě církve konat něco užitečného, aby tento svět byl lepší,” říká Kocáb.\n\nTehdy se stal ateistou.\nPo pádu nacismu dokončil studium na obnovené střední škole, na výzvu prezidenta Edvarda Beneše pak odchází s podobně smýšlejícími spolužáky do Čech.\n\nZačal studovat na filozofické fakultě angličtinu a francouzštinu, později pokračoval na Vysoké škole politické a sociální. Rozhodl se pro politickou dráhu, chtěl pracovat v zahraniční službě. Mezníkem se pro něj stal Únor 1948. „To skončilo všecko a chtěl jsem se vystěhovat,” říká o tomto období.\n\nNakonec se ale rozhodl zůstat v republice, což souviselo s tím, že znovu uvěřil v Boha. „Probudil se ve mně sen mého mládí stát se knězem. Jenomže jsem už nemohl do katolické církve, rozešel jsem se i s jinými věroučnými články…, tak jsem se dostal do Českobratrské církve evangelické”. I v případě této instituce však byl její „velice kritickou součástí”. Po roce 1948 se evangelická církev podle něj měla mnohem razantněji postavit za zemědělce, kteří byli při nástupu komunistického režimu sužováni kolektivizací. \n\nVystudoval teologii na pražské Husově bohoslovecké fakultě. Poté se oženil s psycholožkou Darjou Myslivečkovou a odešel ke svému prvnímu sboru ve Zruči nad Sázavou. Odmítl spolupráci se Státní bezpečností: přicházejí nucená přemístění, mj. do Chodova u Karlových Varů, a intervence státního dozoru.\n\nV době politického uvolnění navázal první kontakty s ekumenickým společenstvím ve francouzském Taizé. \n\nV 60. letech byl Kocáb jedním z iniciátorů duchovního hnutí Nová orientace, které kritizovalo cenzuru, nátlak StB na duchovní a velmocenskou politiku Sovětského svazu. Později také okupaci ČR v roce 1968. Za normalizace tak ztratil státní souhlas k výkonu duchovenské služby a byl skoro deset let topičem v kotelně. \n\nStal se jedním z prvních signatářů Charty 77. O rok později patřil k zakládajícím členům Výboru na obranu nespravedlivě stíhaných. Marně usiloval o souhlas k samostatnému působení, tak vypomáhal postupně v několika farnostech. \n\nV polovině července 1989 se mohl ke svému povolání vrátit a stal se kazatelem sboru u Salvátora v Praze 1, kde sloužil až do konce června 1996, kdy ve svých 71 letech odešel z farářské služby (po roce jej na tomto místě vystřídal Svatopluk Karásek). \n\nZemřel v březnu 2018 ve věku 92 let.\n\n\n\n\n\n"}
{"id": "851124", "url": "https://cs.wikipedia.org/wiki?curid=851124", "title": "Chameleon trpasličí", "text": "Chameleon trpasličí\n\nChameleon trpasličí, \"Bradypodion pumilum\", je navzdory svému českému jménu středně velký druh chameleona pocházející z jižní Afriky. V Úmluvě o mezinárodním obchodu s ohroženými druhy volně žijících živočichů a rostlin je tento druh zařazen do přílohy II.\n\nMá širokou tlamu a nezávisle na sobě pohyblivé oči, přilba je v týlu lehce zvýšená a lemovaná velkými vypouklými šupinami. Tělo ještěra je bočně zploštělé, hřbetní hřeben je jednořadý, tvořený kuželovitými šupinami a táhne se po celé délce hřbetu až na  ocas. Hrdelní hřeben je nápadný, složený z plochých šupin s tupými konci. Silné nohy mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené dobře utvářenými drápy. Ocas je dlouhý a ovíjivý. Dospělý samec dorůstá délky až 25 cm, samice jsou menší, maximálně 18 cm dlouhé. Kůže je zbarvená v jasně zelených, žlutých a hnědých barvách, obvyklá je podélná modrá, růžová nebo načervenalá skvrna táhnoucí se na boku ještěra.\n\nChameleon trpasličí se vyskytuje v Namibii a v Jihoafrické republice, obývá především pobřežní, křovinaté oblasti, ale proniká i k lidským sídlům a žije též v zahradách či v parcích. Je živorodý, po 90-105 dnech trvající březosti samice rodí 2-20 mláďat, která pohlavně dospívají po devíti měsících. Dožívá se až pěti let.\n\nChameleona trpasličího je možno chovat v suchém pouštním teráriu aspoň 40x40x50 cm.. Jsou to samotářská zvířata, proto je lepší chovat je jednotlivě. Boční stěny je vhodné polepit pískem, písek nebo jemná antuka je ideální též jako substrát na dno. Uvnitř terária mohou být vysázeny sukulentní rostliny a je dobré přidat též tenčí větve na šplhání. Vhodná teplota se pohybuje mezi 25-28 °C s nočním poklesem na 15-18 °C. Chameleonovi trpasličímu vyhovuje také chov v  síťovém teráriu či volně v místnosti, v létě může být v Česku chován i venku, nevadí jim noční pokles teplot až k 5 °C. U novorozených mláďat v prvních týdnech života nesmí teplota v teráriu překročit 25 °C. V zajetí se krmí především cvrčky vhodné velikosti, dále přijímá sarančata, šváby, pavouky, mouchy a jiný přiměřeně velký hmyz.\n\n"}
{"id": "851127", "url": "https://cs.wikipedia.org/wiki?curid=851127", "title": "Kaple Božského srdce Páně (Vysokov)", "text": "Kaple Božského srdce Páně (Vysokov)\n\nKaple Božského srdce Páně (někdy uváděná jako filiální kostel Božského srdce Páně) je římskokatolická novogotická kaple ve Vysokově.\n\nKaple byla postavena úsilím zdejších katolíků, kteří ustavili v obci „Jednotu katolíků pro postavení a udržování římskokatolické kaple Božského Srdce Páně ve Vysokově“. Byla postavena výlučně z příspěvků a darů místních občanů a rodáků. Stojí u bývalé hlavní silnice z Náchoda na Jaroměř vedle železničního viaduktu na místě, kde původně stála zemědělská usedlost s kovárnou, která vyhořela.\n\nKaple je postavena v novogotickém slohu. Vysoká okna mají gotické lomené oblouky. V presbytáři jsou vitrážová okna se zobrazením sv. Václava a sv. Ludmily. Na oknech je nápis \"Věnoval ku cti Božského srdce Páně jeho ctitel, vysokovský rodák“. Dárcem byl tehdejší červenokostelecký děkan Jaroslav Žďárek, který se narodil v usedlosti, na jejímž místě kaple stojí.\n\nHlavní oltář se sochou Krista i postranní mariánský oltář jsou z dílny Břetislava Kafky z Červeného Kostelce.\n\nBohoslužby se konají v neděli po slavnosti Božského Srdce Páně, o posvícení druhou neděli v říjnu a v květnu každé pondělí.\n\n"}
{"id": "851129", "url": "https://cs.wikipedia.org/wiki?curid=851129", "title": "Josef Mandík", "text": "Josef Mandík\n\nJosef Mandík (4. prosince 1945 – 22. října 2016) byl český politik, v 90. letech 20. století a počátkem 21. století poslanec České národní rady a Poslanecké sněmovny za KSČM, dlouholetý předseda Českého svazu včelařů.\n\nPo několik volebních období působil v parlamentu. Ve volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Východočeský kraj). Zasedal v zemědělském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně obhájil ve volbách v roce 1996, volbách v roce 1998 a volbách v roce 2002. Po celé období od roku 1992 do roku 2006 byl členem zemědělského výboru sněmovny.\n\nDlouhodobě byl aktivní i v komunální politice. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Nasavrky za KSČM. Profesně se uvádí jako poslanec, později jako pedagog a v roce 2010 coby důchodce.\n\nV osobním životě se zabýval včelařstvím. V prosinci 1990 ho do svého čela zvolil Český svaz včelařů. V roce 2003 se ze zdravotních důvodů této funkce vzdal, ale znovu se předsedou Českého svazu včelařů stal roku 2010.\n\nNa státní svátek 28. října 2016 mu prezident Miloš Zeman udělil in memoriam medaili Za zásluhy o stát v oblasti hospodářské. \n\n"}
{"id": "851131", "url": "https://cs.wikipedia.org/wiki?curid=851131", "title": "Belgie na Letních olympijských hrách 1956", "text": "Belgie na Letních olympijských hrách 1956\n\nBelgie se účastnila Letní olympiády 1956. Zastupovalo ji 54 sportovců (51 mužů a 3 ženy) ve 12 sportech.\n\n"}
{"id": "851133", "url": "https://cs.wikipedia.org/wiki?curid=851133", "title": "Belgie na Letních olympijských hrách 1952", "text": "Belgie na Letních olympijských hrách 1952\n\nBelgie se účastnila Letní olympiády 1952. Zastupovalo ji 135 sportovců (130 mužů a 5 žen) v 16 sportech.\n\n"}
{"id": "851134", "url": "https://cs.wikipedia.org/wiki?curid=851134", "title": "Mistrovství světa ve vodním slalomu", "text": "Mistrovství světa ve vodním slalomu\n\nMistrovství světa ve vodním slalomu je mezinárodní soutěž v kanoistice pořádaná od roku 1949 Mezinárodní kanoistickou federací. V letech 1949–1999 se šampionát konal v lichých letech, od roku 2002 je pořádán každoročně s výjimkou let, kdy se konají letní olympijské hry.\n\nMuži závodí na singlkánoi (C1), deblkánoi (C2) a singlkajaku (K1), na všech typech lodí individuálně i v závodech družstev, tzv. hlídkách. Ženy závodí na singlkajaku a od roku 2010 i na singlkánoi, rovněž individuálně a v hlídkách. Mezi lety 1955 a 1981 byla v programu zařazena také disciplína smíšená deblkánoe, kdy byla posádka lodi tvořená jednou ženou a jedním mužem. Smíšený debl se na program MS vrátil v roce 2017.\n\n\n"}
{"id": "851141", "url": "https://cs.wikipedia.org/wiki?curid=851141", "title": "Peter Turkson", "text": "Peter Turkson\n\nPeter Kodwo Appiah kardinál Turkson (* 11. října 1948, Wassaw Nsuta) je ghanský římskokatolický kněz, arcibiskup Cape Coast a kardinál. V roce 2009 ho papež Benedikt XVI. jmenoval předsedou Papežské rady „Justitia et pax“. V souvislosti s vytvořením nového Dikasteria pro službu integrálnímu lidskému rozvoji (2016), byla tato papežská rada zrušena a spojena s dikasteriem, jehož prefektem byl jmenován kardinál Turkson.\n\nJeho otec byl katolík a jeho matka metodistka, která se stala katoličkou po svatbě. Měl strýce, který byl muslim. Je čtvrtým z deseti dětí, v současnosti má 30 synovců a neteří. Jde o děti jeho osmi bratrů a sester (John Kofi Turkson, jeden z jeho bratrů, zemřel při leteckém neštěstí v roce 2000). Jeho africké jméno Kodwo znamená v jeho mateřském jazyku „pondělí“. Podle místní tradice je každé dítě pojmenované podle dne v týdnu, v němž se narodilo. Z Turksonových devíti sourozenců se dva jmenují „pátek“ a tři „neděle“. Kardinál je jediný narozený v pondělí.\n\nStudoval v seminářích v Ghaně i USA, kněžské svěcení přijal 20. července 1975, světitelem byl tehdejší arcibiskup Cape Coast John Kodwo Amissah. Rok působil jako profesor v semináři ve městě Amisano, poté odjel na doplňující studia do Říma. V roce 1980 získal licenciát z Písma svatého v Papežském biblickém institutu. Přednášel bibilistiku v semináři svatého Petra v Pedu, byl vicerektorem tohoto semináře a duchovním v okolních farnostech. Během přípravy na získání doktorátu v Římě byl jmenován arcibiskupem arcidiecéze Cape Coast. Biskupské svěcení přijal 27. března 1993. Účastnil se jednání světového biskupského synodu ve Vatikánu, mj. zasedání na jaře 1994, které se věnovalo církvi v Africe. Účastní se také prací Konference biskupů Afriky a Madagaskaru.\n\nDne 21. října 2003 ho papež Jan Pavel II. jmenoval kardinálem. O šest let později, 24. října 2009 ho papež Benedikt XVI. jmenoval předsedou Papežské rady „Justitia et pax“. Na tomto místě nahradil kardinála Renata Martina, který odešel na odpočinek.\n\nPoté, co papež Benedikt XVI. 11. února 2013 oznámil svou rezignaci, se o kardinálu Turksonovi začalo spekulovat jako o hlavním favoritovi následující volby Svatého otce, tzv. papabile.\n\n\n"}
{"id": "851147", "url": "https://cs.wikipedia.org/wiki?curid=851147", "title": "Atal Bihárí Vádžpejí", "text": "Atal Bihárí Vádžpejí\n\nAtal Bihárí Vádžpejí (hindsky \"अटल बिहारी वाजपेयी\", v přepisu do angličtiny \"Atal Bihari Vajpayee\"; 25. prosince 1924 – 16. srpna 2018) byl indický politik. Dvakrát byl premiérem Indie, třináct dní v roce 1996 a poté v letech 1998–2004. V letech 1977–1979 byl ministrem zahraničních věcí. Byl představitelem Indické lidové strany (\"Bharatíja Džanata Párty\"). V anketě Největší Ind z roku 2012 obsadil třetí místo.\n\n\n"}
{"id": "851150", "url": "https://cs.wikipedia.org/wiki?curid=851150", "title": "Deve Govda", "text": "Deve Govda\n\nHaradanahalli Doddegauda Dévé Gauda (* 18. května 1933) je indický politik. V letech 1996–1997 byl premiérem Indie. Roku 1996 byl též krátce ministrem domácích záležitostí. Předtím, v letech 1994–1996 byl premiérem indického státu Karnátaka. Je představitelem vlivné zemědělské komunity \"Vokkaliga\" a předsedou politické strany \"Džanta dal (Secular)\".\n\n"}
{"id": "851151", "url": "https://cs.wikipedia.org/wiki?curid=851151", "title": "Chameleon křovinný", "text": "Chameleon křovinný\n\nChameleon křovinný, \"Bradypodion thamnobates\", je menší jihoafrický druh chameleona. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nJe to ještěr s velkou hlavou, tlama je široká a velké oči jsou pohyblivé nezávisle jedno na druhém. Přilba je v týlu zřetelně zvýšená. Tělo je bočně zploštělé, hřbetní hřeben je jednořadý, tvořený kuželovitými šupinami a táhne se po celé délce hřbetu až na  ocas. Hrdelní hřeben je velice nápadný, složený z plochých šupin s tupými konci, které se zvětšují směrem ke špičce čenichu. Silné nohy mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené dobře utvářenými drápy. Ocas je dlouhý a ovíjivý. Dospělý samec dorůstá nejvíce 18 cm, samice jsou o trochu větší. Zbarvení je velice variabilní: samci jsou obvykle zelení s červenohnědou kresbou, samice bývají zeleně zbarvené nebo jsou hnědé s béžovou či červenohnědou kresbou.\n\nChameleon křovinný je endemit provincie KwaZulu-Natal v Jihoafrické republice, zde obývá území od řeky Mooi River po město Howick. Žije na keřích a na stromech, na zem slézá jen málokdy.\n\nŽije samotářsky. Samec se samici dvoří kývavými pohyby, svolná samice odpovídá též kýváním, není-li k páření připravena, nafukuje se, hrozí s otevřenou tlamou a může být agresivní. Kopulace trvá asi 20 minut. Chameleon křovinný je živorodý, po asi čtyřměsíční březosti rodí samice 7-30 drobných mláďat. Rozmnožují se 1x do roka.\n\nChameleona křovinného je možno chovat v párech ve větším pouštním teráriu.. Boční stěny je vhodné polepit korkem nebo kůrou, terárium by mělo být osázeno popínavými rostlinami a doplněno kameny a větvemi ke šplhání. Během léta se vhodná teplota v teráriu pohybuje mezi 25-28 °C, v zimě pak mezi 20-25 °C, po celý rok s nočním poklesem až o 10 °C oproti teplotě přes den. K udržení vhodné vlhkosti a k napájení chovaných ještěrů se terárium 1x denně rosí, výjimku tvoří terárium pro odchov mláďat, ta by se mohla v kapce vody utopit, proto se napájí jednotlivě pipetou.\n\nV zajetí se chameleon křovinný krmí především cvrčky vhodné velikosti, dále přijímá sarančata, šváby, pavouky, mouchy a jiný přiměřeně velký hmyz, novorozená mláďata se krmí octomilkami a chvostoskoky.\n\n"}
{"id": "851156", "url": "https://cs.wikipedia.org/wiki?curid=851156", "title": "Šňupec", "text": "Šňupec\n\nŠňupec (v anglickém originále Snuff) je humoristický fantasy román britského spisovatele Terryho Pratchetta, celkově v pořadí 39. z cyklu Úžasná Zeměplocha.\n\nHlavní postavou románu je velitel ankh-morporské Městské hlídky Samuel Elánius, který je Patricijem a svojí manželkou lady Sibylou donucen si vzít dovolenou, aby si odpočinul a strávil čas se svojí rodinou, zahrnující ještě jejich malého syna Sama, na venkovském panství Grund Lee, běžně zvaném Sídlo. Nedlouho po začátku dovolené ale zjistí, že místní lidé skrývají ve své minulosti něco špatného, co se týká skřetů žijících poblíž v jeskyních. Elánius tedy v doprovodu svého sluhy Jeefese a místního policisty Závěrka musí pátrat a zjišťovat okolnosti případu, do kterého je zapleten i syn lorda Rzezacze, významného ankh-morporského šlechtice.\n"}
{"id": "851157", "url": "https://cs.wikipedia.org/wiki?curid=851157", "title": "Úraz elektrickým proudem", "text": "Úraz elektrickým proudem\n\nK úrazu elektrickým proudem dochází při průchodu nadměrného elektrického proudu tkáněmi živých organismů včetně lidí a zvířat.\n\nV tkáních živých organismů dochází k procesům svázaným s tokem velmi slabých elektrických proudů nepřekračujících zlomky miliampérů, přičemž současně dochází k vzniku napětí v řádu zlomku voltů.\n\nKontakt člověka nebo zvířete s vnějšími zdroji elektrického proudu může vést k popálení tkáně, svalovým křečím, ztrátě vědomí, zástavě srdce nebo i ke smrti.\n\nNegativní působení elektrického proudu člověk cítí od hodnot vyšších než 0,5 miliampéru, hodnoty vyšší než 1 miliampér již vyvolávají negativní působení. Při vyšších proudech dochází ke svalové křeči a člověk není schopen se sám dostat z elektrického obvodu uzavírajícího se tělem.\n\nRozhodující faktory při úrazu elektrickým proudem jsou:\n\nObecně platí, že čím vyšší napětí je, tím je nebezpečnější. Přítomnost napětí nevede sama o sobě k úrazu, nutným předpokladem je, že zdroj ohrožujícího napětí je schopný dodávat nebezpečný elektrický proud trvale nebo významně dlouho. Při velkém proudu a napětí může stačit k poškození zdraví nebo ke smrtelnému úrazu i zlomek sekundy. V praxi to znamená, že čím vyšší je napětí a výkon zdroje, nebo když zdroj obsahuje vysokou kapacitu (kondenzátor), čím vyšší je energie daného zdroje, tím je potenciálně nebezpečnější. Elektrické trakční vedení schopné napájet lokomotivu je jistě nebezpečnější než devítivoltová baterie. Jiskření při svlékání svetru nikomu neublíží, i když může jít o napětí v řádu kilovoltů. Naproti tomu elektrická síť vyvedená v běžné zásuvce je velmi „tvrdým“ napěťovým zdrojem, schopným při zkratu vygenerovat proudy až několik tisíc ampérů. Při nošení svetru může vzniknout na těle potenciál až několik kV, avšak přeskok jiskry při vyrovnání potenciálu s elektrickou zemí nás nanejvýš poleká, protože elektrická energie uložená v kapacitě svetru je nízká a elektrický proud procházející tělem při přeskoku jiskry nezasahuje kritické oblasti a hlavně trvá jen po nepatrný zlomek sekundy.\n\nPříčinou vzniku nebezpečného proudu bývá většinou kontakt nechráněné části těla s elektrickým obvodem pod napětím – tím se tělo nechtěně stane součástí elektrického obvodu. Velkou roli zde hraje vliv okolního prostředí, protože vlhkost snižuje elektrický odpor kůže a kvůli tomu se zvyšuje elektrický proud při kontaktu těla s elektrickým obvodem. V mokrém prostředí, jako je koupelna, se považuje za nebezpečné již střídavé napětí vyšší než 12 V, v suchém prostředí je tato hodnota dvojnásobná až čtyřnásobná. Rovněž ve stísněných prostorách, kde je omezená možnost úniku z elektrického obvodu, se nebezpečné napěťové hladiny snižují. Že již takto nízká napětí mají efekt, můžeme snadno ověřit například současným přiložením kladného a záporného pólu 9V (nebo i slabší) baterie k jazyku.\n\nV běžné elektrické zásuvce v Evropě bývá střídavé napětí 230 V, které může být při kontaktu smrtelné. Elektrické rozvody a přístroje proto obsahují řadu opatření zamezujících kontaktu člověka s nebezpečným napětím.\n\nU vyšších napěťových hladin je smrtelně nebezpečné i pouhé přiblížení těla, protože zde může dojít ke vzniku elektrického oblouku a uzavření elektrického obvodu tělem (úbytek napětí na oblouku je bohužel zanedbatelný). elektrická pevnost vzduchu je sice poměrně vysoká — asi 3 kV/mm — avšak to je jen ideální teoretická hodnota, která platí v suchém neionizovaném vzduchu bez přítomnosti nečistot. Hlavně však v blízkosti vysokého napětí stačí ke vzniku výboje lokální překročení elektrické pevnosti vzduchu v důsledku porušení homogenity elektrického pole kvůli přítomnosti cizího předmětu (např. lidská končetina). Vysoké napětí (dle ČSN napětí střídavé vyšší než 1 kV a napětí stejnosměrné vyšší než 1,5 kV) se vyskytuje na stožárech vysokého napětí nebo na vedeních elektrické trakce. Např. v ČR se používá pro napájení vlaků napětí 3 kV DC nebo 25 kV AC. Trakce trolejbusů a tramvají používá nižší napětí, asi 600-700 V DC.\n\n"}
{"id": "851166", "url": "https://cs.wikipedia.org/wiki?curid=851166", "title": "Belgie na Letních olympijských hrách 1948", "text": "Belgie na Letních olympijských hrách 1948\n\nBelgie se účastnila Letní olympiády 1948. Zastupovalo ji 152 sportovců (132 mužů a 20 žen) v 17 sportech.\n\n"}
{"id": "851168", "url": "https://cs.wikipedia.org/wiki?curid=851168", "title": "Crescent", "text": "Crescent\n\nCrescent může být:\n\n"}
{"id": "851175", "url": "https://cs.wikipedia.org/wiki?curid=851175", "title": "Karl Christian Bruhns", "text": "Karl Christian Bruhns\n\nKarl Christian Bruhns (22. listopadu 1830 Plön – 25. července 1881 Lipsko) byl německý astronom a geodet.\n\nBruhns studoval matematiku a astronomii a od roku 1851 pracoval pro jednu berlínskou firmu. Svou prací zde získal důvěru Johanna Enckeho, ředitele berlínské observatoře, který ho v roce 1852 jmenoval svým druhým asistentem. Od roku 1854 byl prvním asistentem. V roce 1856 promoval s prací \"De planetis minoribus inter Martem et Jovem circa Solem versantibus\" (Über die Kleinplaneten, die sich zwischen Mars und Jupiter um die Sonne drehen) (Berlín 1856) a habilitoval 1859 na berlínské univerzitě. Od roku 1860 byl profesorem astronomie a ředitelem lipské observatoře. Podle jeho plánů byla v letech 1860/61 postavena nová hvězdárna v Johannistalu a zavřena stará v Pleißenburgu. \n\nBruhns pracoval na výpočtu drah komet a některé z nich také objevil. Působil také jako ředitel pruského geodetického institutu. Měl zásluhu na zřízení husté sítě meteorologických stanic po celém Sasku.\n\n\n\n"}
{"id": "851185", "url": "https://cs.wikipedia.org/wiki?curid=851185", "title": "Lake Ketchum", "text": "Lake Ketchum\n\nLake Ketchum je obec v okrese Snohomish v americkém státě Washington. V roce 2010 měla 930 obyvatel, z nichž 93 % tvořili běloši, 1,5 % Asiaté a 1 % původní obyvatelé. 2 % obyvatelstva byla hispánského původu. Z celkové rozlohy 8,1 km² tvořila 1 % vodní plocha.\n"}
{"id": "851191", "url": "https://cs.wikipedia.org/wiki?curid=851191", "title": "Lake Roesiger", "text": "Lake Roesiger\n\nLake Roesiger je obec v okrese Snohomish v americkém státě Washington. V roce 2010 měla 503 obyvatel. Při sčítání lidu v roce 2010 tvořili 96 % zdejšího obyvatelstva běloši, necelé 1 % původní obyvatelé a zhruba 0,5 % Asiaté. 2 % obyvatelstva byla hispánského původu. Z celkové rozlohy 26,2 km² tvořila 5 % vodní plocha.\n"}
{"id": "851220", "url": "https://cs.wikipedia.org/wiki?curid=851220", "title": "Laurent Monsengwo Pasinya", "text": "Laurent Monsengwo Pasinya\n\nLaurent kardinál Monsengwo Pasinya (* 7. října 1939 Mongobele) je římskokatolický kněz z Demokratické republiky Kongo, arcibiskup Kinshasy, kardinál.\nVystudoval Papežskou univerzitu Urbaniana v Římě, kde získal licenciát z teologie, a Papežský biblický institut v Jeruzalémě, kde získal doktorát z biblické exegeze. Kněžské svěcení přijal 21. prosince 1963. Poté byl řadu let vyučujícím na Univerzitě v Kinshase. Titul doktora biblických věd získal jako první Afričan na Papežském biblickém institutu.\n\nPomocným biskupem diecéze Inongo byl Monsengwo Pasinya jmenován 13. února 1980, biskupské svěcení mu udělil 4. května téhož roku papež Jan Pavel II. během bohoslužby v Kinshase. V době přechodu od diktátorského režimu prezidenta Mobutu Sese Seko k demokracii sehrál významnou roli jako zastánce míru, dialogu a lidských práv. Působil jako předseda Vysoké rady republiky a v roce 1994 byl mluvčím prozatímního parlamentu, pověřeného vypracováním ústavy, sestavením prozatímní vlády a přípravou všeobecných voleb. V letech 1997 až 2003 byl předsedou Sympozia biskupských konferencí Afriky a Madagaskaru.\n\nDo čela arcidiecéze konžského hlavního města jej povolal na 6. prosince 2007 papež Benedikt XVI.. Ten jej také jmenoval kardinálem. Kardinálské insignie převzal na konzistoři 20. listopadu 2010. Na podzim roku 2012 byl jedním ze tří předsedajících biskupského synodu, který probíhal ve Vatikánu.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se stal i kardinál Pasinya.\n\n\n"}
{"id": "851224", "url": "https://cs.wikipedia.org/wiki?curid=851224", "title": "Jiří Maryt", "text": "Jiří Maryt\n\nJiří Maryt (* 13. února 1964) je bývalý český politik, v 90. letech 20. století poslanec České národní rady a Poslanecké sněmovny za KSČM, pak za Levý blok.\n\nVe volbách v roce 1990 byl zvolen do České národní rady za KSČ (respektive za její českou část KSČM). Opětovně byl do ČNR zvolen ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Západočeský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM).\n\nV sněmovních volbách roku 1996 byl lídrem kandidátky Levého bloku v Západočeském kraji, ale nebyl zvolen. V prosinci 1996 byl na sjezdu Levého bloku zvolen místopředsedou této strany.\n\nV živnostenském rejstříku je od 90. let evidován jako podnikatel, bytem Milavče. V roce 2009 se zmiňuje jako pracovník Komerčního centra České spořitelny v Plzni.\n\n"}
{"id": "851231", "url": "https://cs.wikipedia.org/wiki?curid=851231", "title": "2000–2009", "text": "2000–2009\n\nRoky 2000–2009 se v češtině obvykle souhrnně nepojmenovávají, někdy je užíván termín nultá léta 21. století nebo nepřesné označení počátek 21. století.\n\nZačátek desetiletí provázely dozvuky jevů souvisejících s přelomem století a tisíciletí, zejména tzv. Y2K problém v informačních technologiích nebo předpovědi konce světa. Po útocích z 11. září 2001 vyhlásily Spojené státy válku proti terorismu.\n\nDalší rozmach Internetu a některých technologií stimuloval tzv. počítačové pirátství a související změny v obchodních modelech softwarového, hudebního a filmového průmyslu, v literatuře a médiích, v pojetí a vymáhání autorského práva a informací. Došlo k rozšíření filmových 3D technologií, LCD displejů, dotekových displejů, „chytrých telefonů“ a dále ke zrodu a uživatelskému rozmachu sociálních sítí jako Facebook a Twitter.\n\nPoliticko-ekonomický vývoj ve střední a východní Evropě ovlivnilo rozšíření Evropské unie. K závěru desetiletí se projevila zejména v euro-atlantickém prostoru tzv. finanční krize a ekonomická deprese.\n\n\nBěhem tohoto desetiletí z osobností zemřeli politici Ronald Reagan, Boris Jelcin, Saddám Husajn, Augusto Pinochet, Gerald Ford, Jásir Arafat, Slobodan Milošević, papež Jan Pavel II., umělci Lída Baarová, Waldemar Matuška, Karel Svoboda, Jiří Sovák, Vlastimil Brodský, Michael Jackson, Johnny Cash, Patrick Swayze a George Harrison, spisovatelé Astrid Lindgrenová, Alexandr Solženicyn a Zdeněk Jirotka či další osobnosti jako Emil Zátopek a Jiří Hanzelka.\n"}
{"id": "851233", "url": "https://cs.wikipedia.org/wiki?curid=851233", "title": "Free flash", "text": "Free flash\n\nFree flash nebo open flash (česky svobodný, volný blesk nebo otevřený blesk) je fotografická technika, při které není fotografický blesk synchronizován s fotoaparátem. Fotograf ovládá blesk ručně a nezávisle na automatice. Obyčejně se používá externí blesk nebo záblesková hlava.\n\nOdpadá automatické měření osvětlení scény a za technickou kvalitu snímku plně zodpovídá fotograf. Výhodou je nezávislé umístění externího blesku na fotoaparátu a libovolné technické nastavení jehož výsledkem je přeexponování nebo podexponování snímku podle množství dopadajícího umělého světla.\n\nFotograf může například během dlouhé expozice ovlivňovat okamžik, ve kterém záblesk osvětlí scénu. Scénu lze témto způsobem také osvítit bleskem několikrát po sobě. Pokud se objekt ve scéně pohybuje, je pak zachycen v několika svých fázích.\n\nFotografiování kombinovanému s nezávislým zábleskem se věnoval již v roce 1931 Harold Eugene Edgerton, který použil přerušované světlo ke studiu strojních součástí v pohybu. Tentýž muž o něco později použil sérii velmi krátkých záblesků světla k vytvoření ostrých fotografií velmi rychle se pohybujících objektů, například vystřelených kulek.\n"}
{"id": "851234", "url": "https://cs.wikipedia.org/wiki?curid=851234", "title": "Belgie na Letních olympijských hrách 1936", "text": "Belgie na Letních olympijských hrách 1936\n\nBelgie se účastnila Letní olympiády 1936. Zastupovalo ji 150 sportovců (145 mužů a 5 žen) v 15 sportech.\n\n"}
{"id": "851237", "url": "https://cs.wikipedia.org/wiki?curid=851237", "title": "2010–2019", "text": "2010–2019\n\nRoky 2010–2019 jsou souhrnně zvané 10. léta 21. století, jsou to roky arabského jara, další politické transformace České republiky, prohlubování evropské integrace, pokračující digitalizace částí lidského života, konce ekonomické krize z roku 2008. Relevantní informace o společnosti v ČR přináší sčítání lidu z roku 2011\n\nV politickém prostředí byly patrné otřesy v dosavadním stranickém systému České republiky, takzvaná kroužkovací revoluce a nárůst voličské obliby podnikatelských stran a hnutí, tedy VV Víta Bárty, Ano 2011 Andreje Babiše a Úsvitu přímé demokracie Tomia Okamury. Tato uskupení jsou nazývána populistickými, výraznou částí jejich programu bývá boj s korupcí, reforma státu a demokracie. Pozvolný nárůst podpory zaznamenává též pirátské hnutí reprezentované v ČR Českou pirátskou stranou, která jedná s pirátskými stranami ostatních států EU o společném programu pro volby do Evropského parlamentu a ustanovení Evropské pirátské strany.\n\nTato dekáda také byla dobou vůbec první přímé volby prezidenta České republiky a s ní spojeného návratu Miloše Zemana a nových otázek týkajících se ústavních pravomocí prezidenta a pojetí prezidentské funkce.\n\nDo občanského života byl také významně začleněn internet, politické strany začaly využívat internetové předvolební kampaně a pro občany vznikly nové projekty jako Demagog.cz, Volební kalkulačka, Mapování.cz, Politické finance.cz atd.\n\nPro Česko novou internetovou a politickou zkušeností byly též hacktivistické akce skupiny Anonymous.\n\nMediálně známými organizacemi a iniciativami se stávají například Rekonstrukce státu či Nadační fond proti korupci Karla Janečka.\n\nČesko zažilo též souběh funkcí dvou policejních prezidentů.\n\nSobotkova vláda ustavená v roce 2014 do budoucna slíbila profesionalizaci státní správy novelou zákona o státní službě.\n\nDalším trendem české politiky je zvýšená míra soudních procesů a stíhání politiků související s údajným uvolněním rukou policie a reformou oslabení zákona o poslanecké imunitě na dobu výkonu mandátu. Významnými a mediálně nejzaznamenanějšími procesy (většinou zatím bez pravomocného rozsudku) byly:\n\n\nNové členské státy EU: Chorvatsko (2013).\n\nUdělení statusu kandidátské země Evropské unie: Island (2010), Černá Hora (2010) a Srbsko (2012).\n\nIsland pozastavil své směřování k členství v EU přerušení přístupových rozhovorů v září roku 2013\n\nNoví členové eurozóny: Estonsko, Lotyšsko, Litva\n\nV ČR Sobotkova vláda slíbila zrušení žádosti o výjimku z Lisabonské smlouvy a přistoupení k fiskálnímu paktu Evropské unie v době shodné k přijmutí Eura pro ČR, což by se mohlo odehrát ještě na konci 10. let.\n\nV této dekádě se očekává referendum občanů Velké Británie o setrvání království v Evropské unii. Premiér David Cameron jej slíbil stanovit na rok 2017 v případě, že roku 2015 znovu vyhraje volební souboj o post premiéra, část konzervativců však chce v referendu hlasovat již roku 2014. Pokuď by bylo referendum vypsáno na rok 2017, patrně by tak bylo v jeho první polovině, protože v druhé polovině roku má zrovna Velká Británie předsedat radě EU. Pro pozdější termín referenda uvádí Premiér Cameron ještě argument, že chce předložit k referendu výsledek jednání se zástupci EU v Bruselu, v jehož rámci hodlá získat zpět některé pravomoci a dosáhnout určitých reforem ve fungování osmadvacítky.\n\nKoncem listopadu 2013 se ve Vilniusu konal summit evropské iniciativy Východního partnerství. Očekávalo se na něm podepsání smluv o volném obchodu a asociačních dohod zavazující signatáře k justičním, politickým, protikorupčním a ekonomickým reformám. Podepsat je měli Arménie, Ukrajina, Gruzie a Moldávie. Arménie a Ukrajina od podpisu údajně pod diplomatickým vlivem Ruska a Vladimira Putina odstoupili. Na Ukrajině tento krok odstartoval vlnu protestů, mířených pro podporu evropského směřování Ukrajiny a opozice a následně celkově i proti vládě a prezidentovi. Mezi protestujícími se nachází rozličné skupiny věkové i politické. Pro protesty se vžil název Euromajdan. Krize vyústila k Ruskému vojenskému ovládnutí poloostrova Krym a k jeho mezinárodním společenstvím neuznanému připojení k Ruské federaci.\n\nMezi výrazná a mediálně známá témata desetiletí v evropské politice počítáme řešení dluhové krize v eurozóně a dluhové krize v Řecku, fiskální pakt EU, Evropský stabilizační mechanismus, aféry odposlechů Evropských občanů a některých Evropských politiků tajnými zpravodajskými službami USA, Energetická koncepce EU a řešení Ukrajinské krize.\n\n\nVe světě pak začala v úvodu tzv. arabským jarem, rozšířením využití měny Bitcoin a v roce 2013 zaznamenala začátek éry nového papeže, jenž si dal jméno František. V USA je prezidentem znovu zvolený Barack Obama a jeho mandát by měl řádně skončit až roku 2017, spolkovou kancléřkou Německa je Angela Merkelová, vítězka třetích voleb v řadě přičemž další volby se očekávají též roku 2017. V Turecku se roku 2013 odehrály velké politické protesty proti vládě premiéra Erdogana vzrostlé původně z protestu proti plánu pokácet stromy v parku Gezi v Istanbulu.\n\nV Sýrii se odehrávala občanská válka, v reakci na chemické útoky provedené pravděpodobně režimem Bašára Assada zvažovaly západní státy a USA v jejich čele vojenskou intervenci, ke které nakonec nedošlo. 3. ledna 2014 byl východ Sýrie a západ Iráku spojen pod nadvládou hnutí zvaného Islámský stát. Válka v Sýrii významně přispěla k vytvoření Evropské migrační krize.\n\nNa přelomu let 2013 a 2014 se odehrála na Ukrajině zatím nejdrastičtější politická krize v dějinách postsovětské Ukrajiny a posléze připojení poloostrova Krym k Rusku. Jedním z možných a mediálně často zmiňovaných vyústění této krize je izolace Ruské federace od západního světa podobně jako v době studené války a s tím související rychlejší nástup amerického břidličného plynu a této technologii na světový trh.\n\nV oboru technologií dále roste význam 3D tiskáren, které jsou čím dál častěji využívány v medicíně. Byl vytvořen soubor pro implantát ruky vytisknutelný doma či také pro tisk součástek funkční střelné zbraně, což vyvolalo debatu ohledně střetu zákona o zbraních a práva na volné šíření informací.\n\nJsou vyvíjeny technologie počítačových brýlí, například google glass a obdobné oční čočky, či jiné, schopné měřit nitrooční tlak a uvolňovat kapky do očí či využívat zoom, a dále ohebné dotykové displaye a z nich vytvořené oděvy.\n\nByl vytvořen ultra lehký elektrický obvod o tloušťce dvou mikrometrů a váze tři gramy na čtvereční metr, počítá se s využitím této technologie v medicíně v konstrukci umělých končetin a ústního ovladače pro ochrnuté ovládající jazyk.\n\nByla vyvinuta metoda digitální pitvy, která nepoškozuje tělo pacienta, první digitální pitevny se otevírají ve Velké Británii, následují je další v Malajsii, na Středním východě a v Latinské Americe.\n\nZačíná se využívání dronů v komerční sféře, především pro dopravu zboží, k většímu rozšíření tohoto jejich využití se očekává a je třeba uvolnění leteckého prostoru nad USA pro tyto účely. Průkopníky této přepravy zboží jsou firmy Amazon a australská Zookal\n\nV roce 2010 se konaly Zimní olympijské hry ve Vancouveru, v roce 2012 Letní olympijské hry v Londýně, v roce 2014 zimní Zimní olympijské hry v ruské Soči v době ukrajinských protestů Euromajdan, v roce 2016 Letní olympijské hry v Riu de Janeiru a v roce 2018 Zimní olympijské hry v Pchjongčchangu.\n\n\nBěhem tohoto desetiletí z osobností zemřeli politici Václav Havel, Nelson Mandela, Margaret Thatcherová, Fidel Castro a Stanislav Gross, umělci Karel Gott, Miloš Forman, Ladislav Smoljak, David Bowie a Amy Winehouse, spisovatelé Arnošt Lustig a Josef Škvorecký či další osobnosti jako Steve Jobs, Neil Armstrong, Nicholas Winton a Stephen Hawking.\n\n"}
{"id": "851247", "url": "https://cs.wikipedia.org/wiki?curid=851247", "title": "Belgie na Letních olympijských hrách 1928", "text": "Belgie na Letních olympijských hrách 1928\n\nBelgie se účastnila Letní olympiády 1928. Zastupovalo ji 186 sportovců (175 mužů a 11 žen) v 15 sportech.\n\n"}
{"id": "851263", "url": "https://cs.wikipedia.org/wiki?curid=851263", "title": "Bohumír Matal", "text": "Bohumír Matal\n\nBohumír Matal (13. ledna 1922, Brno – 7. července 1988, Prudká u Doubravníku) byl český malíř, jeden z nejmladších členů Skupiny 42. Patřil mezi významné představitele brněnské poválečné malby 20. století.\n\nBohumír Matal patří k nejvýraznějším osobnostem české poválečné malby. Jeho dílo vypovídá nejen o vytříbeném smyslu pro barvu a malířský prostor, o lásce k hudbě, literatuře a divadlu, ale také o vnitřním postoji člověka, jehož život zasáhla válka, nepřízeň 50. let a příchod totalitního režimu, jehož konce se umělec nedožil.\n\nS malováním se Bohumír Matal poprvé setkal u svého vzdáleného příbuzného. V 10 letech se mladého Mirka Matala ujal jeho strýc učitel, který viděl jeho velký umělecký talent. Již tehdy mu začal kupovat větší plátna a olejové barvy, kde maloval monumentální realistickou faunu a flóru v nadživotní velikosti. V letech 1937–1941 vystudoval Školu uměleckých řemesel v Brně (prof. E. Hrbek, František Václav Süsser). Na obou uměleckých školách mu bylo nabídnuto předčastné ukončení a dostal akademický titul pro jeho velký talent.\n\nV říjnu 1941 byl zatčen za protifašistickou činnost a deportován do pracovního tábora v Lohbrücku poblíž Breslau. Tam pracoval v řetězárně. Malování se už věnovat nemohl, a tak psal dopisy rodině, které vždy doplnil kresbou. Celkem napsal na dvě stovky dopisů doprovázených tužkovými surrealisticky směrovanými kresbami, které umělec posílal své ženě. Po návratu domů se po tříleté odmlce vrátil k malování.\n\nMirek Matal se stal nejmladším členem Skupiny 42, v jejímž rámci se seznámil s tvorbou Františka Grosse, Františka Hudečka, Jana Smetany, Jana Kotíka a Kamila Lhotáka. Rozvíjel také přátelské kontakty s Jiřím Kolářem, Jindřichem Chaloupeckým a básníkem Ivanem Blatným, který žil v emigraci ve Velké Británii, hudebníkem a básníkem Josefem Kainarem. Další z jeho přátel z Brna byl spisovatel Milan Kundera, který zůstal v Paříži. Kundera se marně pokoušel Matalovi několikrát uspořádat výstavu v Paříži, ale nepovedlo se obejít tehdejší totalitní režim. Jeho kamarád z dětství byl také spisovatel Bohumil Hrabal, který jezdil ke své babičce a dědečkovi do sousedství.\n\nJindřich Chalupecký: „Mirek již jako velmi mladý měl sám výstavu v Domě umění v Brně. Kde monumentálními obrazy zaplnil celý tento Dům umění města Brna od shora až dolů a to se již nikdy nikomu nepodařilo.“\n\nZ Německa se vrátil v únoru 1945 ve velmi špatném zdravotním stavu. Po zotavení se začal opět věnovat malbě. V roce 1946 vystavoval v Paříži s dalším mladými československými výtvarníky. Kde měl úspěch u Georga Braque, kam docházel studijně malovat a inspirovat se. Hned v následujícím roce se malíř dočkal samostatné výstavy, kterou mu uspořádal Klub výtvarných umělců Aleš. K nejčastějším námětům Bohumíra Matala patřil člověk a město, civilizace a industrializace – cementárny, papírny atd. První obrazy obsahovaly náměty vzducholodí, přístavů a ulic v dešti, postupně se jeho práce úzce propojila s programem Skupiny 42.\n\nCyklisté, 1959\n\nOd roku 1946 se v Matalově díle začal objevovat námět cyklisty a to nejen ve smyslu člověka ovládajícího stroj, ale zejména ve smyslu člověka sportujícího. V těchto obrazech Matal dospíval ke geometrizovanému tvarosloví a stálé svébytnější výtvarné formě předznamenávající nástup čistě abstraktních pláten. Od roku 1947 se stále větším zaujetím soustředil na zachycení člověka a stroje. Téma cyklistů převládlo v Matalově tvorbě až do konce 50. let, kdy se struktura obrazů pozvolna mění na stále volnější geometrizovaná barevná pole (Cyklisté, 1959).\n\nUmění, které odráželo jeho život a věčné cykly, vizuální diář umělcovy energie a reflexe. Cyklisté na okruhu nepřipomínají pouze téma Skupiny 42 člověk a stroj, ale také radost z pohybu, kterou Matal, sám vášnivý cyklista, důvěrně znal. Matal měl rád lidi, barvy a život. Tento umělec obnovil všechny výtvarné techniky, které se již neučily l v odborných uměleckých školách. Byl renesančním člověkem, zabýval se kromě výtvarného umění také divadlem, scénografii a o architekturu. Spolupracoval s architekty. Jeho ideálem bylo vytvořit moderní uměleckou huť, propojující architekty, teoretiky, sochaře a malíře. Byl uprostřed kulturního života Brna 50-60. let a lidé se pohybovali na oběžných drahách kolem něho, přitahováni silovým polem jeho umělecké kreativity.\n\nV průběhu 50. let založili Bohumír Matal společně s Jánušem Kubíčkem tzv. brněnskou skupinu později nazvanou Brno 57, ke které se přihlásili i další výrazní umělci – Pavel Navrátil, Josef Kubíček, Karel Hyliš, Vladimír Vašíček, Vladislav Vaculka a architekti Ivan Ruller, Zdeněk Řihák a skladatel Jan Novák. Matalův ateliér na České ulici v Brně se stal místem setkávání a diskuzí. Po srpnových událostech 1968 však umělec začal ztrácet jistotu, zda mezi lidmi, kteří do ateliéru chodí, nejsou udavači a špehové.\n\nZ Brna odešel a usadil se v údolí řeky Prudké u Doubravníku, kde si postupně uzpůsobil starý mlýn pro účely ateliéru. V panenské přírodě nacházel klid pro výtvarnou koncentraci, ale i útočiště před sílícím tlakem komunistického režimu. Do popředí umělcovy tvorby vstoupil zájem o pravoúhlý tvar a čistotu barevného tónu. Začal rozvíjet konstruktivisticky orientovaný cyklus obrazů nazvaných Přítomnost člověka, v němž vertikální konstrukce svírá barevné plochy.\n\nDva obrazy ze zmíněného cyklu náleží do sbírek Muzea města Brna. Zatímco v prvním z roku 1968 spatřujeme dozvuky umělcovy informální etapy a odkazy k malbě Skupina 42, jako jsou živé tahy štětcem, stopy vytvořené litím barvy, dialog pastózní struktury s lazurní malbou, kontrast stínů a světelných forem, pozdější plátno z roku 1970 je vystavěno na čistotě barevného tónu, hladké ploše, přesném vymezení jednotlivých barevných polí a zájmu o lineární znak. Spojujícím rysem je nehledě na odlišnost malířského pojetí jednotlivých obrazů všudypřítomný náznak lidské figury. Divák ji vnímá spíše podprahově, jako „otisk“ lidské existence v okolním světě či dokonce v nekonečném časoprostoru vesmíru. Není divu, že právě v cyklu Přítomnost člověka Matal dosáhl vrcholu svého malířství. V 60. letech se v Matalově tvorbě objevuje experiment a abstrakce. V této době se věnoval kromě malby také scénografii.\n\nOpuštění města a přestěhování v sedmdesátých letech významně zeslabilo nepřetržitý tok návštěv jeho umělekých přátel a dalo Matalovi příležitost nastolit novou éru tvorby. V jeho cyklech „Lidská přítomnost“, „Ptačí herci“ nebo „Monumenty“ se začali více objevovat jednotliví lidé. Později, v osmdesátých letech se soustředil i na menší plátna, portréty svých přátel a známých, ale jeho silnou stránkou byly stále monumentální práce.\n\nJeho velice známé dílo můžeme najít v Praze, kde je na letišti Václava Havla, umělcova mozaika ze 60. let 20. stol. Rozsáhlá mozaika v konferenční síňi hotelu International Brno. Díla měl také v areálu brněnského výstaviště nebo v ZOO Brno. Známá je mozaika Lev na budově spořitelny v místě, kde se v Brně stýkají ulice Křídlovická a Křížová (zde stávala hospoda U modrého lva). Mnoho jeho děl nebylo zveřejněno pod jeho jménem. Kvůli tehdejšímu politickému režimu mu byla zakázána spolupráce na revitalizaci vitráží katedrálních oken kostela sv. Jakuba v Brně.\n\nPodrobnější informace o Bohumíru Matalovi – realizace v architektuře si můžete přečíst Bakalářskou práci od Soňi Večeřové : https://is.muni.cz/th/329096/ff_b/DIPLOMOVA_PRACE_-_Matal.txt\n\nNěkteré z jeho maleb mají barvu světla slunečních paprsků prodírajících se přes vitráže, kde barva vyplňuje ohraničené plochy, jako lidský život vtěsnaný do daného řádu. S odhlédnutím od období kdy dával přednost principu nahodilosti, zůstával věrný svému stylu výrazných obrysů a vibrantních ploch. Jelikož dával přednost malbě, barva byla důležitým rysem, s výjimkou kreseb z válečného pracovního tábora a posledních kreseb před smrtí. Tematicky se vracel k obrazu světa, zhuštěného do geometrických, často kruhových forem, v nichž nechyběly prvky člověka.\n\nBohumír Matal pracoval a studoval, se zájmem o teorii umění, odpor vzduchu, moduly obíhajících na oběžné dráze, měsíční cykly. Jeho malby jsou vždy promyšlené. Měl vysoce vyvinutou intuici, jak dosvědčují jeho poslední černobílé kresby „Nahý v trní“ a „Hlavy“, které vyvolávají existencionální otázky o smyslu našeho života a o tom, co po něm následuje. Cítíme, že se tu umělec s neuvěřitelnou energií, citlivostí a schopnostmi zamýšlí nad stejnými otázkami, před nimiž stojíme i my a kvůli nimž je jeho práce stále tak aktuální.\n\nAkademický malíř Bohumír Matal po delší nemoci 7. července 1988 zemřel v rodinném kruhu ve svém Mlýně v Prudké u Doubravníku.\n\nByl nadčasový a maloval později hodně vesmír, kde měl vize, které komentoval, že z vesmíru později budeme brát veškerou energii. Hovořil, že jeho poslední obrazy nejsou \"ABSTRAKTNÍ\" ale opět realistické, a že odborníci umění na to přijdou, až bude po smrti… Tak všichni věříme že jeho dílo bude stále více oceněno!\n\nSpolek přátel výtvarného umění, z.s. založený a vedený Lenkou Zuzanou Květovou a asistentkou Lenkou Komínkovou při své záslužné kulturní činnosti se v poslední době ujal velmi zajímavé události, uspořádání výstavy Bohumíra Matala v Londýně v Clerkenwell Gallery a Frameless Gallery. \"Zakázaný umělec ze Srdce Evropy, 70 a 80. léta.\" Jednalo se o velmi významnou událost, jelikož Bohumír Matal je nesporně jedním z nejvýznamnějších představitelů malířské generace 20. století. Byl významným členem Skupiny 42 a Skupiny Brno 57, kterou sám založil. Byl zakladatelem a celoživotně působil ve Sdružení \"Q\", které jako jediná organizace u nás sdružuje představitele všech uměleckých oblastí.\n\nPřesto, že jeho tvorba vyrůstala z mimořádné a silné tvůrčí energie, nebylo mu umožněno získat v Evropě a ve světě takové postavení, které mu právem náleží. Byl to důsledek totalitních poměrů, které jeho osobě ani jeho umělecké tvorbě nebyly nakloněny. Tato poslední výstava by postupně měla a mohla přispět k nalezení té pozice ve výtvarném umění, kterou si Matal zaslouží.\n\nJejich členové:\n\nLenka Zuzana Strobl – Květová, Ing. Petr Durna MEngSc,\n\nIng. Arch. Radim Javůrek, Prof. Dr. Miloš Štědroň CSc, BcA. Lenka Komínková (Assistant).\n\nProf. Dr. Miloš Štědroň CSc\n\n\nSamostatné výstavy\nSpolek přátel výtvarného umění, z.s. založený a vedený Zuzanou Květovou.\nSpolečné výstavy\n\n\n"}
{"id": "851268", "url": "https://cs.wikipedia.org/wiki?curid=851268", "title": "Východoafrický šilink", "text": "Východoafrický šilink\n\nVýchodoafrický šilink ( ) je zaniklá měna, která byla používána v britských kolonií v regionu východní Afriky mezi roky 1921 a 1969. Měnu vydával East African Currency Board (EACB). Zároveň se jedná o název plánované měny, kterou chtějí v následujících letech zavést státy Východoafrického společenství a vytvořit tak měnovou unii. \n\nVýchodoafrický šilink byl do oběhu uveden v polovině roku 1921 v Ugandě, Tanganice a Keni. Roku 1936 se začal šilink používat i na Zanzibaru. Roku 1969 byl šilink nahrazen novými nezávislými měnami, které si zachovaly stejný název – ugandský šilink, tanzanský šilink a keňský šilink.\n\nRoku 1941, kdy pod britskou správu přešla italská kolonie Italská východní Afrika (dnešní Etiopie, Eritrea a část Somálska), byl šilink zaveden i na tomto území. V Etiopii byl roku 1945 nahrazen birrem, v Eritreji roku 1952 též birrem, v Italském Somálsku roku 1950 somálským somalem a v Britském Somálsku roku 1960 somálským šilinkem. \n\nMezi roky 1951 a 1965 byl používán i v britských kolonií na jihozápadě Arabského poloostrova (Adenský protektorát, Adenská kolonie, Federace jihoarabských emirátů, Jihoarabská federace, Jihoarabský protektorát).\n\nStáty Keňa, Uganda a Tanzanie vytvořily v roce 2001 Východoafrické společenství, které se později rozšířilo o Burundi, Rwandu a Jižní Súdán. Vytvoření měnové unie a znovuzavedení východoafrického šilinku je jedním z programových bodů společenství. Původní termín zavedení společné měny byl rok 2009, toto datum je však nadále oddalováno. \n"}
{"id": "851272", "url": "https://cs.wikipedia.org/wiki?curid=851272", "title": "Tepelný most", "text": "Tepelný most\n\nTepelný most (nebo také tepelná vazba) je místo v konstrukci, kde konstrukcí domu uniká více tepla než v ostatních místech tepelné obálky objektu. Dochází k větším tepelným tokům než v jeho okolí. Projevuje se chladnějším povrchem.\n\nTypická jsou například napojení dvou různých konstrukcí (otvorové výplně – okna, dveře) nebo také změny v geometrii konstrukce (např. rohy). Dále pak prvky, které procházejí vrstvou tepelné izolace (např. kotvení pergol). Jakýkoliv prostup vrstvou tepelné izolace totiž ve výsledku snižuje její efekt. Zvláště pokud se jedná o materiál velmi vodivý. Taková konstrukce může fungovat i jako chladič.\n\n\nŠpatně vyřešené detaily mohou způsobit velké tepelné ztráty objektu. V 70. letech tepelné ztráty tepelnými mosty činily 7 %, pokud budeme dům izolovat podle doporučení normy, budou tepelné mosty \"užírat\" více jak čtvrtinu tepla.\n\nNejvětšími riziky pro uživatele domu či bytu nejsou samotné tepelné ztráty, ale zejména projevy existence tepelných mostů. A to v oblasti statiky a hygieny. Konkrétně se jedná se o kondenzaci vody, která je velkým nepřítelem stavby a může mít vliv na její statiku, a výskyt vlhkostních map a plísní, které mají prokazatelně negativní vliv na lidský organizmus. V případě poškození izolace je nutné poškozené místo co možná nejdříve zapravit. Hrozí riziko zatečení vody do poškozeného místa. Pokud by dokonce došlo k zamrznutí, voda roztrhá zateplení včetně fasády.\n"}
{"id": "851273", "url": "https://cs.wikipedia.org/wiki?curid=851273", "title": "Chameleon třípruhý", "text": "Chameleon třípruhý\n\nChameleon třípruhý, \"Furcifer campani\", je malý, pestře zbarvený ještěr, který se vyskytuje v pohoří Ankaratra na Madagaskaru. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento chameleon má poměrně velkou hlavu, širokou tlamu, středně velké, nezávisle pohyblivé oči a nevýraznou, střechovitou přilbu. Tělo je oválné a vysoké, kratší, subtilní nožky mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené drápky. Ocas je dlouhý a ovíjivý. Hřebeny tvořené šupinami, které jsou u jiných chameleonů obvyklé, u chameleona třípruhého zcela chybí. Samci dorůstají délky maximálně 12,5 cm, samice jsou jen o trochu větší.\n\nZbarvení kůže je velice variabilní, společným znakem jsou tři rovnoběžné, světlé pruhy táhnoucí se podél boků zvířete a množství světlejších skvrn. U samců je základní barva většinou hnědá nebo šedá a skvrny jsou spíše do modra, samice bývají zelené nebo žlutozelené a jejich kresba může být velmi pestrá.\n\nChameleon třípruhý je endemit pohoří Ankaratra v centrální části ostrova Madagaskar, kde obývá horské savany a vřesoviště v nadmořských výškách okolo 2000 m n. m. Žije v křovinách, v trávě i na skalách. Je to samotářské zvíře, které je přes den velmi aktivní a pátrá po potravě. Samec dává samici najevo zájem modravým zbarvením přilby a modře skvrnitým zbarvením těla a dvoří se jí kývavými pohyby. Je-li samice svolná k páření, sama se k samci přiblíží. Chameleon třípruhý je vejcorodý, za 40 dní po páření samice do vyhrabané chodbičky klade 5-15 vajec. Jejich inkubace trvá 220-240 dní.\n\nV zajetí může být chameleon třípruhý chován pouze jednotlivě, v teráriu o rozměrech aspoň 30×40×40 cm. Boční stěny mohou být olepené pískem, samice pro kladení vajec vyžaduje dostatečně vysokou vrstvu substrátu, vhodná je směs písku a rašeliny. Z živých rostlin se do terária hodí pokojové cypřišky nebo okrasné trávy, rostliny se dále doplní tenčími větvemi. Chameleon třípruhý je náročný na zajištění ideální teploty uvnitř terária: během léta přes den se terárium vytápí na 23-28 °C, v noci vyžadují výrazný pokles teploty, stejně tak snížení teploty během zimy je nutností. Podobně vejce je třeba inkubovat nejprve 45 dní při teplotě 25 °C, pak 45 dní při teplotě 12-15 °C a dále po celý zbytek inkubace při 25 °C, zajištění poklesu teplot je nutné pro vývoj zárodku. Mláďata jsou odchovávána při 22-25 °C. Jednou denně je třeba terárium rosit. V zajetí se chameleon třípruhý krmí především cvrčky vhodné velikosti, dále přijímá zavíječe, sarančata, šváby, pavouky, mouchy a jiný přiměřeně velký hmyz.\n\n"}
{"id": "851277", "url": "https://cs.wikipedia.org/wiki?curid=851277", "title": "Belgie na Letních olympijských hrách 1924", "text": "Belgie na Letních olympijských hrách 1924\n\nBelgie se účastnila Letní olympiády 1924. Zastupovalo ji 172 sportovců (166 mužů a 6 žen) v 17 sportech.\n\n"}
{"id": "851278", "url": "https://cs.wikipedia.org/wiki?curid=851278", "title": "Fehmarnská úžina", "text": "Fehmarnská úžina\n\nFehmarnská úžina (dánsky Femern Bælt) je úžina spojující Kielský záliv a Meklenburský záliv v západní části Baltského moře mezi německým ostrovem Fehmarn a dánským ostrovem Lolland. Společnost Scandlines provozuje trajekty spojující Puttgarden a Rodby na obou ostrovech.\n\nÚžina je 18 kilometrů široký prostor s hloubkou 20-30 metrů. Proudy v průlivu jsou slabé a většinou závislé na větru.\nÚžina nese jméno podle německého ostrova Fehmarn (dánsky Femern).\nFehmarnsundský most, (německy Fehmarnsundbrücke), spojuje německý ostrov Fehmarn v Baltském moři s německou pevninou u Großenbrode přes mořskou úžinu Fehmarnsund.\n\nDánská a německá vláda dohodly dne 29. června 2007 vybudovat spojení, které by nahradilo trasu trajektu. Tunel ušetří 1 hodinu při překročení úžiny a bude poskytovat větší kapacitu.\n\nV roce 2011, dánský parlament drtivou většinou (7 z 8 stran bylo pro) schválil 5,1 euro miliardový projekt, který by měl být otevřen v roce 2020. Tunel má mít tři samostatné jednotky, dvě obsahující po dvou dálničních pruzích každá, a jedna jednotka bude obsahovat dvoukolejnou trať. \nTunel pod Fehmarnskou úžinou spojí ostrov s dánským ostrovem Lolland.\n\n"}
{"id": "851284", "url": "https://cs.wikipedia.org/wiki?curid=851284", "title": "Jaroslav Matějka (poslanec)", "text": "Jaroslav Matějka (poslanec)\n\nJaroslav Matějka (* 17. prosince 1940) je bývalý český politik, v 90. letech 20. století poslanec České národní rady a Poslanecké sněmovny za KSČ, respektive KSČM, pak za Levý blok.\n\nV únoru 1990 se stal poslancem České národní rady v rámci procesu kooptací do ČNR. Je tehdy uváděn jako bezpartijní. V řádných volbách v roce 1990 potom byl zvolen do České národní rady za KSČ (respektive za její českou část KSČM). Opětovně byl do ČNR zvolen ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Jihomoravský kraj). Zasedal v hospodářském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM).\n\n"}
{"id": "851288", "url": "https://cs.wikipedia.org/wiki?curid=851288", "title": "Passy (Seine)", "text": "Passy (Seine)\n\nPassy je název bývalé obce v departementu Seine, která byla v roce 1860 připojena k Paříži. Její jméno dalo název zřízenému 16. obvodu, jehož základem se stala i sousední obec Auteuil.\n\nPrvní písemná zmínka o vsi nazývané \"Passicium\" nebo \"Paciacum\" se nachází v listině z roku 1250. První známou majitelkou panství Passy byla v roce 1416 Jeanne de Paillard.\n\nVe 14. století francouzský král Karel V. potvrdil obyvatelům obehnat svá pole zdmi. O století později se Passy stalo panstvím.\n\nVe vesnici Passy se nacházel zámek Boulainvilliers. Jeho panství se rozkládalo od dnešního Maison de la Radio až k \"Avenue Mozart\".\n\nNa volných pláních u obce se nacházely větrné mlýny, které zde fungovaly až do 19. století.\n\nMajitel vsi a královský rada Claude Chahu nachal v roce 1666 zřídit kapli Notre-Dame-de-Grâce, která se v roce 1672 stala samostatným farním kostelem. Posledním majitelem vsi byl markýz de Boulainvilliers.\n\nSamostatná ves zanikla k 1. lednu 1860, kdy byla připojena k Paříži a stala se součástí 16. obvodu.\n\nV tehdy samostatné obci u Paříže měl svůj dům italský hudební skladatel Gioacchino Rossini, který zde také v roce 1868 zemřel.\n"}
{"id": "851289", "url": "https://cs.wikipedia.org/wiki?curid=851289", "title": "Axel &amp; Pixel", "text": "Axel &amp; Pixel\n\nAxel & Pixel je point-and-click adventura, kterou vytvořil český tým Silver Wish Games. Hra připomíná adventuru Samorost od Amanita Design. Hra vyšla 14. října 2009 pro Xbox 360 a Windows. Grafiku vytvořil tým Enteron. Hráč v průběhu hry narazí na puzzly a minihry, které hru zpestřují.\n\nMalíř Axel a jeho pes Pixel se probudí v pohádkovém světě, kde musí porazit zlého Krysáka, který ukradl klíč potřebný k návratu do reality. Mají však čas jen do té doby než zde nastane zima.\n"}
{"id": "851290", "url": "https://cs.wikipedia.org/wiki?curid=851290", "title": "Opatství New Melleray", "text": "Opatství New Melleray\n\nOpatství New Melleray (anglicky \"New Melleray Abbey\") je trapistické opatství v Iowě, 24 km jihozápadně od města Dubuque. Bylo založeno 16. července 1849 šesti mnichy z opatství Mount Melleray. Stávající opat je Brendan Freeman.\n"}
{"id": "851292", "url": "https://cs.wikipedia.org/wiki?curid=851292", "title": "Eva Matoušková", "text": "Eva Matoušková\n\nEva Matoušková (* 15. listopadu 1951) je bývalá česká politička, v 90. letech 20. století poslankyně České národní rady a Poslanecké sněmovny za SPR-RSČ, po odchodu z této strany členka poslaneckého klubu LSNS, později ODA.\n\nVe volbách v roce 1992 byla zvolena do ČNR, jako poslankyně za Sdružení pro republiku - Republikánskou stranu Československa (volební obvod Severočeský kraj). Zasedala v ústavněprávním výboru. V klubu SPR-RSČ setrvala jen do 19. listopadu 1992. Důvodem pro rozkol byl fakt, že Matoušková a několik dalších republikánských poslanců podpořili usnesení ČNR o převzetí kontinuity státní moci na území České republiky, čímž podpořili i proces dělení Československa. 20. listopadu 1992 pak SPR-RSČ v zasedacím sále ČNR distribuovala fiktivní smuteční oznámení, v němž konstatovala, že „\"v pozdních večerních hodinách pošli na vrozenou křivici charakteru, ke které se přidala prudká infekce ptačího moru, Pavel Kulička, Eva Matoušková a Vítězslav Valach\".“ Okamžitě poté zmínění odpadlíci utvořili spolu s několika poslanci, kteří odešli z Liberálně sociální unie, nový klub, později nazvaný klubem Liberální strany národně sociální. V lednu 1993 ji přímo v budově poslanecké sněmovny měl napadnout předseda SPR-RSČ Miroslav Sládek. Média o tom informoval svědek incidentu, poslanec Petr Koháček. Podle něj měl Sládek uchopit Matouškovou silně za ruku, cloumat s ní a napřáhnout na ni ruku.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní Matoušková zasedala do voleb v roce 1996. Od září 1994 zasedala v poslaneckém klubu ODA. V září 1994 se ale objevily informace, podle nichž pražský místní klub ODA odmítl Matouškovou přijmout za členku strany.\n\nV sněmovních volbách roku 1996 kandidovala neúspěšně za ODA.\n\n"}
{"id": "851293", "url": "https://cs.wikipedia.org/wiki?curid=851293", "title": "Monte Carlo integrování", "text": "Monte Carlo integrování\n\nV matematice je Monte Carlo integrování postup numerického odhadu hodnoty integrálu funkce pomocí náhodného vzorkování. Jedná se o speciální případ Monte Carlo \nmetody. Zatímco jiné algoritmy obvykle vyhodnocují integrand v pravidelné mřížce, tak Monte Carlo algoritmus volí tyto body náhodně. Tato metoda poskytuje \nlepší výsledky v prostorech s vyšší dimenzí, než klasické kvadraturní vzorce.\n\nBudeme odhadovat hodnotu integrálu formula_1 funkce formula_2 definovanou jako\n\nPrimární estimátor formula_4 integrálu formula_1 definujeme vzorcem\nkde formula_7 je libovolná náhodná veličina s hustotou pravděpodobnosti formula_8, pro kterou platí\n\nNestrannost primárního estimátoru plyne z jeho definice\nTo znamená, že střední hodnota primárního estimátoru je hodnota, kterou odhadujeme.\nRozptyl se používá jako měřítko pro určení chyby estimátoru.\nPokud formula_8 bude podobná formula_13 bude výsledný rozptyl malý.\n\nJelikož použití pouze jednoho vzorku v primárním estimátoru nezaručuje dostatečně malý rozptyl odhadu, používá se estimátor sekundární.\nTen využívá formula_14 nezávislých náhodných veličin formula_15 a jako výsledek se vezme jejich průměr, tedy:\nTento estimátor je opět nestranný, jelikož platí:\nZ odvození nestrannosti vidíme, že hustota pravděpodobnosti obecně nemusí být identická pro všechny vzorky.\n\nPro rozptyl sekundárního estimátoru platí vztah\nRozptyl je tedy přímo úměrný rozptylu primárního estimátoru s koeficientem formula_19.\nStandardní odchylka je definována jako odmocnina z rozptylu, a proto je pouze formula_20-krát menší.\n\nMějme funkci formula_21 pro formula_22, tedy předpis polokoule s poloměrem formula_23. Budeme se snažit odhadnout hodnotu integrálu této funkce na množině formula_24.\nRozšíříme definiční obor funkce pro formula_25. Takže\n\nBudeme předpokládat, že hustota pravděpodobnosti formula_8 je konstantní (jedná se o uniformní rozdělení).\nToto je jednoduchá ukázka kódu, který by daný problém mohl řešit.\n\nČásti vzorkovaného intervalu, kde má formula_28 větší hodnotu, jsou důležitější, protože vzorky z těchto oblastí více ovlivňují výsledek.\nVzorkování podle důležitosti umisťuje vzorky přednostně do takových oblastí.\nToho se docílí tím, že pdf, ze které se vybírají vzorky, bude podobná integrandu.\nPoužitím vzorkování podle důležitosti lze snížit rozptyl při zachování nestrannosti.\n\nPokud bychom použili pdf přímo úměrnou formula_13, tedy bychom měli\nkde formula_14 je normalizační faktor definovaný jako\nkterý zajišťuje, že integrál formula_8 přes celou doménu je formula_34 a tedy že formula_8 je hustota pravděpodobnosti. Rozptyl odhadu by pak byl nulový, jak je vidět z následujících úprav.\nBohužel v praxi se taková pdf nedá použít, protože pro její konstrukci bychom potřebovali znát hodnotu integrálu, který se snažíme spočítat.\n\nJednou z možností jak snížit rozptyl odhadu je využití takzvané řídící funkce formula_37. Důležité je aby tato funkce byla analyticky integrovatelná a zároveň aproximovala námi integrovanou funkci formula_28.\nPravý člen posledního výrazu umíme zintegrovat analyticky a levý člen integrujeme numericky jako doposud. Výhodou je to, že tím jak funkce formula_37 aproximuje funkci formula_28, tak jejich rozdíl bude mít menší rozptyl.\nTato metoda je lépe použitelná v případě, kdy se analyticky integrovatelná funkce vyskytuje v integrované funkci jako aditivní člen.\n\nPři hledání vzorků pro odhad integrálu dochází v popsaných metodách často k náhodnému shlukování prvků. Tyto shluky silně přispívají k velikosti rozptylu. Popíšeme dvě metody snažící se o potlačení těchto shluků. První z nich je právě \nvzorkování po částech a jak název napovídá, tak prostor, přes který integrujeme, rozdělíme do disjunktních částí a odhad integrálu budeme počítat na těchto podmnožinách. Výsledkem bude součet odhadů integrálů na těchto podmnožinách. \nTento přístup potlačuje shlukování vzorků a dá se ukázat, že rozptyl takového odhadu bude menší nebo roven rozptylu sekundárního estimátoru se stejným počtem vzorků. Tento postup je velmi účinný pro nízkou dimenzi prostoru, v kterém integrujeme.\nNejjednodušší možností jak prostor rozdělit je uniformní rozklad. Lepších výsledků lze ale dosáhnout, pokud budeme dělení volit tak, aby rozptyl na jednotlivých částech prostoru byl co nejmenší.\n\nMísto náhodného vzorkování se používají čistě deterministické metody volby vzorků. Prezentované výsledky platí i pro QMC metody, ale v důkazech nelze využít statistiky. Determinismem se snažíme odstranit některé vlastnosti náhodných \nvzorků, které nám vadily a to především shlukování. Z toho důvodu zavádíme pojem diskrepance.\nNejdříve mějme funkci\nkde formula_43. Objem kvádru definovaného funkcí formula_44 v formula_45 je\nVíme, že Monte Carlo odhad objemu tohoto kvádru je roven\nkde formula_14 je počet vzorků, formula_49 jsou jednotlivé vzorky a formula_50 značí počet vzorků, které spadly kvádru formula_44.\nDiskrepance množiny bodů je pak definovaná jako maximální možná chyba odhadu objemu přes všechny možné kvádry v daném prostoru. Tedy diskrepance je\n\nDiskrepance slouží jako míra uniformity dané množiny. Konverguje k nule pro formula_53.\n\nExistuje teoreticky (Koksma–Hlawka nerovnost) odhad horní hranice chyby MC odhadu integrálu funkce, který je omezený součinem právě diskrepance a variací integrované funkce. To je důvod proč se snažíme najít vzorkovací sekvence s co nejnižší diskrepancí. Jedna \nze sekvencí s nízkou diskrepancí je Van der Corputova a její rozšíření do prostorů s vyšší dimenzí od Haltona nebo Hammersleyho.\n"}
{"id": "851294", "url": "https://cs.wikipedia.org/wiki?curid=851294", "title": "Kostel Sainte-Marie des Batignolles", "text": "Kostel Sainte-Marie des Batignolles\n\nKostel Sainte-Marie des Batignolles (tj. \"svaté Marie z Batignolles\") je katolický farní kostel v 17. obvodu v Paříži na náměstí \"Place du Docteur-Félix-Lobligeois\". Kostel je zasvěcen Panně Marii Nazaretské a pojmenován po zdejší čtvrti Batignolles.\n\nVýstavba kostela začala v roce 1828 pod vedením architekta Jacquese Molinose díky daru krále Karla X. a Marie Terezie Bourbonské.\n\nKostel získal své jméno Sainte-Marie des Batignolles roku 1830, kdy Karel X. vytvořil novou obec Batignolles-Monceaux oddělením od obce Clichy-la-Garenne.\n\nV roce 1834 byl kostel kvůli narůstající populaci rozšířen, přesto bylo v roce 1839 rozhodnuto o jeho dalším rozšíření. Z tohoto důvodu nechal architekt Paul-Eugène Lequeux (1806-1873) připojit dvě postranní kaple. Dne 2. dubna 1841 pařížský arcibiskup Denys Affre posvětil sochu Panny Marie a zasvětil dva oltáře Panně Marii a sv. Vincentu z Pauly.\n\nVarhany pocházejí z roku 1923.\n\nKostel je od roku 1975 chráněn jako historická památka.\n\nKostel má vzhled klasického řeckého chrámu. Jeho fronton je podpírán čtyřmi toskánskými sloupy. Kostel jako jeden z mála nemá žádnou zvonici.\n\n"}
{"id": "851296", "url": "https://cs.wikipedia.org/wiki?curid=851296", "title": "Vyšné Jamnícke pleso", "text": "Vyšné Jamnícke pleso\n\nVyšné Jamnícke pleso je jezero v Jamnícke dolině v Západních Tatrách na Slovensku. Je známé také pod názvy Horné Jamnícke pleso případně s přehozenými délkami Vyšné Jamnické pleso nebo Horné Jamnické pleso. Má rozlohu 0,4095 ha a je 110 m dlouhé a 58 m široké. Dosahuje maximální hloubky 3,6 m a objemu 5406 m³. Leží v nadmořské výšce 1839 m.\n\nNachází se v nejvyšší části Jamnícke doliny východně od Jamníckeho sedla, severně od Ostrého Roháče a jižně od Volovce. Východně od něj se nachází Nižné Jamnícke pleso.\n\nZ plesa odtéká Jamnícky potok, přítok Račkova potoka, který náleží k povodí Váhu. Rozměry jezera v průběhu času zachycuje tabulka:\nPleso je veřejnosti přístupné\n\n\n"}
{"id": "851301", "url": "https://cs.wikipedia.org/wiki?curid=851301", "title": "Actio libera in causa", "text": "Actio libera in causa\n\nActio libera in causa (lat.), česky „\"jednání svobodné ve své příčině\"“, je forma zavinění v trestním právu, kdy se pachatel požitím alkoholického nápoje nebo jiné návykové látky uvede do stavu nepříčetnosti a v něm spáchá trestný čin. Na rozdíl od tzv. \"rauschdeliktu\" ale zakládá jeho plnou trestní odpovědnost. Její česká právní úprava je obsažena v § 360 odst. 2 trestního zákoníku, dříve byla obsažena v § 201a odst. 2 trestního zákona.\n\nRozlišují se dvě formy:\n\nPři spáchání trestného činu, kdy je v krvi pachatele objevena přítomnost alkoholu, či jiné návykové látky, která ho přivede do stavu nepříčetnosti, se nejprve zkoumá, zda se pachatel uvedl do stavu nepříčetnosti úmyslně s vědomím páchat trestnou činnost, či nikoli. V případě prokázání, že se pachatel uvedl do stavu nepříčetnosti s úmyslem spáchat trestní čin a to jak v případě actio libera in causa dolosa, tak i v případě actio libera in causa culposa, je pachatel plně zodpovědný za všechny trestné činy, neboli tzv. kvazidelikty, které v tomto stavu způsobil. V případě, že se úmysl pachatele přivést se do stavu nepříčetnosti za účelem páchání trestné činnosti neprokáže(úmyslné i z nedbalosti), je pachatel souzen na základě § 360 odst. 1 tr. zákoníku (opilství), kde může být pachatel potrestán odnětím svobody na tři léta až deset let; dopustí-li se však činu jinak trestného, na který zákon stanoví trest mírnější, bude potrestán tímto trestem mírnějším.\n\nV případě, že řidič po požití alkoholického nápoje, či jiné návykové látky, usedne za volant, může být jeho chování klasifikováno jako vědomé uvedení se do stavu nepříčetnosti podle § 360 odst. 2 trestního zákoníku, neboť tím samotným skutkem (řízení pod vlivem alkoholu) páchá vědomě trestnou činnost. V případě tedy, že řidič v tomto stavu například přejede chodce, bude následně stíhán za ublížení na zdraví z nedbalosti podle zásady actio libera in causa culposa a bude za tento čin plně odpovědný.\n"}
{"id": "851302", "url": "https://cs.wikipedia.org/wiki?curid=851302", "title": "Slovenský válečný vítězný kříž", "text": "Slovenský válečný vítězný kříž\n\nSlovenský válečný vítězný kříž (slovensky \"Slovenský vojenný víťazný kríž\") bylo vojenské vyznamenání Slovenského státu v letech 1939 až 1945. Bylo zřízeno 11. září 1939, v době německo-slovenského útoku na Polsko.\n\nCelkem bylo uděleno 3 769 slovenských válečných vítězných křížů, z toho 437 příslušníkům německých ozbrojených sil a 142 příslušníkům rumunských ozbrojených sil. 14. března 1944, v den pátého výročí vzniku Slovenského státu, byl slovenský válečný kříž udělen všem příslušníkům slovenských ozbrojených sil, kteří k tomuto datu sloužili v těchto silách nejméně čtyři roky.\n\nMezi nositele slovenského válečného vítězného kříže patří Oskar Dirlewanger, Hermann Höfle a Karl Hermann Frank.\n\nSlovenský válečný vítězný kříž byl do června 1941 udělován jako:\n\nPo červnu 1941 byl slovenský válečný vítězný kříž udělován jako (od nejnižšího):\n\nVe všech těchto osmi podobách byl kříž udělován s meči, nebo bez nich.\n"}
{"id": "851304", "url": "https://cs.wikipedia.org/wiki?curid=851304", "title": "Povodí Dyje", "text": "Povodí Dyje\n\nPovodí Dyje je povodí řeky 3. řádu a je součástí povodí Moravy. Tvoří je oblast, ze které do řeky Dyje přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na severovýchodě jsou to povodí menších pravostranných přítoků Moravy a na západě povodí Labe. Na jihu jsou to pak povodí menších levostranných přítoků Dunaje. Nejvyšším bodem povodí je s nadmořskou výškou 837 m Javořice v Českomoravské vrchovině. Rozloha povodí je 13 419 km², z čehož 11 164,7 km² je na území Česka.\n\nNa území Česka se správou povodí zabývá státní podnik Povodí Moravy závod Dyje.\n"}
{"id": "851307", "url": "https://cs.wikipedia.org/wiki?curid=851307", "title": "Dalibor Matulka", "text": "Dalibor Matulka\n\nDalibor Matulka (* 12. července 1953 Brno) je bývalý český politik, v 90. letech 20. století a počátkem 21. století poslanec České národní rady a Poslanecké sněmovny za KSČM, v letech 2003 až 2015 člen Rady pro rozhlasové a televizní vysílání.\n\nAbsolvoval gymnázium v Brně a v letech 1972–1973 pracoval jako dělník v podniku Průmyslové stavby (praxe v rámci nultého ročníku vysoké školy). Následně v letech 1973–1975 studoval na Právnické fakultě Univerzity J. E. Purkyně v Brně, ale z osobních důvodů školu po dvou ročnících ukončil. V letech 1975–1976 byl před nástupem na základní vojenskou službu dělníkem v Státním divadle v Brně. V období let 1978–1985 byl vnitropodnikovým kontrolorem v Krajském ústavu národního zdraví Brno, pak v letech 1986–1991 hlavním kontrolorem v Městském ústavu národní zdraví. V letech 1991–1992 pracoval jako právník pro Centrum dětských odborných zdravotních služeb. Mezitím v letech 1979–1984 napodruhé vystudoval (dálkově) práva na Univerzitě J. E. Purkyně v Brně.\n\nPo několik volebních období působil v parlamentu. Ve volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Jihomoravský kraj).\n\nPočátkem roku 1993 se podílel na Moravskoslezském sněmu, který utvořili někteří opoziční politici jako předstupeň k zavedení zemské samosprávy Moravy a Slezska. V této době byl členem Ústředního výboru KSČM.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V lednu roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně obhájil ve volbách v roce 1996 a volbách v roce 1998. Po celé období let 1992–2002 zasedal v ústavněprávním a mandátovém a imunitním výboru sněmovny.\n\nPo odchodu ze sněmovny se v roce 2002 uvádí jako asistent soudce Nejvyššího soudu v Brně. Dlouhodobě zasedal v Radě pro rozhlasové a televizní vysílání. Podle předsedy rady Ivana Krejčího se během působení v radě vyznačoval extremistickými názory.\n\nV březnu 2015 se vyjádřil na svém facebookovém profilu velice nelichotivě na adresu amerického prezidenta Baracka Obamy a Izraele. Ve svém příspěvku ho označil za „maňáska v rukou Izraele“.\n\n"}
{"id": "851309", "url": "https://cs.wikipedia.org/wiki?curid=851309", "title": "Ramsden (planetka)", "text": "Ramsden (planetka)\n\n(8001) Ramsden je planetka nacházející se v hlavním pásu asteroidů. Objevil ji český astronom Antonín Mrkos 4. října 1986. Byla pojmenována podle britského mechanika a výrobce astronomických přístrojů Jesseho Ramsdena. Kolem Slunce oběhne jednou za 5,56 let.\n\n\n"}
{"id": "851310", "url": "https://cs.wikipedia.org/wiki?curid=851310", "title": "Přednádraží (Ostrava)", "text": "Přednádraží (Ostrava)\n\nPřednádraží byla dělnická kolonie na stejnojmenné ulici v ostravském městském obvodu Moravská Ostrava a Přívoz. Původně dělnická kolonie se postupně proměnila v romské ghetto, v němž se odehrály protesty a konflikty vzniklé v souvislosti s havarijním stavem domů v ulici a vystěhováním nájemníků. Kolonie byla zbořena v lednu 2019.\n\nLokalitou procházející ulice Přednádraží je na severním konci napojena na ulici Palackého, po které je vedena také městská hromadná doprava. Na jižním konci navazuje na ulici Na Náspu.\n\nDomy z červených cihel v Přednádraží postavila v roce 1910 pro své zaměstnance rakousko-uherská státní železnice. Největší rozvoj zažila lokalita ve 20. a 30. letech 20. století. Obyvatelstvo bylo tehdy tvořeno ze dvou třetin Čechy a z jedné třetiny Němci nebo německy mluvícími. V šedesátých letech 20. století nastal v souvislosti s průmyslovým rozvojem Ostravy příliv pracovníků z jiných částí Československa, do ulice se přistěhovali mimo jiné slovenští Romové a Maďaři.\n\nVýrazným zásahem byla povodeň v roce 1997, která zasáhla také okolní Přívoz a ulici Přednádraží. Do poškozených domů se stěhovali například Romové z domů v ulice Stodolní, která se začala měnit na zábavní čtvrt. Na přelomu tisíciletí se dosavadní vlastník České dráhy rozhodl poškozené domy prodat. Domy byly i přes protesty sociálních pracovníků v roce 2009 prodány realitní kanceláři Toba Trade. Toba Trade domy po půl roce prodala novému majiteli Oldřichu Roztočilovi. Změny vlastníků a rychlejší střídání nájemníků vyústily v rabování a rozkrádání částí domů. V roce 2010 v ulici Přednádraží poprvé praskla kanalizace poškozená povodněmi v roce 1997, o rok později se v ulici rozšířila žloutenka.\n\nV červenci 2012 byla v domech v ulici zastavena dodávka vody z důvodu vysokého počtu lidí, kteří za ni neplatili, což vyústilo v protesty těch obyvatel, kteří za vodu platili. V dalších dnech stavební úřad části Moravská Ostrava a Přívoz rozhodl o vystěhování domů, neboť byly podle něho neobyvatelné. Z původních 400 obyvatel odešly dvě třetiny bydlet na ubytovny v různých částech Ostravy. Zbývající část obyvatel podporovaná sociálními pracovníky a aktivisty v domech dočasně zůstala. V roce 2013 se však i zbývající obyvatelé odstěhovali a ulice je od té doby neobydlená. V roce 2015 koupily pozemky Ostravské opravny a strojírny, které oznámily záměr celkové demolice zchátralých domů a rozšíření průmyslové výroby do této oblasti.\nV stejném roce byla lokalita odříznuta ze západní strany dálničním přivaděčem, z jižní strany tvořil hranici průmslový areál.\nKolonie byla zbourána počátkem roku 2019.\n\nPodle historika Martina Jemelky bylo Přednádraží unikátní v tom, že si jako dělnická kolonie zachovalo městský charakter, zatímco jiné hornické kolonie se blížily svou podobou spíše vesnicím. \n"}
{"id": "851312", "url": "https://cs.wikipedia.org/wiki?curid=851312", "title": "Seznam tektonických desek", "text": "Seznam tektonických desek\n\nToto je seznam tektonických desek:\n\n\n"}
{"id": "851320", "url": "https://cs.wikipedia.org/wiki?curid=851320", "title": "Národní park Arches", "text": "Národní park Arches\n\nNárodní park Arches (anglicky \"Arches National Park)\" se nachází ve východním Utahu, severně od města Moab ve Spojených státech. Jeho rozloha činí 310 km². Nejvyšší bod, Elephant Butte, se nachází ve výšce 1 723 m n. m., nejnižší bodem je návštěvnické centrum ve výšce 1 245 m n. m. Byl založen 12. dubna 1929, tehdy ještě jako národní památka. V roce 1971 podepsal prezident Richard Nixon legislativu přijatou Kongresem, která změnila status na národní park.\n\nPark je známý zejména díky přírodním pískovcovým obloukům, kterých zde můžete najít přes 2000, v čele se světoznámým Delicate Arch. Od roku 1970 se v parku kvůli erozi 43 pískovcových oblouků zřítilo.\n\nLidé obsadili toto území již před 10 000 lety, po poslední době ledové. „Fremont people“ a „Ancient Pueblo People“ zde žili zhruba až do 14. století. V roce 1775 tudy procházeli španělští misionáři, kteří se zde setkali s kmeny Ute a Paiute, ale o první evropsko-americký pokus o osídlení této oblasti se postarali až mormonští osadníci v roce 1855, po opakovaných útocích Indiánů však tuto oblast záhy opustili. Později v 80. letech 19. století se v údolí Riverine usídlili farmáři, zemědělci a různí hledači, čímž vznikla nová osada Moab, které byl v roce 1902 uznán statut města.\nFrank A. Wadleigh, manažer osobní dopravy v místní železnici, jako první přivedl zdejší oblast do hledáčku státní správy národních parků. Wadleigh, spolu s železničním fotografem Georgem L. Beamem, navštívil oblast v roce 1923 na základě pozvání od Alexandra Ringhoffera, původem maďarského prospektora žijícího v Salt Valley. Ringhoffer kontaktovat železnice ve snaze získat jejich přízeň v rozšíření cestovního ruchu ve zdejší oblasti, kterou objevil spolu se svými dvěma syny a zetěm. Nazval ji „Devil's Garden“ (česky „Ďáblova zahrada“). Wadleigh byl zdejší přírodou ohromen a navrhl Stephanovi T. Mathermu, řediteli správy parků, ať jmenuje zdejší oblast jako národní památku.\n\nNásledující rok přišla další podpora myšlenky ze zdejší oblasti udělat národní památku ze strany Laurence Goulda, absolventa University of Michigan, který studoval geologii nedalekého pohoří La Sal Mountains.\n\nKvůli zmatkům při prozkoumávání dané oblasti státními vyšetřovateli byl název „Devil's Garden“ přiřazen jiné oblasti na druhé straně Salt Valley a původní Ringhofferůf objev byl vynechán, zatím co jiná oblast v okolí, „The Windows“, byla zařazena. Označení oblasti jako státní památka byla podpořeno národní správou parků v roce 1926, ovšem Hubert Work, ministr vnitra prezidenta Calvina Coolidgese, tomu zabránil. Nakonec v dubnu 1929, krátce po jeho uvedení do úřadu, prezident Herbert Hoover podepsal prezidentské prohlášení vytvářející Arches National Monument, který se v té době skládal pouze ze dvou poměrně malých oddělených částí. Podle zákona o starožitnostech 1906 bylo smyslem rezervace chránit pískovcové oblouky, věže a jiné pískovcové útvary pro jejich vědeckou a vzdělávací hodnotu. Název „Arches“ navrhl Frank Pinkely, dozorce správy jihozápadních památek, po návštěvě sekce Windows v roce 1925.\nNa konci roku 1938 podepsal prezident Franklin D. Roosevelt prohlášení, které zavazovalo Arches chránit dalších scénické útvary a umožňuje rozvoj zařízení na podporu cestovního ruchu. V roce 1960 prezident Dwight Eisenhower provedl malou úpravu, která měla za úkol přizpůsobit novou síť silnic.\n\nNa začátku roku 1969, těsně před odchodem z funkce, prezident Lyndon B. Johnson podepsal proklamaci výrazně zvětšující oblast Arches. O dva roky později, prezident Richard Nixon podepsal legislativu schválenou Kongresem, která výrazně snížila celkovou oblast, ale změnila status Arches na národní park.\n\nTeploty v národním parku Arches se liší dle ročního období. Zatímco v letních měsících zde teplota dosahuje až 40 °C, v zimním období teplota klesá pod bod mrazu, a to někdy i velice důrazně. Nejteplejším měsícem zpravidla bývá červenec, nejnižší teploty naměříte v lednu.\n\nLezení na pojmenované oblouky v parku je již dlouho zakázáno předpisy parku. Lezení na ostatní skály je v parku povoleno, ale je regulováno. Mezi další povolené rekreační aktivity v parku patří jízda automobilem po vyznačených cestách, trampování, jízda na kole, kempování a pěší turistika, přičemž některé aktivity vyžadují povolení. Komerční výlety s průvodcem jsou taktéž dostupné.\n\nV parku je také dále velice oblíbená astronomie, díky zdejší tmavé obloze.\n\n\n"}
{"id": "851322", "url": "https://cs.wikipedia.org/wiki?curid=851322", "title": "Parrondův paradox", "text": "Parrondův paradox\n\nParrondův paradox v teorii her byl popsán jako: kombinace prohrávajících strategií se stává vítěznou strategií. Je pojmenován po tvůrci, Juanu Parrondovi, který tento paradox objevil v roce 1996. Více vysvětlující popis je:\n\n\nParrondo vymyslel paradox v souvislosti s jeho analýzou Brownovy západky, myšlenkového experimentu o stroji, který údajně extrahoval energii z náhodných tepelných pohybů. Nicméně, paradox zmizí, když bude důsledně analyzován.\n"}
{"id": "851323", "url": "https://cs.wikipedia.org/wiki?curid=851323", "title": "Seznam dílů seriálu Šílenci z Manhattanu", "text": "Seznam dílů seriálu Šílenci z Manhattanu\n\nToto je seznam dílů seriálu \"Šílenci z Manhattanu\". Autorem amerického dramatického seriálu \"Šílenci z Manhattanu\" je Matthew Weiner. Seriál měl premiéru v USA dne 19. července 2007 ve vysílání kabelové televizní stanice AMC. Děj se odehrává v 60. letech a zaměřuje se na profesní i osobní život Dona Drapera (Jon Hamm), tajemného reklamního manažera z Madison Avenue.\n\n<onlyinclude></onlyinclude>\n\n"}
{"id": "851325", "url": "https://cs.wikipedia.org/wiki?curid=851325", "title": "Kvalifikace na Mistrovství světa ve fotbale 2014 (CONCACAF) – třetí fáze", "text": "Kvalifikace na Mistrovství světa ve fotbale 2014 (CONCACAF) – třetí fáze\n\nVe třetí fázi severoamerické kvalifikace na Mistrovství světa ve fotbale 2014 utvořila šestice postupujících ze druhé fáze jednu skupinu, ve které se v průběhu roku 2013 střetnul každý s každým doma a venku. První tři týmy postoupily přímo na MS, zatímco tým na čtvrtém místě postoupil do mezikontinentální baráže, kde se utkal s vítězem oceánské kvalifikace.\n\n\n Přesunuto z 18. června kvůli mexické účasti na Konfederačním poháru FIFA 2013.\n\n Kvalifikace zóny CONCACAF\n"}
{"id": "851330", "url": "https://cs.wikipedia.org/wiki?curid=851330", "title": "Seznam ledovcových jezer v Česku", "text": "Seznam ledovcových jezer v Česku\n\nSeznam ledovcových jezer v Česku zahrnuje pět karových ledovcových jezer na Šumavě a jedno morénové jezero v Krkonoších.\n"}
{"id": "851331", "url": "https://cs.wikipedia.org/wiki?curid=851331", "title": "Ludvík Kundera (muzikolog)", "text": "Ludvík Kundera (muzikolog)\n\nLudvík Kundera (17. srpna 1891 Královo Pole – 12. května 1971 Brno) byl český klavírista, muzikolog a hudební pedagog. Byl prvním rektorem Janáčkovy akademie múzických umění v Brně. Je otcem spisovatele Milana Kundery a strýcem básníka a dramatika Ludvíka Kundery.\n\nNarodil se v tehdy ještě samostatné obci Královo Pole. Byl nejen žákem Leoše Janáčka, ale zároveň i interpretem jeho skladeb. Hru na klavír studoval v Brně a v Paříži, sólový zpěv v Brně a v Praze. Během první světové války bojoval na ruské frontě, byl podporučíkem 8. pěšího pluku v rakousko-uherské armádě, v roce 1915 byl zajat a vstoupil do československých legií. Absolvoval s nimi celou sibiřskou anabázi, založil a řídil legionářský orchestr. Za první republiky působil jako tajemník a profesor na brněnské konzervatoři a vystupoval jako sólista a komorní hráč na klavír po celé Evropě. Kromě toho byl sbormistrem královopolského pěveckého sdružení Lumír, ředitelem státní zkušební komise pro učitele hudby na středních školách a učitelských ústavech a inspektorem soukromých hudebních škol. Za okupace byl předčasně penzionován, věnoval se psaní knih o hudbě. Po válce se na brněnskou konzervatoř vrátil, zároveň se stal vedoucím ústavu pro hudební výchovu na Pedagogické fakultě Univerzity Karlovy. Později působil jako profesor klavírní hry a zástupce děkana pražské Akademie múzických umění pro Brno. Po založení JAMU byl jmenován profesorem klavírní hry, v letech 1948–1950 zastával funkci děkana Hudební fakulty JAMU a 1. října 1948 se stal prvním rektorem Janáčkovy akademie, ve funkci zůstal třináct let, až do 20. listopadu 1961. Byl nositelem Řádu práce a obdržel titul zasloužilý umělec.\n\n\n\n"}
{"id": "851339", "url": "https://cs.wikipedia.org/wiki?curid=851339", "title": "Rechiarius", "text": "Rechiarius\n\nRechiarius (po 415 – prosinec 456 byl v letech 448–456 králem Svébů usazených na území Galicijského království v severozápadním cípu Pyrenejského poloostrova, dnešní Galicie. Za jeho panování Svébové plenili široké oblasti Hispánie. Roku 449 se oženil z dcerou vizigótského krále Theodericha II. V roce 456 byl Rechiarius zabit v bojích s Vizigóty a Burgundy.\n\nPodle gallaecijského biskupa Hydatia byl Rechiarius katolíkem již při svém vstupu na trůn. Tento údaj z něj činí prvního doloženého germánského katolického krále.\n"}
{"id": "851340", "url": "https://cs.wikipedia.org/wiki?curid=851340", "title": "Johan Fjord Jensen", "text": "Johan Fjord Jensen\n\nRasmus Johan Fjord Jensen (17. prosince 1928, Keňa – 21. prosince 2005) byl dánský literární historik, kulturolog a pedagog.\n\nJensen studoval dějiny literatury a studium uzavřel v roce 1959 magisterským titulem. Poté se věnoval publikačním aktivitám a po krátkém pedagogickém působení v Aarhusu se v dubnu 1960 stal asistentem na Severském institutu. V roce 1966 byl povýšen na vedoucího sekce. Založil, spolu s Aagem Henriksenem časopis \"Kritik\". V roce 1969 obdržel cenu Georga Brandese a v roce 1972 Søren Gyldendalovu cenu.\n\nOd roku 1974 přednášel jako profesorem dějin literatury na aarhuské univerzitě a vyučoval zde až do odchodu do důchodu. \n\n\n"}
{"id": "851343", "url": "https://cs.wikipedia.org/wiki?curid=851343", "title": "Generátor (fotografie)", "text": "Generátor (fotografie)\n\nGenerátor (bateriový generátor, zábleskové světlo napájené z baterie) se obvykle používá pro napájení jednoho a více studiových blesků nebo trvalých světel. V této kombinaci vznikne záblesková osvětlovací sada používaná obvykle ve fotografickém studiu nebo při fotografování v exteriéru. Bateriový generátor s přidaným světlem patří mezi systémy typu „pack and head“, což znamená, že světla závisí na centralizovaném napájení z elektrické baterie. Generátor lze také použít pro napájení notebooků, telefonů a podobně.\n\nGenerátor se skládá z boxu, ve kterém se nacházejí všechny ovládací prvky pro blesk a samotného bleskového světla (hlava lampy), které jsou propojeny kabelem. Generátor může být položen na podlaze, nebo se připojí k základně stativu. Generátor je obvykle silnější a dražší, což má několik výhod. Například generátory některých výrobců umožňují „zmrazení pohybu“, k jednomu generátoru se může připojit více než jedna lampa. Generátor funguje z elektrické sítě, ale také z baterie, která umožňuje fotografovat venku nebo v místech, kde není možnost připojení zařízení k elektrické síti. \n\nMusí být zvažována jeho velikost a hmotnost, neboť baterie generátoru bývá poměrně těžká.\n\nGenerátor má obvykle následující parametry a využití:\n\nGenerátor je mobilní, flexibilní a díky výkonu blesku jej lze použít také v exteriéru, například při svatbách. Výkon je možné plynule regulovat v osmi krocích. Baterie podle výkonu vydrží na asi 100 až 190 záblesků. NiMH bateriový blok je vyjímatelný a set se dodává včetně nabíječky s napájecím adaptérem, nosného pásu a synchronizačního kabelu. Blesková hlava bývá vybavena bajonetem, do kterého lze montovat širokou škálu příslušenství, nástavců a reflektorů (komínek, beauty dish, reflektor nebo softbox). Hlava také obsahuje integrovaný držák deštníku.\n\nCelý balíček je umístěn v ochranném tvrdém kufru nebo přepravní tašce, baterie o rozměrech 180x77x52mm je obvykle typu NiMH, její provozní napětí je DC 24V a kapacita 3000 mAh. Generátor váží 1350g a nabíjecí doba je asi 4 hod. Je vybaven propojovacími kabely a kompatibilní s dalšími značkami studiových blesků.\n\n"}
{"id": "851348", "url": "https://cs.wikipedia.org/wiki?curid=851348", "title": "Petra Braunová", "text": "Petra Braunová\n\nPetra Braunová, roz. Šatoplechová (* 31. ledna 1967 Praha) je česká spisovatelka.\n\nNarodila se 31. ledna 1967 v Praze. Zde také vystudovala Střední ekonomickou školu. Kromě krátké kariéry účetní pracovala jako sekretářka, asistentka, redaktorka, au-pair v zahraničí, průvodkyně Prahou. \n\nNyní žije v Praze se svými třemi dětmi – Oliverem, Marií a Johanou. Narození jejího nejstaršího syna Olivera ji inspirovalo k napsání první knihy \"Rošťák Oliver\". \n\n\n\n\n"}
{"id": "851361", "url": "https://cs.wikipedia.org/wiki?curid=851361", "title": "Gympl (rozcestník)", "text": "Gympl (rozcestník)\n\nGympl může být:\n\n"}
{"id": "851364", "url": "https://cs.wikipedia.org/wiki?curid=851364", "title": "Jill Steinová", "text": "Jill Steinová\n\nJill Steinová (* 14. dubna 1950, Chicago, USA) je americká politička a lékařka specializovaná ve vnitřním lékařství. V letech 2012 a 2016 neúspěšně kandidovala na úřad prezidentky Spojených států. V letech 2002 a 2010 se též ucházela o post guvernérky svého domovského státu Massachusetts. Vystudovala medicínu na Harvardově univerzitě.\n\nNarodila se v židovské rodině v Chicagu. V 70. letech studovala psychologii, sociologii a antropologii na Harvardově univerzitě. Potom na téže univerzitě vystudovala medicínu. Studia ukončila roku 1979, potom se začala zabývat vztahem zdraví a kvality životního prostředí v místě bydliště. Závěry její práce ji vedly k tomu, aby se v Bostonu angažovala ve sdružení Lékaři za společenskou odpovědnost (\"Physicians For Social Responsibility\"). Kromě toho založila v Lexingtonu výbor pro recyklaci a spolupředsedala mu. Vytvořila též vzdělávací program „Zdraví lidé, zdravá planeta“ (\"Healthy People, Healthy Planet\"). Podílela se též na dvou vědeckých publikacích, jedna se věnovala toxickým nebezpečím pro vývoj dětí a druhá nebezpečím pro zdravé stárnutí, které plynou z poškození životního prostředí. Mezi lety 2005 a 2011 byla radní v Lexingtonu.\n\nVypovídala při projednávání mnoha zákonů i při jednání ve státních vládách a místních radách. Účastnila se úspěšné kampaně, která měla donutit massachusettské rybáře, aby lépe chránili spotřebitele před rtutí, stejně tak pomáhala při tlaku na revitalizaci uhelných plání v Massachusetts. V tomto svém domovském státě také pomáhala sepsat návrh zákona, který by podpořil obnovitelné zdroje energie, a také usilovala o změnu norem týkajících se financování politických kampaní. Za svoji činnost obdržela mnoho ekologických cen.\n\nSteinová o své možné kandidatuře začala mluvit v srpnu 2011. Kampaň zahájila oficiálně 24. října 2011. Na Západoillinoiské univerzitě obdržela ve studentských volbách 27 % hlasů, zatímco Obama 39 % a Romney 33 %, což ji podpořilo v další práci. V červnu 2012 byla v Kalifornii zvolena kandidátkou Strany zelených na prezidentku, když získala dvě třetiny hlasů delegátů. V červenci si za svoji kandidátku na viceprezidentku vybrala aktivistku Cheri Honkalaovou, která se zabývá bojem proti chudobě. 14. července její kandidaturu strana oficiálně potvrdila v Baltimore. V říjnu 2012 byla dvakrát zatčena - poprvé i s Honkalaovou na jedné z newyorských univerzit, když se pokoušela vniknout na prezidentskou debatu, aby tak protestovala proti vyloučení malých stran. Podruhé v Texasu, když se pokusila donést jídlo aktivistům, kteří v korunách stromů protestovali proti stavbě ropovodu.\n\nV prezidentských volbách 2012 kandidovala na úřad prezidentky Spojených států za Stranu zelených v tandemu se spolukandidátkou Cheri Honkalaovou. V těchto volbách skončila na čtvrtém místě s 0,33 % voličských hlasů bez zisku volitelů, což představovalo necelých 400 000 voličů. V rámci prezidentských voleb 2016 dne 15. června 2016 oznámila, že si zajistila dostatek delegátů pro nominaci na konvent Strany zelených a stala se předpokládanou kandidátkou. Při kandidatuře na prezidentku byla podpořena například lingvistou Noamem Chomskym a novinářem a nositelem Pulitzerovy ceny Chrisem Hedgesem.\n\nV návaznosti na program prezidenta Franklina Delano Roosevelta „New Deal“ prosazovala Steinová program „Green New Deal“. Chtěla vytvořit pracovní místa v oblasti výroby elektřiny z obnovitelných zdrojů. Každý Američan, schopný a ochotný pracovat, tak měl dostat práci. Dr. Steinová chtěla, opírajíc o práci doktora práva a ekonomie, Dr. Philipa Harveyho z Rutgersovy univerzity v New Jersey, finančně tento program zajistit omezením armádních výdajů o 30 %, ukončením zahraničních vojenských akcí a zvýšení daní z kapitálových zisků, vlastnictví nemovitostí v ceně mnoha miliónů dolarů apod. Zároveň prosazovala vylepšení stavu půdy, ovzduší, vod, lesů za pomoci budování infrastruktury založené na obnovitelných zdrojích a dále udržitelného způsobu života ve městech - rozvoji hromadné, především vlakové dopravy, rozvoji cyklostezek a chodníků či rozvoji místního ekologického zemědělství.\n"}
{"id": "851367", "url": "https://cs.wikipedia.org/wiki?curid=851367", "title": "Tunel pod Fehmarnskou úžinou", "text": "Tunel pod Fehmarnskou úžinou\n\nTunel pod Fehmarnskou úžinou (dánsky \"Femern Bælt-tunnelen\", německy \"Fehmarnbelttunnel\") je plánovaný 17,6 km dlouhý ponořený železniční a silniční podmořský tunel, který spojí německý pobřežní ostrov Fehmarn a dánský ostrov Lolland. Předpokládá se, že by procházel pod 18 km širokou Fehmarnskou úžinou v Baltském moři a umožnil by přímé železniční a dálniční spojení mezi severním Německem a Lollandem a odtud by pokračoval na největší dánský ostrov Sjælland (kde leží i hlavní město Kodaň). Tento dopravní koridor je znám v němčině jako \"Vogelfluglinie\" a v dánštině jako \"Fugleflugtslinjen\" – „ptačí letová trasa“.\n\nOstrov Fehmarn je již spojen mostem s německou pevninou a naopak Lolland je již spojen tunelem a mostem se Sjællandem přes ostrov Falster. Kromě toho je již Sjælland spojen s švédským pobřežím přes Øresundský most. Již existuje pevné spojení most-tunel mezi Sjællandem a Německem, ale pouze s použitím velké objížďky přes úžinu Velký Belt, takže tunel pod Fehmarnskou úžinou dovolí kratší, rychlejší a objemnější dopravu z Německa na Sjælland, do Švédska či Norska a zpět.\n\nTunel měl být předběžně dokončen v roce 2018, ale datum bylo změněno na 2028. Původně byl projekt koncipován jako most, ale v prosinci 2010 společnost Femern A/S oznámila, že tunel bude vhodnější než most, protože bude představovat méně stavebních rizik, přestože finanční náklady by byly velmi podobné. Dánská vláda schválila projekt velkou parlamentní většinou v lednu 2011. Stavba byla definitivně schválena dánským parlamentem dne 28. dubna 2015.\n\nPodvodní tunely jsou buď vrtané nebo ponořené: tunely vrtané jsou běžné pro hlubinné tunely delší než 4 nebo 5 km, zatímco ponořené se běžně používají pro tunely, které procházejí relativně mělkými vodami. Ponoření zahrnuje bagrování výkopu po mořském dnu, položení základu lůžka z písku nebo z štěrku, pak položení prefabrikovaných betonových úseků tunelu do výkopu a jejich pokrytí ochrannou vrstvou zásypu několik metrů tlustou.\n\nTunel pod Fehmarnskou úžinou bude postaven jako \"ponořený\" a půjde o nejdelší takový tunel, který byl kdy postaven. Dne 30. listopadu 2010 projektový manažer ze společnosti \"Femern A/S\" oznámil, že byl vybrán ponořený tunel dle návrhu předloženého konsorciem \"Ramboll, Arup a TEC\". Podle vedoucích projektových manažerů půjde o nejdelší ponořený tunel na světě, o nejdelší kombinovaný železniční a silniční tunel na světě a o nejdelší podvodní silniční tunel na světě; dále o nejhlubší ponořený tunel pro silniční a železniční dopravu, a druhý nejhlubší betonový ponořený tunel. Velikost projektu je asi pětkrát větší než tunelová část Öresundského spojení mezi Dánskem a Švédskem, což je v současné době nejdelší ponořený betonový tunel.\n\nNejhlubší část příkopu Fehmarnské úžiny je 35 metrů a tunelové sekce budou asi 10 metrů vysoké, takže se vytěžující čluny budou muset dostat do hloubky více než 45 metrů. Bagrováním bude vznikat příkop asi 40 až 50 metrů široký a 12–15 m hluboký. Tyto parametry odpovídají zhruba 20 milionům m³ zeminy, která se bude muset vybagrovat. Konvenční bagrovací zařízení může dosáhnout do hloubky asi 25 metrů. Vyhloubit střední část příkopu Fehmarn – v hloubce více než 25 m pod hladinou – bude pravděpodobně vyžadovat speciální bagry a koncové sací bagry.\n\nNavrhovaný tunel bude 17,6 km dlouhý, bude v hloubce 40 m pod hladinou moře a měl by vést obousměrnou železniční trať. Předložené argumenty mluví ve prospěch tunelové varianty oproti dříve uvažované mostové variantě, zejména jde o významné snížení dopadu na životní prostředí, její nezávislost na povětrnostních podmínkách (jako je boční vítr, který má značný dopad hlavně na nákladní vozidla u mostu orientovaného v severojižním směru).\n\nPrefabrikované části betonového tunelu budou mít obdélníkový průřez, který je asi 40 m široký a 10 metrů vysoký, bude obsahovat čtyři samostatné tunelové tubusy (dva silniční a dva železniční), navíc bude mít malou servisní spojovací chodbu: budou existovat samostatné silniční tunelové tubusy Northbound a Southbound, z nichž každý bude 11 m široký, každý se dvěma cestovními pruhy a rozdělovacím pruhem; zatímco železniční tunelové tubusy Northbound a Southbound budou 6 metrů široké (každý) a asi 10 metrů vysoké, servisní spojovací chodba bude 3 m široká; spojovací prostor mezi jednotlivými silničními tunelovými tubusy se bude lišit, ale celková šířka bude 41,2 m. Jednostupňové sekční uspořádání dvou silničních a dvou železničních tunelových tubusů vedle sebe – silniční na západě a železniční na východě – se shoduje s uspořádáním stávající silniční a železniční infrastruktury a nevyžaduje žádné propletené připojení.\n\n"}
{"id": "851371", "url": "https://cs.wikipedia.org/wiki?curid=851371", "title": "Pojištění majetku", "text": "Pojištění majetku\n\nPojištění majetku je souhrnné označení pro několik odvětví neživotního pojištění. Všechna jsou upravena v Hlavě III zákona o pojistné smlouvě „Soukromé pojištění věci a jiného majetku“. Při těchto pojištěních poskytuje pojišťovna pojistnou ochranu majetku v případě, že dojde k jeho zničení, poškození nebo odcizení.\nKe vzniku pojištění majetku přispěl velký požár Londýna, který v roce 1666 zničil více než 13 000 domů. Ohromné ničivé následky požáru však napomohly k rozvoji tohoto druhu pojišťovnictví. Z výhody se stala nutnost, a tak Sir Christopher Wren zahrnul místo pro kancelář pojišťovny do svého nového plánu pro obnovení Londýna v roce 1667. Proběhlo nespočet pokusů o pojištění proti požárům, ale až v roce 1681 se to povedlo ekonomovi Nicholasovi Barbonovi. On a jeho jedenáct pracovníků založili první pojišťovnu proti požárům „The Insurence Office for Houses“. V té době bylo možno pojistit pouze cihlové nebo domy se dřevěným skeletem. Na začátku bylo pojištěno kolem 5 000 domů. \n\nV důsledku úspěchu této první společnosti bylo v následujících dekádách založeno mnoho podobných podniků. Každá společnost původně zaměstnávala svůj vlastní hasičský sbor, aby zabránila a minimalizovala škody způsobené požárem na majetku jimi pojištěném. Také zaváděli značky požárního pojištění, které se umisťovaly nad hlavní vchodové dveře nemovitosti, aby se urychlila identifikace v případě požáru.\n\nJednou z takových významných společností byla společnost „Hand in Hand Fire & Life Insurance Society“, která byla založena v roce 1696 v kavárně Tom's Coffee House v St Martin's Lane v Londýně. \n\nPrvní pojišťovna zaměřená na majetek byla založena v roce 1710 a stále se používá. Její původní název byl „Sun Fire Office“, dnes je známá pod „RSA Insurance Group“. \n\nV době koloniální Ameriky pomáhal Benjamin Franklin popularizovat a standardizovat praxi pojišťovnictví, přesněji majetkové pojištění pomocí formy trvalého pojištění, aby upozornil na ztráty způsobené požáry. V roce 1752 založil „Philadelphia Contributionship for the Insurance of Houses from Loss by Fire“. Franklinova společnost odmítala, podobně jako Barbonova pojišťovna, pojistit dřevěné domy kvůli zvýšenému riziku požáru.\n\nAni České území nezůstávalo pozadu, na konci 16. století se ekonom Jan Kryštof Bořek pokusil o zrealizování požárního pojištění budov, kdy by byl zřízen fond, do kterého by přispívali všichni vlastníci i nájemníci. Plán se nakonec nezrealizoval. Další organizace založena v Brandýse nad Labem měla krátkého trvání, kdy pojišťovna pojišťovala nejenom proti požáru, ale pojištění se týkalo i nábytku, potravin a například dobytku. Až devatenácté století bylo pro pojišťovny na našem území příznivější.\n\nMezi pojištění majetku se řadí:\na některá další.\n\nŽivelní pohromou se rozumí událost vzniklá díky přírodním silám. Nejčastěji se jedná o povodně a vichřice, případně jejich větší formy, ale ani zemětřesení či sesuvy půdy nejsou výjimkou.\n\nV takovém případě se nejdříve zabezpečí majetek, aby nedošlo ke zhoršení stavu či újmě na zdraví a neprodleně se událost nahlásí pojišťovně.\n\nZemědělská výroba je rizikovou činností a více než jiné činnosti závislá na rozmarech počasí. Pojistný program zemědělského pojištění kryje škody na zemědělských prostorech a hospodářských zvířatech, ale i na movitém a nemovitém majetku. Zemědělské pojištění chrání před ztrátou nebo poškozením plodin a hospodářských zvířat. Pojištění, jako takové, má velký potenciál, jelikož poskytuje finanční jistotu nízkorozpočtovým zemědělcům a jejich komunitám. Zároveň podporuje zemědělce k větším investicím a chrání je před různými nehodami, které by mohly uškodit jejich živobytí nebo ztrátou příjmů v důsledku poklesu cen zemědělských komodit. \n\nZemědělec nebo pěstitel může chtít pěstovat plodinu spojenou s určitou vlastností, která má potenciální nárok na prémii za podobné komoditní plodiny, zemědělské produkty nebo jejich deriváty. Konkrétní vlastnost může být spojena s genetickým složením plodiny, s určitými postupy pěstování pěstitele nebo s obojím. Mnoho standardních pojištění plodin však nerozlišuje mezi komoditami plodin a plodinami spojenými s konkrétními atributy. Zemědělci proto potřebují pojištění plodin, aby pokryli riziko pěstování plodin spojené se specifickými vlastnostmi.\n\nZvíře bude pojištěno pro svou současnou tržní cenu. Tržní cena zvířete, které má být pojištěno, bude posouzena společně příjemce a pojišťovna nejlépe za přítomnosti veterinárního lékaře. \n\nPojištěné zvíře bude muset být řádně a jedinečně identifikováno v době uplatnění pojištění. Značení uší by proto mělo být pokud možno úplným důkazem. V době přijetí podmínek by se mohla použít tradiční metoda značkování uší nebo nejnovější technologie fixace mikročipů. Náklady na opravu identifikační značky ponesou pojišťovací společnosti a odpovědnost za její údržbu nese dotyčný příjemce. O povaze a kvalitě značkovacích materiálů se vzájemně dohodnou příjemci a pojišťovna. Veterinární lékaři mohou příjemce informovat o potřebě a významu značek stanovených pro vyřízení jejich žádosti, aby se řádně starali o údržbu štítků. Štítek, který je již na zvířeti k dispozici, lze použít s jedinečným identifikačním číslem za podmínky, že se na něm zemědělec a agentura vzájemně dohodnou, a při vyřizování nároků z důvodu využití stávajícího štítku nedochází ke sporu. \n\nPři zpracování pojistného návrhu se v okamžiku zpracování pojistné dokumentace zhotoví jedna fotografie zvířete s majitelem a jedna fotografie zvířete s viditelným EAR TAG. V případě prodeje zvířete nebo jiného převodu zvířete z jednoho majitele na druhého musí být před uplynutím platnosti pojistné smlouvy převedena pravomoc příjemce na zbývající dobu platnosti pojistky na nového majitele. \nPojištění zásilek je služba, která může odškodnit odesílatele, jejichž zásilky jsou při přepravě ztraceny, odcizeny nebo poškozeny. Někteří dopravci poskytují v rámci přepravních podmínek omezené ručení. Přezkum přesných přepravních podmínek odhalí, zda je nabídnuto omezené ručení, nebo zda si zákazník musí zvolit a zaplatit tuto službu samostatně buď prostřednictvím dopravce za dodatečné náklady, nebo prostřednictvím třetí strany tedy pojistitele. \n\nNámořní pojištění zahrnuje ztrátu nebo poškození lodí, nákladu, terminálů a veškerou dopravu, kterou je majetek převáděn, získáván nebo držen mezi místy původu a konečným místem určení. Pojištění nákladu je subdodavatelem námořního pojištění, ačkoli námořní pojištění zahrnuje také majetek vystavený na pevnině a na moři ( kontejnerové terminály , přístavy, ropné plošiny , potrubí) námořní nehoda a námořní odpovědnost. Při přepravě zboží poštou nebo kurýrem se místo toho používá přepravní pojištění. \n\nPojištění technických rizik (dále jen PTR) zahrnuje například pojištění strojů a elektroniky, nicméně do této kategorie spadá i stavební a montážní pojištění. PTR je vhodné pro všechny subjekty pracující s technikou bez ohledu na jejich velikost, kde fungování určitého zařízení je klíčové a jeho případné selhání znamená pro daný subjekt ztrátu, ať už majetkovou nebo finanční. S ohledem na to, která společnost pojistku poskytuje, lze pojistit jak chybu personálu obsluhujícího techniku, tak poruchu zařízení, popřípadě lze sjednat i pojištění strojního či elektronického přerušení provozu (kam však nespadá například požární přerušení provozu).\n\nCo se pojistného plnění týče, to bývá vždy limitováno cenou zařízení, která je aktuální v době vzniku škody. Sjednání pojistky je pochopitelně možné pouze u zařízení, která jsou v dané době v provozuschopném stavu.\n\nMezi techniku, na kterou se tento typ pojištění typicky vztahuje, spadá například:\n\n\nTento typ pojistky standardně kryje škody vzniklé na vybavení bytů, rodinných domů, garáží, ale i věcí uložených ve společných nebytových prostorách jako jsou sklepy, přičemž pojištění se vztahuje i na věci osobní potřeby (oblečení, elektronika, sportovní vybavení…). Pojištění kryje i takové věci, které jsou součástí bytu či domu, jako například tapety, vestavěné spotřebiče nebo podlahy.\n\nSubjekt může uzavřít pojištění vybavení domácnosti i ve chvíli kdy není vlastníkem dané nemovitosti, tím pádem se vyplatí takové pojištění uzavřít i lidem, kteří nemají dostatek finančních prostředků na vlastní bydlení a žijí „v pronájmu“. Pojištění lze uzavřít i na družstevní byt.\n\nK případnému poškození či odcizení pojištěných věcí nemusí dojít v prostorách dané nemovitosti (pokud tak má subjekt pojištěné například kolo uložené standardně v nebytových prostorách, které jsou také součástí pojistky, pojistné plnění se uskuteční i při krádeží kola před obchodem atp.).\n\nPojištění domácnosti v základu obvykle kryje škody způsobené přírodními živly (požár, povodeň, pád stromu, mrazy…), výbuchem nebo vloupáním. \n\nPři pojištění majetku lze podle pojistit\n\nPři pojištění majetku lze v pojistné smlouvě dohodnout, z jaké ceny se bude vycházet při poskytování pojistného plnění. Závisí to i na pojistných podmínkách přiložených ke smlouvě. Není-li to v pojistné smlouvě nebo smluvních podmínkách dohodnuto, pak se podle § 37 zákona o pojistné smlouvě pojišťuje na \"obvyklou cenu, kterou má majetek v době, ke které se určuje jeho hodnota\".\n\nPokud je pojištěn soubor věcí, vztahuje se pojištění na všechny věci, které byly jeho součástí při pojistné události. Není tedy třeba pojišťovně hlásit nákup nových věcí, avšak hranice pojistného plnění uvedená v pojistné smlouvě se tím nemění. Při výraznějším zvýšení aktuální ceny pojištěného souboru věcí je proto třeba, aby pojištěný toto oznámil pojišťovně, která s ním změní pojistnou smlouvu. Jinak by došlo k tzv. podpojištění a v případě pojistné události by poškozený dostal nižší pojistné plnění, než jaká byla výše škody.\n\n"}
{"id": "851373", "url": "https://cs.wikipedia.org/wiki?curid=851373", "title": "Pojištění odpovědnosti za škodu", "text": "Pojištění odpovědnosti za škodu\n\nPojištění odpovědnosti za škodu je typ pojištění vztahujícího se na škodu, kterou pojištěný způsobil přímo nebo nepřímo na zdraví jiné osoby (úraz, způsobení nemoci), poškozením nebo zničením věci, případně i za jinou škodu, za kterou pojištěný podle určitého právního předpisu (zákona) odpovídá. Odpovědnost za škodu je obecně dána občanským zákoníkem (část 6., hlava II), v pracovně-právních vztazích pak zákoníkem práce (část 2., hlava XIII).\n\nPojištění odpovědnosti mohou být dobrovolná nebo u některých povolání nebo činností povinná (např. povinnost provozovatele motorového vozidla uzavřít pojištění za škodu způsobenou tímto vozidlem – povinné ručení).\n\nŠkoda se hradí v té výši, v jaké za ní pojištěný podle právních předpisů odpovídá. Náhradu škody neplatí pojistitel (pojišťovna) pojištěnému, ale poškozenému.\n\n"}
{"id": "851374", "url": "https://cs.wikipedia.org/wiki?curid=851374", "title": "Crabalaganja", "text": "Crabalaganja\n\nCrabalaganja je páté studiové album české punk-rockové kapely Totální nasazení, které bylo vydané v roce 2002 pod značkou Globus music. Celé album se nese v duchu punku, ale obsahuje také prvky ska, hard rocku a dokonce i reggae. Většinu písní napsali bubeník kapely Pavel Pospíšil a baskytarista Svatopluk Šváb. Na albu se nachází celkem 18 písní včetně intra a outra.\n\n"}
{"id": "851375", "url": "https://cs.wikipedia.org/wiki?curid=851375", "title": "Svatopluk Šváb", "text": "Svatopluk Šváb\n\nSvatopluk Šváb (* 16. června 1973 Slaný) je český hudebník, zpěvák a skladatel, který se stal známým díky punk-rockové kapele Totální nasazení, kterou v roce 1990, společně s Pavlem Pospíšilem (bubeník) a Martinem Jandou (zpěvák, kytarista) založil. Kromě Totálního nasazení vystupuje také s folkovou kapelou Deratizéři a ve folkovém projektu Sváťa a Martina: Spousta slánských pověstí. V minulosti také vystupoval s punk-metalovou kapelou Ráno z milosti. V současné době také spolupracuje s pražskou pop-punkovou skupinou Covers For Lovers. Od roku 1993 působí ve funkci prezidenta slánského futsalového klubu RSC Čechie Slaný. \n\n\n"}
{"id": "851376", "url": "https://cs.wikipedia.org/wiki?curid=851376", "title": "Kurt Abels", "text": "Kurt Abels\n\nKurt Abels (27. listopadu 1928, Düsseldorf – 4. září 2014, Denzlingen) byl německý germanista.\n\nPo maturitě studoval Abels germanistku a dějiny v Kolíně a Freiburgu. Poté v období 1955 až 1969 vyučoval na gymnáziu a 1957 až 1969 na Collegium Augustinianum Gaesdonck. V roce 1965 obhájil dizertaci na téma \"Germanische Überlieferung und Zeitgeschichte im Ambraser Wolf Dietrich\". Od roku 1971 byl profesorem němčiny, literatury a didaktiky na Pädagogische Hochschule Freiburg. Vydal řadu vědeckých publikací.\n\n\n"}
{"id": "851381", "url": "https://cs.wikipedia.org/wiki?curid=851381", "title": "John B", "text": "John B\n\nJohn B, vlastním jménem John Bryn Williams, (* 1977 v Anglii) je britský diskžokej. S produkcí se poprvé seznámil kolem svých 14 let a DJem se stal od roku 1997. Hraje převážně drum and bass, ale v jeho setech se nachází i electro, techno a další z kombinací těchto stylů. Jeho image je nepřehlédnutelná, vyznačuje se různě rozhozeným účesem, černé brýle nebo stíny a nalakované nehty. Je zakladatelem labelu Beta recordings, kde mimo jiné také vydali své EP rakouští Camo & Krooked.\n\n\n\n"}
{"id": "851384", "url": "https://cs.wikipedia.org/wiki?curid=851384", "title": "Daniel Ižold", "text": "Daniel Ižold\n\nDaniel Ižold (14. února 1946, Rybník - 18. října 2010) byl slovenský fotbalista, obránce. Po skončení aktivní kariéry byl v letech 1993-1995 prezidentem klubu FC Nitra.\n\nV československé lize hrál za AC Nitra. V československé lize nastoupil v 85 utkáních a dal 9 gólů. Ve druhé liza hrál i za Duklu Banská Bystrica.\n\n\n"}
{"id": "851390", "url": "https://cs.wikipedia.org/wiki?curid=851390", "title": "Peter Suchán", "text": "Peter Suchán\n\nPeter Suchán (* 23. října 1947, Trstín – 4. dubna 2010) byl československý atlet, běžec.\n\nV roce 1974 doběhl na mistrovství Evropy v Římě ve finále běhu na 10 000 metrů na šestnáctém místě a v maratónu na osmnáctém místě. Československo reprezentoval ve 12 mezistátních utkáních, pětkrát zvítězil. S atletikou začínal ve Zvolenu až ve 20 letech, potom závodil za Slávii SVŠT Bratislava, ale největší úspěchy dosáhl v letech 1970-1976 jako člen Dukly Banská Bystrica. V roce 1972 získal titul Mistr sportu. V roce 1976 se stal mistrem Československa v běhu na 10 000 metrů a v letech 1973, 1974 a 1976 v přespolním běhu.\n\n"}
{"id": "851396", "url": "https://cs.wikipedia.org/wiki?curid=851396", "title": "Kuřívody (zámek)", "text": "Kuřívody (zámek)\n\nZámek Kuřívody je pozůstatek renesančního šlechtického sídla v někdejší obci a městečku Kuřívody, na katastru novodobého města Ralsko, na Českolipsku. Je chráněn jako kulturní památka České republiky. Je v soukromém vlastnictví a veřejnosti nepřístupný. Probíhá pozvolná rekonstrukce objektu.\n\nPůvodně, kolem roku 1400 zde v obci Kuřívody stávala tvrz s půdorysem 23,5 x 24,5 metru, obehnaná silnými hradbami a vodním příkopem. Přes něj vedl padací most.\n\nV polovině 15. století, tedy v době, kdy patřila Berkům z Dubé, byla označena tvrzí sídelní a postupně přebudována. Centrem nově upravené tvrze byl zámek s půdorysem 24,5 x 11 metrů a dvěma patry. Kolem roku 1600 byla přestavěna na zámek s třemi křídly Bohuchvalem Berkou, nicméně objekt sloužil zpravidla jen jako sídlo úředníků, často bylo prázdné.\n\nJe zachována zmínka o zdejším přenocování císařem Josefem II. při jeho cestě z Českého Dubu do Holan dne 11. října 1778. V roce 1866 sloužila budova jako lazaret pro raněné vojáky po bitvě u Kuřívod. Je zachována fotografie zámku z období krátce před rokem 1880. Zanedlouho poté, kolem roku 1884, byla zbořena věž.\n\nPo druhé světové válce bylo z celého okolí vysídleno zdejší původní německé obyvatelstvo. Ve druhé polovině 20. století se Kuřívody staly součástí vojenského prostoru Ralsko, který byl v letech 1968-1991 obsazen sovětskými vojsky. Památky včetně zámku byly v té době zanedbány a často i poničeny.\n\nZámeček se nachází ve vsi Kuřívody, na jižní straně silnice II/268, vedoucí z Mimoně do Mnichova Hradiště. Železnice touto oblastí nevede, do Kuřívod je zajišťováno autobusové spojení z Mimoně, Bělé pod Bezdězem a Mladé Boleslavi. Přes Kuřívody jsou vedeny cyklotrasy 25 a 3040. Z prostranství poblíž autobusové zastávky vychází žlutě značená turistická cesta, která směřuje přes vrcholové partie Velké Bukové a sedlo u Malé Bukové do zaniklé vsi Strážova a kříží se s trasou geostezky \"Přes Bukové hory\" či v některých úsecích je s touto naučnou stezkou Geoparku Ralsko totožná. Zámek v Kuřívodech je v soukromém vlastnictví a pro veřejnost je nepřístupný.\n\n"}
{"id": "851400", "url": "https://cs.wikipedia.org/wiki?curid=851400", "title": "Pekingská univerzita", "text": "Pekingská univerzita\n\nPekingská univerzita ( nebo ) je významná univerzita v Pekingu, hlavním městě Čínské lidové republiky. Byla založena v roce 1898 v rámci Stodenní reformy současně se zrušením Státní akademie (\"Kuo-c'-ťien\"), kterou nahradila. Jedná se o nejstarší čínskou univerzitu a zároveň o jednu z nejlepších čínských univerzit; je členem Ťiou-siao Lien-meng, společenství devíti prestižních čínských univerzit.\n\nPřednášky na této univerzitě navštěvoval například Mao Ce-tung a učil zde například Lu Sün.\n\n"}
{"id": "851402", "url": "https://cs.wikipedia.org/wiki?curid=851402", "title": "Jelena Glinská", "text": "Jelena Glinská\n\nJelena Vasiljevna Glinská (rusky Елена Васильевна Глинская} (asi 1510 – 4. dubna 1538, Moskva) byla druhá žena velkoknížete Vasilije III., matka cara Ivana Hrozného a v letech 1533-1538 regentka moskevského státu.\n\nJelena Glinská byla dcerou knížete litevského původu Vasilije Lvoviče Glinského a srbské princezny Anny Jakšič a neteří významného politika Michaila Glinského. Rod Glinských s oblibou odvozoval svůj původ od tatarského emíra Mamaja, jehož vnuci vládli ve městě Glinski. Roku 1525 se stárnoucí veliký kníže moskevský Vasilij III. rozvedl přes odpor pravoslavné církve s neplodnou manželkou Salomonií Saburovou a oženil se s Jelenou, která byla mladší více než o jednu generaci. Roku 1530 se jim narodil syn Ivan, pozdější car Ivan IV., a roku 1532 další syn Jurij, který pravděpodobně trpěl idiotismem a navíc byl hluchoněmý. Než Vasilij III. roku 1533 zemřel, ustanovil pro svého nezletilého následníka sedmičlennou regentskou radu, skládající se z nejvýznamnějších bojarů, zastoupených v dumě.\n\nMladá a ambiciózní vdova se během necelého roku zbavila jednotlivých členů bojarské rady a sama se ujala regentství. Využila k tomu rozepří a rivalit, které vznikly mezi regentskou radou a bojarskou dumou, a především získala oporu u představitele dumy, knížete Ivana Fjodoroviče Ovčiny Tělěpněva - Obolenského, který se brzy stal jejím favoritem a počínal si jako skutečný představitel státu.\n\nZ obav, aby nebylo ohroženo následnictví jejího nedospělého syna Ivana, odstranila Jelena oba své švagry, seniory moskevské větve rodu Rurikovců a bratry Vasilije III., Jurije Ivanoviče Dmitrovského a Andreje Ivanoviče Starického, kteří skončili svůj život v těžkém žaláři.\n\nZatímco oficiální moskevské letopisectví vychvaluje Jelenu Glinskou jako moudrou panovnici, moderní historiografie posuzuje její vládu mnohem skeptičtěji. Jednou z nejvíce kritizovaných stránek vlády velkokněžky Jeleny a knížete Tělepněva - Obolenského byla bezohledná a tvrdá persekuce politických protivníků, již vyvolalo mnohdy pouhé podezření. Na druhé straně se Jelena snažila pokračovat ve snahách svého zesnulého chotě o centralizaci země a podařilo se jí zachovat jistou stabilitu, která vynikla zvláště ve srovnání s následujícími roky bojarsko-knížecí anarchie, kdy ti, co stáli v čele státu, nebrali ohledy na jeho zájmy a usilovali především o vlastní prospěch.\n\nVýznamným přínosem Jeleniny regentské vlády byla mincovní reforma, zavedená v letech 1535 až 1538. Uspořádala peněžnictví velikého knížectví moskevského, jehož stav byl špatný již v posledních letech Vasilijovy vlády, což ztěžovalo uzavírání obchodů a vyvolávalo nedůvěru obyvatelstva. Na základě reformy byla na celém moskevském území unifikována mince. Jedině platným platidlem se stala stříbrná kopějka o hmotnosti 69 gramů, která se razila ve velkoknížecím mincovním dvoře. Všechny ostatní mince bylo zakázáno používat - byly staženy z oběhu, roztaveny a znovu naraženy. V důsledku reformy vznikl jednotný a stabilní systém peněžního oběhu, který přispěl k zintenzívnění směny zboží, rozvoji zahraničního obchodu, a tím také k urychlení ekonomického vývoje.\n\nV zahraniční politice se moskevský stát musel bránit útokům jak ze strany polsko-litevského státu tak Tatarů. Polský král Zikmund I. Starý využil nezletilosti moskevského vládce a zahájil tažení na Rus s cílem zmocnit se strategicky důležitého Smolenska. Moskevský stát ztratil Gomel a po několikatýdenním obléhání a velkých ztrátách na životech místních obyvatel také Starodub. Počátkem roku 1537 byla uzavřena se Zikmundem I. mírová smlouva, na jejímž základě zůstal Gomel Litevcům, ale Starodub, pevnost vybudovaná k ochraně novgorodské hranice, byla navrácena Rusům. Koncem roku 1535 vypukla válka s kazaňským chanátem. Boje probíhaly valnou většinou na ruském území.\n\nBěhem roku 1537 začala Jelena postonávat a často navštěvovala kláštery, kde prosila za své uzdravení. Zemřela počátkem dubna 1538. Časem se objevila fáma, že regentka, nenáviděná bojary, byla otrávena, o čemž by svědčil i rychlý prostý pohřeb. Netrvalo ani týden a kníže Ovčina Tělepněv byl uvržen do vězení, zakován do želez, a tak prakticky odsouzen k smrti hlady.\n\n\n"}
{"id": "851404", "url": "https://cs.wikipedia.org/wiki?curid=851404", "title": "Jozef Kollárik", "text": "Jozef Kollárik\n\nJozef Kollárik (* 13. března 1951) je bývalý slovenský fotbalový obránce a trenér.\n\nV československé lize hrál za AC Nitra. V československé lize nastoupil ve 21 utkáních a vsítil 1 branku.\n\nTrénoval mj. Zlaté Moravce, Nitru, Močenok, Veľký Lapáš a MŠK Hurbanovo.\n\n"}
{"id": "851405", "url": "https://cs.wikipedia.org/wiki?curid=851405", "title": "Velký vezír", "text": "Velký vezír\n\nVelký vezír či velkovezír (osmanskoturecky \"صدر اعظم\", turecky \"Sadrazam\", nebo \" Vezir-i Azam\") je označení nejvyššího ministra sultána, vybaveného plnou pravomocí k jednání jménem sultána a odvolatelného zásadně pouze sultánem. V Osmanské říši držel říšskou pečeť a svolával ostatní vezíry k jednání v paláci Topkapi. Jeho úřad se nazýval Vysoká Porta. Úřad velkovezíra se vyskytoval též v Mughalské říši.\n"}
{"id": "851410", "url": "https://cs.wikipedia.org/wiki?curid=851410", "title": "Vysoká porta", "text": "Vysoká porta\n\nVysoká porta (někdy Vysoká Porta, osmanskoturecky \"باب عالی\") je synekdocha pro ústřední vládu Osmanské říše. Původně šlo o označení jedné z bran dívánu paláce Topkapi v Istanbulu. Po mladoturecké revoluci v roce 1908 toto označení přešlo na osmanské ministerstvo zahraničí.\n\nJméno má svůj původ ve starém orientálním zvyku, podle nějž vládce vyhlašoval svá rozhodnutí u brány svého paláce; takováto brána (či přeneseně vladařův palác samotný) pak byla zvána Vysoká. Zvyk byl praktikován již v Byzantské říši a od doby Orhana I. byl přejat i Osmany. Jméno nesl od první poloviny 14. století palác v Burse, po dobytí Konstantinopole v roce 1453 a přesunutí hlavního města Osmanské říše jej převzala tamější Imperiální brána (), která vedla na vnější nádvoří paláce Topkapi. Vzhledem k tomu, že západní diplomaté byli přijímáni u této brány a francouzština byla tehdy hlavním diplomatickým jazykem, bylo francouzské označení Vysoké brány přejato i ostatními státy a používáno nejen pro bránu a palác, ale přeneseně i pro celou Osmanskou říši či její vládu.\n\nV roce 1913 proběhl v Turecku státní převrat, během nějž vnikl jeho vůdce Enver Paša se svými přívrženci skrze Vysokou portu do vládního paláce. Koalice Liberální unie byla svržena a zavedena byla vojenská diktatura vedená triumvirátem pašů.\n"}
{"id": "851414", "url": "https://cs.wikipedia.org/wiki?curid=851414", "title": "Zemský okres Ahrweiler", "text": "Zemský okres Ahrweiler\n\nZemský okres Ahrweiler je okres v německé spolkové zemi Porýní-Falc. Okresním městem je Bad Neuenahr-Ahrweiler.\n\nGeograficky se území okresu nachází v oblasti vrchoviny Eifel. Po celé délce protéká okresem řeka Ahr, která se zde vlévá do Rýna, který tvoří severovýchodní hranici okresu. Na severu okres sousedí se spolkovou zemí Severní Porýní-Vestfálsko.\n\nNejvětšími městy okresu jsou Bad Neuenahr-Ahrweiler, Remagen, Sinzig a Grafschaft.\n\nÚzemí bylo obsazeno Římany zhruba v roce 50 před naším letopočtem. Z této doby pochází například výborně dochované zbytky římské vily v Ahrweileru. Z roku 1093 je dodnes fungující klášter Maria Laach na břehu jezera Laach. Za druhé světové války se v bývalých železničních tunelech, tohoto kraje s hlubokými údolími, vyráběly rakety V-2. Těchto tunelů bylo částečně využito i po válce a vznikl zde bunkr pro německou vládu z nedalekého Bonnu. V březnu 1945 se ustupujícím německým vojskům nepodařilo vyhodit do vzduchu Ludendorffův most přes Rýn, známý díky stejnojmennému filmu jako Most u Remagenu. Na území okresu se nachází i závodní dráha Nürburgring.\n"}
{"id": "851415", "url": "https://cs.wikipedia.org/wiki?curid=851415", "title": "Kód banky", "text": "Kód banky\n\nKódy bank (směrové kódy bank) jsou čtyřmístná čísla, která slouží k jednoznačné identifikaci banky. Ačkoliv se kód nazývá pouze bankovní, svůj unikátní bankovní kód má každá česká banka, spořitelna i družstevní záložna. Kód banky slouží pouze pro vnitrostátní, tedy český, platební styk. Pro zahraniční platby se používá BIC kód (SWIFT kód). Nejčastěji se uvádí za číslem účtu za lomítkem.\n\nJiž dosti zastaralé.\n\nV tabulce jsou uvedeny kódy bank, stavebních spořitelen a družstevních záložen.\n\n17229303 / 0300\n"}
{"id": "851420", "url": "https://cs.wikipedia.org/wiki?curid=851420", "title": "Dragan Đilas", "text": "Dragan Đilas\n\nDragan Đilas (v srbské cyrilici Драган Ђилас, * 22. února 1967) je srbský politik, podnikatel, bývalý předseda Demokratické strany a starosta Bělehradu od roku 2008 do roku 2013. \n\nV letech 2007–2008 byl členem vlády jako ministr bez portfeje. V roce 2009 se také stal předsedou srbského basketbalového svazu. V letech 2012–2014 byl předsedou Demokratické strany.\n"}
{"id": "851421", "url": "https://cs.wikipedia.org/wiki?curid=851421", "title": "Intermedialita", "text": "Intermedialita\n\nPojem intermedialita poprvé použil básník Samuel Taylor Coleridge na počátku 19. století, od něho ho v 60. letech 20. století převzal Dick Higgins, který s pojmem dále pracoval.\n\nIntermedialita zkoumá vztahy různých médií, která se vzájemně prolínají, a jejich spojením vzniká úplně nové dílo, jehož části od sebe již nejdou oddělit. Příkladem je happening, který vznikl sloučením hudby, divadla a koláže. Dalším výsledkem intermediality je video, ale i ono dnes slouží ke zrodu nových forem – DVD a internetu.\n\nProces intermediality lze sledovat každý. Např. na programu ČT24 je odvysílána reportáž, týkající se přímé volby prezidenta, a během hodiny zprávu přejme informační server Novinky.cz. Nebo v Otázkách Václava Moravce politik něco řekne a za nedlouho se zpráva objeví na internetu.\n\nIntermediální sdělení je velmi specifickým sdělením, které pracuje s aluzemi, citacemi, odkazy, znalostmi a zkušenostmi příjemců i vysilatelů informací. U Denise McQuaila nacházíme místo termínu intermedialita jeho variaci, pojmenování \"intermediace\". V současnosti ale tento pojem nepoužívá mnoho vědců na špičkové úrovni, protože do jisté míry zavádí pozornost do oblasti, která nemá s mediálními sděleními souvislost, konkrétně k mediaci. Lze předpokládat, že různé názvy pro totéž vznikly kvůli nesouladu překladů.\n\nFilm je spojením vědy a umění. Do umění lze zahrnout fotografii, vaudeville, operu, komiks, fonograf a telefon. Ve filmu dochází občas k intermedialitě např., když je v něm odkaz na jakékoliv jiné dílo, logicky se jedná o dílo filmu předcházející, starší. Týká se to i intertextových odkazů v rámci vícedílných filmů jako je Harry Potter, Twilight sága atd. Dalším příkladem intermediality ve filmu je, když jeho hrdinové čtou noviny, knihu nebo sledují jiný film v televizi, jenž má nějakou vnitřní souvislost s původním filmem.\n\n"}
{"id": "851422", "url": "https://cs.wikipedia.org/wiki?curid=851422", "title": "Everaldo", "text": "Everaldo\n\nEveraldo Marques da Silva (11. září 1944, Porto Alegre, Brazílie – 28. října 1974, Santa Cruz do Sul, Brazílie) byl brazilský fotbalista hrající na pozici obránce. Na MS 1970 odehrál 5 zápasů a s týmem Brazílie se stal mistrem světa.\n\nZemřel ve věku 30 let při automobilové nehodě.\n\n"}
{"id": "851431", "url": "https://cs.wikipedia.org/wiki?curid=851431", "title": "Belgie na Letních olympijských hrách 1920", "text": "Belgie na Letních olympijských hrách 1920\n\nBelgie se účastnila Letní olympiády 1920. Zastupovalo ji 336 sportovců (326 mužů a 10 žen) v 23 sportech.\n\n"}
{"id": "851435", "url": "https://cs.wikipedia.org/wiki?curid=851435", "title": "Vratislav Vycpálek", "text": "Vratislav Vycpálek\n\nVratislav Vycpálek, \"pseudonymy\": Aťka, J. Koukal, V. Sázavský, Vratislav, Dr. Vp., (30. července 1892, Rychnov nad Kněžnou – 9. října 1962, Praha) byl český hudební vědec, skladatel a folklorista.\n\nByl synem známého sběratele lidových písní Josefa Vycpálka (1842-1922) a bratrem člena opery Národního divadla Lubora Vycpálka (1898-1972). Hudební skladatel Ladislav Vycpálek byl jeho bratrancem. Maturoval na gymnáziu v Táboře. Vstoupil na Filozofickou fakultu Univerzity Karlovy v Praze, kde studoval učitelské obory zeměpis a dějepis. Vedle toho studoval i hudební vědu u prof. Zdeňka Nejedlého a sborový zpěv na pedagogickém oddělení Pražské konzervatoře. Doktorát filosofie získal v roce 1929 obhajobou disertační práce \"Jan Malát, český hudební pedagog a skladatel\", kterou později značně rozšířil a vydal i tiskem.\n\nOd roku 1920 učil na obchodní akademii v Praze-Karlíně a dalších pražských středních školách. Aktivně se hudbě věnoval zejména jako sborový zpěvák. Byl členem pražského Hlaholu a Filharmonického sboru. Hudebně-vědeckými články, referáty a kritikami přispíval do denního tisku (\"Právo lidu, Ranní noviny\"), do týdeníku \"Signál\" i do odborných hudebních a folkloristicjých časopisů. V letech 1927–1930 byl redaktorem časopisu \"Česká hudba\". Byl činný v hudebním odboru \"Masarykova lidového ústavu\" a spolupracoval i se \"Svazem dělnických pěveckých jednot\". Jeho blízkou spolupracovnicí se stala jeho manželka, dcera filologa a překladatele Otmara Vaňorného, rovněž rodačka z Rychnova nad Kněžnou.\n\nV roce 1934 navštívil Sovětský svaz. Své poznatky publikoval v knize \"Země mladých\". Pro své levicové zaměření byl za války dán do předčasného důchodu. Zabýval se sběrem lidových písní a angažoval se v propagaci folklóru. Po válce se vrátil na karlínskou obchodní akademii a nějaký čas učil i na pražské konzervatoři a na Pedagogické fakultě Univerzity Karlovy. Působil také jako poradce Vycpálkova souboru písní a tanců. Za svou činnost byl v roce 1953 vyznamenán \"Smetanovou cenou hlavního města Prahy\".\n\nVratislav Vycpálek i jeho otec Josef Vycpálek a bratr Lubor Vycpálek jsou pohřbeni na hřbitově v Choceradech.\n\n\n\n\n"}
{"id": "851436", "url": "https://cs.wikipedia.org/wiki?curid=851436", "title": "Chameleon moronský", "text": "Chameleon moronský\n\nChameleon moronský, \"Furcifer cephalolepis\", je malý ještěr pocházející z Komorských ostrovů. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento chameleon má středně velkou hlavu s přilbou po celém obvodu lemovanou zvětšenými šupinami. Tyto šupiny jsou největší na nose ještěra, u samců mohou být až 2 mm dlouhé a mohou vpředu přesahovat špičku nosu. Jako všichni chameleoni má i chameleon moronský oční víčka srostlá, zůstává jen malý otvor na zornici, a velké oči se mohou pohybovat do všech stran a nezávisle na sobě. Tělo je bočně zploštělé a hřbetní, břišní i hrdelní hřeben jsou nevýrazné. Dlouhé nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Ocas je dlouhý a ovíjivý. Samci dorůstají velikosti až 16,5 cm, samice maximálně 12 cm. Kromě výraznějších a větších šupin na hřbetu nosu a větší velikosti se samec od samice liší též výrazně silnějším kořenem ocasu v místě ukrytí hemipenisu. Základní barva je světle zelená s odstíny žluté, modré a hnědé, na bocích se táhne světlý podélný pruh. Mláďata asi do čtyř měsíců věku jsou světle béžová se světle zelenými tečkami.\n\nChameleon moronský je endemit ostrova Grande Comore, největšího z Komorských ostrovů. Zde se vyskytuje hojně, na životní prostředí není náročný, obývá vlhčí pobřežní oblasti ostrova, nevyhýbá se ani narušeným druhotným lesům a vyskytuje se též v blízkosti lidí v zahradách a parcích. Je to stromový živočich, šplhá na keře a nízké stromy. Je aktivní přes den, kdy pátrá po potravě, žije samotářsky, k dalším jedincům svého druhu je velmi agresivní. Období páření trvá asi tři dny. Je-li samice svolná, pomalu se od samce vzdaluje, nemá-li zájem, změní barvu těla na černou se světlejšími tečkami a samce zastrašuje široce otevřenou tlamou a zplošťováním těla. Chameleon moronský je vejcorodý, za 33-45 dní po kopulaci klade samice do předem vyhrabané nory 5-7 vajec. Inkubace při teplotě 26-28 °C trvá 240-310 dní. Pohlavní dospělosti dosahuje asi v roce věku.\n\nChameleona moronského lze chovat pouze jednotlivě, při chovu více jedinců je třeba zamezit i zrakovému kontaktu přes stěny nádrží. Pro držení postačí pralesní terárium o rozměrech 20x20x30 cm, vhodným substrátem je směs písku a rašeliny, terárium se dále doplní rostlinami a větvemi ke šplhání. Délka světelného dne je 14 hodin, přes den se terárium vytápí na 28-30 °C, v noci na 16-25 °C. Relativní vlhkost vzduchu by se měla pohybovat mezi 60-100 %, proto je důležité rosení minimálně 2x denně. Mláďata se odchovávají při denní teplotě 28 °C s nočním poklesem na 20 °C. Nutností je dobré větrání terária s denním rosením. Teplota v teráriu mláďat nesmí přesáhnout 30 °C.\n\nV zajetí se chameleon moronský krmí především cvrčky vhodné velikosti, dále přijímá zavíječe, sarančata, šváby, pavouky, mouchy a jiný přiměřeně velký hmyz.\n"}
{"id": "851445", "url": "https://cs.wikipedia.org/wiki?curid=851445", "title": "Pavel Pacner", "text": "Pavel Pacner\n\nPavel Pacner (* 23. června 1976, Třebíč) je český římskokatolický kněz a nynější probošt Význačné kolegiátní kapituly u sv. Václava v Mikulově.\n\nPo studiích teologie na teologické fakultě v Olomouci (1996–2001) byl 29. června 2002 vysvěcen na kněze, působil jako kaplan ve Velkém Meziříčí, Hodoníně a Dolních Bojanovicích, od září 2007 byl administrátorem v Mutěnicích a v srpnu 2011 nastoupil k duchovní službě do Mikulova. Zde byl nejprve administrátorem farnosti u sv. Jana v Mikulově a excurrendo spravuje farnosti Březí u Mikulova, Klentnice, Perná a Sedlec u Mikulova. Dne 1. listopadu 2012 jej biskup Vojtěch Cikrle jmenoval proboštem Význačné kolegiátní kapituly u sv. Václava v Mikulově a farářem mikulovské farnosti u sv. Václava, jeho farnosti excurrendo mu zůstaly. Jeho dva rodní bratři, Jan a Stanislav, jsou rovněž kněžími brněnské diecéze.\n\n"}
{"id": "851453", "url": "https://cs.wikipedia.org/wiki?curid=851453", "title": "Minutové hry", "text": "Minutové hry\n\nMinutové hry je projekt Českého rozhlasu z roku 2012, v rámci kterého vznikají krátké rozhlasové hry s délkou kolem jedné minuty. Projekt vznikl pod vedením dramaturgyně stanice Vltava Kateřiny Rathouské, která sama několik her napsala.\n\nAutory her jsou dále David Drábek, Robert Sedláček, Jindřich Šídlo, Miloš Urban, Marek Epstein, Petr Hudský, Daniela Fischerová, Miloslav Macela, Jiří Kaspar, Jan Hladík, Helena Pekkala, Jiří Adámek, Petr Mančal, Hana Železná, Miroslav Vaic, Petr Vodička, Dora Viceníková, Bedřich Ludvík, Ivana Myšková, Miloš Urban, Zeno Kaprál a další.\n\nHrají např. Jaromír Dulava, Robert Jašków, Jiřina Jirásková, Oldřich Kaiser, Hana Maciuchová, David Novotný, Jana Stryková, Pavla Tomicová, Ondřej Vetchý a mnozí další.\n\n\n"}
{"id": "851454", "url": "https://cs.wikipedia.org/wiki?curid=851454", "title": "Belgie na Letních olympijských hrách 1912", "text": "Belgie na Letních olympijských hrách 1912\n\nBelgie se účastnila Letní olympiády 1912. Zastupovalo ji 36 sportovců (35 mužů a 1 žena) v 9 sportech.\n\n"}
{"id": "851457", "url": "https://cs.wikipedia.org/wiki?curid=851457", "title": "Kamyar Abdi", "text": "Kamyar Abdi\n\nKamyar Abdi (* 1969 Tabríz) je íránský archeolog.\n\nV roce 1997 získal titul MA na University of Chicago v oboru kultury a jazyků Blízkého východu a v roce 2002 promoval na University of Michigan z antropologie. Od roku 2002 působí v antropologickém oddělení Dartmouth College. Jeho výzkum se zaměřuje na íránskou společnost v období starověku. Je vydavatelem časopisu o íránské archeologii a historii. Vyučuje na univerzitě Mohammada Beheshtiho v Teheránu.\n\n"}
{"id": "851464", "url": "https://cs.wikipedia.org/wiki?curid=851464", "title": "Masarykova chata na Beskydě", "text": "Masarykova chata na Beskydě\n\nMasarykova chata na Beskydě je turistická chata, která se nachází na pomezí Česka a Slovenska. Lze ji nalézt přibližně 1,5 km daleko od rozcestí na Bumbálce. \n\nCelá cesta k ní je zároveň označena červeným turistickým značením, Beskydská magistrála. V okolí je nejen rozhledna Súkenická, ke které vede žlutá stezka, ale i národní přírodní rezervace prales Salajka a další turisticky zajímavá místa.\n\nTuristická chata nesoucí název „Masarykova chata na Beskydě“, za jejíž vznik lze vděčit Klubu českých turistů Moravská Ostrava, byla budována v letech 1923 až 1924. Nacházela se pouhé 2 km východně od známého turistického střediska Bumbálka (895 m n. m.), v sedle na hraničním hřebeni mezi Českem a Slovenskem v Moravských Beskydech. V nářečí kraje znamená slovo „bezkydy“ místo s vykáceným porostem a právě podle tohoto místa je pojmenováno celé beskydské pohoří. Nejen díky nádhernému výhledu a zachovalé přírodě se Masarykova chata stala oblíbeným cílem turistů a výletníků, mimo jiné i Petra Bezruče. Jako mnoho jiných ryze dřevěných turistických chat v Beskydech, i tuto stihl v roce 1952 požár, který ji zcela zničil. Z chaty zůstaly jen rozvaliny základové podezdívky.\n\nV 70. letech došlo nedaleko původní chaty ke stavbě nové, která i nadále nese původní název. Dnes lze Masarykovu chatu nalézt na červené trase vedoucí z Bumbálky na Kmínek. Z chaty a jejího okolí je dobrý výhled na Moravu, Slezsko a část Slovenska.\n\nV roce 2013 došlo k rekonstrukci celého objektu a rozšíření chaty o další prostory.\n\n"}
{"id": "851473", "url": "https://cs.wikipedia.org/wiki?curid=851473", "title": "Fobello", "text": "Fobello\n\nFobello je italská obec v provincii Vercelli v oblasti Piemont.\n\nK 31. prosinci 2011 zde žilo 217 obyvatel.\n\nBannio Anzino (VB), Carcoforo, Cervatto, Cravagliana, Rimasco, Rimella, Rossa\n"}
{"id": "851476", "url": "https://cs.wikipedia.org/wiki?curid=851476", "title": "Belgie na Letních olympijských hrách 1908", "text": "Belgie na Letních olympijských hrách 1908\n\nBelgie se účastnila Letní olympiády 1908. Zastupovalo ji 70 sportovců (70 mužů a 0 žen) v 11 sportech.\n\n"}
{"id": "851481", "url": "https://cs.wikipedia.org/wiki?curid=851481", "title": "Xerografie", "text": "Xerografie\n\nXerografie (z řec. \"xeros\", suchý, a \"grafein\", psát) je suchý kopírovací proces, při němž se na polovodivé, elektricky nabité vrstvě vytvoří \"latentní\" obraz předlohy, na nějž se elektrostatickou silou přichytí částečky barviva (toner), otisknou na papír a tepelně fixují. Užívá se jednak v kopírkách (Xerox), jednak v laserových tiskárnách.\n\nFyzikální princip elektrostatického přichycení práškové barvy na izolační povrch poprvé použil německý fyzik a spisovatel Georg Christoph Lichtenberg roku 1778 ke zobrazení tvaru elektrického výboje. Praktické použití pro tisk a kopírování si dal roku 1938 patentovat americký fyzik Chester Carlsson. Postup ručního kopírování pomocí plochých selenových desek byl však velmi zdlouhavý. U nás se v 80. letech objevily polské přístroje Pylorys s touto technologií. První dobře použitelný kopírovací přístroj s otáčivým bubnem místo desky začala roku 1960 vyrábět firma Xerox, která roku 1977 také uvedla na trh první laserovou tiskárnu.\n\nOtáčivý válec je pokryt světlocitlivou polovodivou vrstvou, která se nabije vysokým stejnosměrným napětím. Na vrstvu se promítne obraz předlohy tak, aby se náboj udržel jen na neosvětlených místech. Válec se popráší tonerem, práškovou barvou se zrníčky termopĺastického pojiva, a z osvětlených míst se prášek setře plenkou. Na povrch válce se přitlačuje papír a otištěný obraz se \"zažehlí\" čili fixuje teplem. Pak se válec očistí a je připraven pro další kopii.\n\nPoužívá se fotomateriál, tj. materiál, který se ve tmě chová jako nevodič, ale po absorpci záření při osvitu se stává vodivým. Fotovodivý povrch obrazového válce je nejprve nabit (pomocí koronového výboje) v nabíjecí jednotce (kladně nebo záporně), osvitem jsou vybita určitá místa, čímž dojde k vytvoření latentního obrazu, který je následně vyvolán pomocí elektricky nabitého toneru \"(viz obr. 1)\".\n\nZ vyvolaných míst je toner přenesen na potiskovaný materiál, kde je zafixován pomocí vysoké teploty. Latentní obraz je z povrchu obrazového válce odstraněn mazací jednotkou a zbytky toneru mechanicky odstraněny v čisticí jednotce. Posledním krokem je odstranění zbytkového náboje z povrchu válce expozicí světlem ve vybíjecí jednotce.\n\nNabíjecí jednotka je tvořena elektrodou, tou je tenké pozlacené wolframové vlákno. Tato elektroda je umístěná v uzemněném krytu. Na elektrodu je přiváděno napětí, jakmile napětí překročí kritickou hodnotu, dojde k výboji, tj. ionizaci okolního vzduchu a přenosu náboje povrchu válce, který je pokrytý fotovodivou vrstvou. Ten slouží jako protielektroda. Nabíjecí jednotka může být pozitivní, tedy povrch obrazového válce je nabíjen kladným nábojem, nebo negativní, kdy je nabíjen záporným nábojem. V některých elektrofotografických tiskárnách může být použita nabíjecí jednotka s více elektrodami v sérii, to zvyšuje homogenitu rozložení náboje. Také lze pro účinnější a rovnoměrnější nabíjení povrchu použít wolframové vlákno pokryté vrstvou skla.\n\nPotom dojde k osvitu. Tím se na určitých místech odstraní elektrický náboj a vytvoří se tak latentní obraz. Potom dojde k vyvolání a latentní obraz se zviditelní nasazením toneru. Jako fotovodivý materiál na povrchu obrazového válce se používají slitiny selenu (např. selenid arsenitý As2Se3) nebo vícevrstvé organické fotovodivé struktury (OPC – \"Organic Photoconductor\"). OPC však mají nižší životnost. Povrchový náboj, který je vytvořen koronovým výbojem ve fotovodivém povrchu válce, vytváří homogenní pole. Povrch absorbuje energii způsobenou osvitem, vyvolá vznik kladného a záporného náboje, ty jsou následně svedeny k odpovídajícím elektrodám.\n\nSvětelné paprsky, které jsou exponovány na povrch obrazového válce, jsou generovány zobrazovací jednotkou na základě digitálních tiskových podkladů. V dnešní době se pro osvit používají LED diody, které jsou uspořádány v jedné řadě tak, že každá dioda odpovídá jednomu tiskovému bodu. Po nabití dochází na povrchu tiskového válce k pozvolnému vybíjení bez působení světla. Po expozici dojde k vybití.\n\nLatentní obraz je ve vyvolávací jednotce zviditelněn pomocí vyvolávací směsi, ta je složena z velmi jemných elektrostaticky nabitých částic. Existují dva způsoby vyvolání latentního obrazu: DAD a CAD. Způsob vyvolání DAD probíhá tak, že jsou vyvolána místa osvitem vybitá. U způsobu CAD je tomu obráceně: toner je přenesen na nabitá neosvícená místa. K vyvolání se používá dvousložkový toner: nosič náboje a samotný toner. Nosič jsou zpravidla částice z feromagnetického materiálu o velikosti 100–300 μm. Dochází k míchání toneru s nosičem, a tím ke vzniku triboelektrického náboje. Částice toneru mají velikost průměrně 10 μm a nabalují se na částice nosiče. Nabité tonerové částice jsou přitahovány k latentnímu obrazu, který se takto zviditelní. Velikost náboje musí být udržována v patřičném rozmezí, aby nedocházelo ke špinění netisknoucích míst.\n\nPři tisku opakujícího se motivu by mohlo docházet k poklesu koncentrace toneru ve vyvolávací směsi, proto se vyvolávací směs intenzivně míchá v míchací jednotce. Zbývající vyvolávací směs, která nebyla zachycena na latentním obrazu, je odstraněna ze spodního vyvolávacího válce pomocí stěrače a vrácena zpět do vyvolávacího cyklu. Tonerový prach bývá kontinuálně odsáván.\n\nViditelný obraz je potom přenášen z fotovodivého povrchu na potiskovaný materiál, nejčastěji papír, pomocí elektrostatického pole. Rubová strana papíru je v přenosové jednotce nabita opačným nábojem, než jakým jsou nabity částice toneru. Pro přenos celé vrstvy vyvolaného obrazu je nutný přímý kontakt potiskovaného materiálu, toneru a obrazového válce, aby byly překonány všechny molekulové síly, které přitahují nejspodnější vrstvu toneru k obrazovému válci.\n\nPak dochází k fixaci toneru k papíru, nejčastěji působením vyšší teploty, která bývá realizována výbojkou nebo IR zářením. Při vyšších teplotách dochází k tavení polymerů, které tvoří až 90% toneru, ty ztuhnou a vytvoří kompaktní tenkou vrstvu pevně fixovanou k povrchu, případně do struktury papíru. Toner lze fixovat rovněž kontaktním způsobem při současném působení vyšší teploty i tlaku.\n\n"}
{"id": "851494", "url": "https://cs.wikipedia.org/wiki?curid=851494", "title": "Naučná stezka Údolí Ticha", "text": "Naučná stezka Údolí Ticha\n\nNaučná stezka Údolí Ticha je turistická stezka vedoucí od Stroupinského Mlýna nedaleko Hředlí k rozcestí Pod Kamencem nedaleko Kublova, celou cestu podél Pařezového a posléze Kublovského potoka.\n\nStezka začíná u silnice u Stroupinského Mlýna. Odtud vede loukou a chatovou oblastí. Jsou zde četně rozestavěny naučné tabule zaměřující se na okolní floru a faunu, takže turista se nemůže ztratit, ač stezka není značená. Četnost tabulí je značně redukována na okraji lesa, asi kilometr po začátku stezky. Zde se ovšem na stezku napojuje žlutá turistická trasa vedoucí z Březové. Až k lesu je cesta vhodná i pro cyklisty, v lese to ovšem přestává platit. Chvíli po vstupu do lesa se cesta kříží s cyklostezkou 0055. Kousek za ní musí turista přebrodit potok, kde není žádná lávka. Cesta je zde ve velice špatném stavu, často úplně mizí. V tomto stavu pokračuje ve spojení s turistickou značkou až k rozcestí Pod Kamencem kde končí. Celá trasa měří 3,2 km.\n\nStezka byla založena v roce 2008, ovšem až v roce 2012 byla publikována do map a na server Mapy.cz a byly k ní vydány brožurky.\n\n"}
{"id": "851496", "url": "https://cs.wikipedia.org/wiki?curid=851496", "title": "Belgie na Letních olympijských hrách 1900", "text": "Belgie na Letních olympijských hrách 1900\n\nBelgie se účastnila Letní olympiády 1900. Zastupovalo ji 64 sportovců (64 mužů a 0 žen) v 10 sportech.\n\n"}
{"id": "851500", "url": "https://cs.wikipedia.org/wiki?curid=851500", "title": "Pařezový potok (přítok Stroupínského potoka)", "text": "Pařezový potok (přítok Stroupínského potoka)\n\nPařezový potok v CHKO Křivoklátsko je asi 6 km dlouhý přítok Stroupinského potoka. \nPramení asi 2 km východně od Kublova, ve výšce 480 m n. mna jihozápadním úbočí vrchu Velké Čihátko (534 m). Po 4 km teče již jen ve výšce 320 m n. m. Zde se do něj zprava vlévá Kublovský potok a vede podél něj Naučná stezka Údolí Ticha. Podél ní vede až ke Stroupinskému mlýnu, kde se zprava vlévá do Stroupinského potoka. Žádná část Pařezového potoka netvoří rybářský revír.\n"}
{"id": "851502", "url": "https://cs.wikipedia.org/wiki?curid=851502", "title": "Július Porubský", "text": "Július Porubský\n\nJúlius Porubský (* 28. června 1942) je bývalý slovenský fotbalový obránce. Žije v Nitře.\n\nV československé lize hrál za AC Nitra ve 101 utkání a dal 8 gólů.\n\n"}
{"id": "851505", "url": "https://cs.wikipedia.org/wiki?curid=851505", "title": "Miloslav Kubát", "text": "Miloslav Kubát\n\nMiloslav Kubát byl český fotbalista, brankář.\n\nV československé lize hrál za SK Slavia Praha. Nastoupil ve 3 ligových utkáních. Se Slavií získal v letech 1940 a 1941 dvakrát ligový titul.\n\n"}
{"id": "851509", "url": "https://cs.wikipedia.org/wiki?curid=851509", "title": "William Rider-Rider", "text": "William Rider-Rider\n\nWilliam Rider-Rider (1889, Stamford Hill – 1979) byl britský válečný fotograf.\n\nV období od června roku 1917 do prosince 1918 pracoval pro kancelář Canadian War Records Office. Dokumentoval kanadské vojáky v první světové válce.\n"}
{"id": "851510", "url": "https://cs.wikipedia.org/wiki?curid=851510", "title": "David Sanborn", "text": "David Sanborn\n\nDavid Sanborn (* 30. července 1945 Tampa, Florida USA) je americký saxofonista a hudební skladatel.\n\nVe svých čtrnácti letech hrál s Albertem Kingem a Little Miltonem. V roce 1967 se stal členem skupiny The Butterfield Blues Band. Později spolupracoval s hudebníky jako jsou George Benson, Hubert Laws, Todd Rundgren, Bruce Springsteen, David Bowie nebo Roger Waters, se kterým nahrál album \"The Pros and Cons of Hitch Hiking\" vydané v roce 1984. Rovněž hrál s českou skupinou Monkey Business na albu \"Kiss Me on My Ego\". První album pod svým jménem vydal v roce 1975 pod názvem \"Taking Off\".\n"}
{"id": "851515", "url": "https://cs.wikipedia.org/wiki?curid=851515", "title": "Antonín Mušek", "text": "Antonín Mušek\n\nAntonín Mušek (11. prosince 1821 Praha-Nové Město – 8. března 1875 Kroměříž) byl český herec a průkopník českého herectví.\n\nJeho otec byl zámečnický mistr a jeho bratrem byl herec Hynek Mušek. Sám měl sedm dětí a byl strýcem známějšího herce, režiséra, autora a překladatele Karla Muška (1867–1924). V mládí pracoval jako finanční strážník. V roce 1852 odešel do divadelní společnosti Josefa Aloise Prokopa, kde začal pracovat jako herec. Po roce přešel do Zöllnerovy společnosti, kde působil do roku 1862 po boku Josefa Kajetána Tyla. V roce 1864 působil jako správce německé Szeningovy společnosti, kterou pomáhal přeměnit na českou společnost. Roku 1865 získal vlastní hereckou koncesi pro všechna moravská města vyjma Brna a Olomouce. V jeho společnosti působili kromě jiných také Josef Ladislav Turnovský a Anna Rajská, vdova po Josefu Kajetánovi Tylovi, a Tylova dcera Marie, která v roce 1868 zemřela v Morkovicích na neštovice. Roku 1866 v Třebíči zemřela jeho manželka Johanna na choleru, kterou do Čech zavlekli pruští vojáci během prusko-rakouské války. Její ztrátu nesl velmi těžce a za čas sám vážně onemocněl a 8. března 1875 zemřel v Kroměříži na zápal plic. Po jeho smrti společnost Antonína Muška zanikla. Jeho synové Antonín Mušek ml. (1851–1933), Jaroslav (1853–1893) a František (* 1858) byli také herci. Dcera Anna se provdala za herce Ferdinanda Kaňkovského.\n\n"}
{"id": "851517", "url": "https://cs.wikipedia.org/wiki?curid=851517", "title": "Corpus delicti", "text": "Corpus delicti\n\nCorpus delicti (z lat., doslovně \"tělo deliktu\"), neboli předmět doličný, je určitá věc důležitá pro trestní řízení. Slouží k prokázání toho, zda se opravdu stal skutek, v němž je spatřován daný trestný čin, jde tedy především o přímý důkazní prostředek.\n\nKaždý, kdo má u sebe předmět doličný, je povinen jej na vyzvání orgánu činného v trestním řízení vydat (tzv. ediční povinnost, ta ovšem platí i vůči soudu v civilním procesu), pokud by výzvě nevyhověl, je možno mu ji i proti jeho vůli odejmout. O vydání a odnětí věci se sepisuje protokol. K získání předmětu doličného je možné vykonat i domovní nebo osobní prohlídku. \n"}
{"id": "851518", "url": "https://cs.wikipedia.org/wiki?curid=851518", "title": "Corpus delicti (rozcestník)", "text": "Corpus delicti (rozcestník)\n\nCorpus delicti může označovat:\n"}
{"id": "851526", "url": "https://cs.wikipedia.org/wiki?curid=851526", "title": "Měděnec (Jizerské hory)", "text": "Měděnec (Jizerské hory)\n\nMěděnec ( ) je nejvyšší vrchol Libverdské vrchoviny, součásti Jizerských hor, dosahující výšky 777 m n. m. Nachází se v severní části České republiky, a to nedaleko Nového Města pod Smrkem v okrese Liberec. Vyskytují se zde zelenošedé chlorit-muskovitické svory, na něž se váží ložiska cínové a měděné rudy, která se zde od 16. století také těžila. Od druhé světové války již těžba neprobíhá a v opuštěných štolách zimují netopýři. Vedle nich zde ve starých bučinách žije též holub doupňák či šplhavci. Měděnec je součástí chráněné krajinné oblasti Jizerské hory. V červnu 1941 došlo v lokalitě k tragické události, kdy do hory narazil německý letoun Heinkel He 111 B letící z francouzského Lille do polského Grójecu. Celá pětičlenná posádka letadla na místě zahynula.\n\nVrchol homolovitého tvaru dosahující nadmořské výšky 777 m n. m. se nachází ve vzdálenosti 2,5 kilometru jihovýchodně od Nového Města pod Smrkem. Jeho západní a jižní svahy se prudce svažují k sedlu, jímž protéká Ztracený potok. Ten Měděnec odděluje od Svinského vrchu (757 m n. m) a od maloplošné přírodní památky Pod Smrkem. Na jihovýchodní straně se nachází rozsocha o nadmořské výšce 711 m n. m, jejíž jižní strana se svažuje k rozcestí Streitův obrázek (700 m n. m). Jihovýchodně od Streitova obrázku se zdvihá masiv Smrku, nejvyšší hory české části Jizerských hor. Východní strana Měděnce klesá do sedla, jímž protéká řeka Lomnice, jež Měděnec odděluje od Rapické hory (708 m n. m). Na severní straně se Měděnec svažuje do luk u Nového Města pod Smrkem.\n\nNa svazích Měděnce se nenacházejí žádné stavby. Jen na vrcholu stávala věž signalizující bod jednotné trigonometrické sítě katastrální (JTSK) I. řádu. Po svazích vrcholu jsou vedeny lesní komunikace (pěšiny), ovšem přímo na vrchol žádná z nich nevede. Podél obou vodních toků je navíc vedena asfaltem zpevněná lesní silnice. Část těchto komunikací je využívána pro trasy Singltreku pod Smrkem.\n\nKoncem 16. století se v okolí dnešního Nového Města pod Smrkem započalo s důlní těžbou cínu. První zmínka o nich pochází z roku 1576 a během 80. let téhož století sem majitelé zdejšího panství – Redernové – pozvali horníky z oblastí Krušnohorska a Tyrolska. Ti tu otevřeli desítky jam a štol, z nichž většina byla na Měděnci, Rapické hoře a Svinském vrchu. Z cínu se vyrábělo nádobí (mísy či talíře), dále svícny, nočníky, ale také rakve. Do roku 1622, kdy museli Redernové kvůli podpoře protestantů během stavovského povstání panství opustit, bylo otevřeno sedmdesát důlních děl, přičemž do současnosti se podařilo z tohoto počtu přesně lokalizovat a pojmenovat jen asi dvanáct z nich. Sedmnáct štol z původního počtu se nacházelo také v Měděnci. Byly jimi například „Erasmus“, „Oukrop“, „Nadílka štěstí“, „Nebeské vojsko“ či „Petr a Pavel“. Těžba byla sice manuálně náročná, ale zato výnosná a napomáhala rozvoji zdejšího kraje spadající pod frýdlantské panství, a to zvláště za dob vlády šlechtice Melchiora z Redernu. Pro horníky dokonce v roce 1584 založil blízké město nazvané \"Nové České Město\" ( \"), dnes Nové Město pod Smrkem. Pozdější majitelé panství – Gallasové – sice také ještě těžili, avšak výtěžnost dolů výrazně poklesla a výnosy již nikdy nedosáhly původních hodnot. Horníci se tak museli z práce v dolech přeorientovat na práci na pilách a v textilnictví.\n\nPo druhé světové válce byl prováděn rudný průzkum, jehož výsledkem byla v roce 1953 zpráva, která uvádí, že kasiteritu (tedy rudy, z níž se cín získává) je v této lokalitě značné množství, avšak s ohledem na jeho rozptýlení je nevýhodné jej dostupnými prostředky těžit.\n\nDobývání kasiteritu bylo manuálně náročné, neboť bezbarvá hornina tvoří zrna o velikosti 0,02 až 0,8 mm. Dnes není známo, jak tyto zrnka havíři v hornině vůbec rozeznávali. Jednotlivé štoly se za svitu kahanu razily ručně sekáčem pouze za pomoci ohně a vody. Skála proto byla obkládána roštím a nahřívána ohněm, aby byla křehčí a bylo ji tak snadné dobýt. Pracovní doba v dolech byla sedm hodin denně, šest dní v týdnu. Za jednu směnu mohl havíř vysekat maximálně půl metrů kamene, přesto některé chodby dosahují délky až jednoho kilometru.\n\nV opuštěných štolách podle pověsti bloudí přízrak zvaný \" (Horní duch). Je duchem starého důlního dozorce, který prý na smrtelné posteli umluvil Boha, aby mohl i po smrti hlídat důlní chodby a pomáhat horníkům. Má obvykle podobu havíře majícího zahalený obličej, ale někdy i mnicha nebo pouze myši. Horníky jednak varuje před neštěstím, ale také je upozorňuje na lokality s výskytem bohatých rudných žil. Nesnáší však zbytečný rámus a jeho případné původce trestá i smrtí.\n\nBěhem druhé světové války, v roce 1941, došlo na Měděnci k tragické nehodě letounu Heinkel He 111 B patřícímu německé Luftwaffe. Tyto letouny byly využity již při bojích ve španělské občanské válce a v roce 1940 byly kvůli svému technickému zastarání staženy z výzbroje. Využívaly se pro výcvikové účely a byly umístěny na základnu poblíž francouzského města Lille. Zde měla svoji základnu první a druhá bojová eskadra KG 53 disponující modernějšími letouny Heinkel He 111 H-6, odkud po porážce Německa v bitvě o Británii těmito letouny podnikala ojedinělé útoky na Londýn. V rámci této eskadry byla zřízena i čtvrtá – školní – skupina, která dostala k výcviku právě letouny Heinkel He 111 B.\nDne 16. června 1941 byla celá eskadra převelena na polská letiště u Radomi, Radzyně a Grójece, odkud pak letouny vystartovaly ke shození prvních bomb na letiště v Sovětském svazu, k čemuž došlo 22. června 1941 ve 3.15 hodin. To mělo za následek rozpoutání války se Sovětským svazem. Do Polska se vedle letadel přesunoval i proviant a další vybavení. Přesun se uskutečnil 17. června 1941 a protože již všechny bojové letouny z Francie do Polska odletěly, zapůjčila pro tento přesun svůj (zastaralejší) letoun čtvrtá skupina, která až do zahájení invaze do Sovětského svazu zůstávala u Lille. Letounem označeném PB + AW směřujícím do Grójecu tehdy letěla pětičlenná posádka skládající se z rotmistrů Hanse Abeho a Adolfa Schormanna, kteří cestovali s poddůstojníky Peterem Jenissenem, Fritzem Schumacherem a poručíkem Hayo Müllerem. Letadlo v mlze před večerem letělo od západu přes Svinský vrch a pilot zřejmě v poslední chvíli stoupal s letounem vzhůru proti svahu Měděnce. Sklon kopce však byl příliš strmý na to, aby se mu letadlo vyhnulo, a to tak dosedlo naplocho a svou setrvačností pokračovalo ještě několik metrů vzhůru až k osamělému balvanu místními nazývanému ' (Malý kámen), který se nachází poblíž vrcholové skály (zdejšími nazývanou ', tedy Velký kámen). Při nárazu letadlo neexplodovalo, ale oba jeho motory Daimler-Benz DB 600 spolu se střední částí trupu a kabinou pro posádku začaly hořet.\n\nO nehodě nikdo z lidí v okolí Měděnce nevěděl. Až v neděli 29. června, tedy 12 dní od nehody, se z Nového Města pod Smrkem vydal tamní školník Bertheyer spolu se svojí manželkou a dcerou Margit na výlet k dřevěné trigonometrické věži, jež stála na vrcholu kopce. Když jejich dcera oběhla vrcholovou skálu Měděnce, nalezla ve svahu zčásti ohořelá mrtvá těla v pokročilém stavu rozkladu a kolem zbytky letounu. Nález oznámili místní policii a letecké technické komando následně zajistilo transport trosek k silnici a následně na nádraží.\n\nV místě nehody je na stromě umístěn pomníček připomínající toto neštěstí.\n\nNa Měděnci vystupují zelenošedé chlorit–muskovitické svory, na které se váží ložiska cínové a vzácněji též měděné rudy. Cínové zrudnění se vyskytuje ve fylitických svorech předprvohorního stáří, jež se táhnou v pásu od Nového Města pod Smrkem až k polskému městu Gierczyn. V severním úbočí se nachází též amfibolit a na úpatí severní strany jsou hrubozrnné plástevné biotit–muskovitické ortoruly. V nižších stupních svahů se nachází silně kyselá hnědá půda (dle Morfogenetického klasifikačního systému půd (MKSP) je to tzv. kambizem dystrická).\n\nZ geomorfologického hlediska patří Měděnec do Jizerských hor, tedy Krkonošské oblasti Krkonošsko-jesenické subprovincie náležící do České vysočiny, resp. do jejího geomorfologického podcelku Smrčské hornatiny, v níž je součástí Vysokého jizerského hřbetu, konkrétně Libverdské vrchoviny. Od svahů Smrku je oddělen sedlem u Streitova obrázku dosahujícím nadmořské výšky 693 m n. m.\n\nReliéf Měděnce se formoval prvohorním variským vrásněním, během něhož došlo k vystoupení krkonošsko-jizerského plutonu. Při následujících saxonských pohybech, vyvolaných alpinským vrásněním probíhajících ve třetihorách, došlo k vyzdvižení vrcholů do současných nadmořských výšek.\n\nNa zdejší podnebí má vliv skutečnost, že je oblast spíše součástí polských a německých nížin, oddělená od zbytku České republiky hradbou Jizerských hor a Krkonoš. Oblast je také mírně zatížena srážkami oproti zbytku hor, i když i tak jsou zde srážkové úhrny vyšší, než ve zbytku republiky. Objevují se též horizontální srážky kondenzující z častého výskytu mlh, které jsou v zimě ve formě námraz. Severní partie vrcholu bývají vystaveny silným větrům.\n\nOblast Měděnce patří k úmoří Baltského moře. Jihovýchodně od vrcholu se nachází prameniště řeky Lomnice i Ztraceného potoka. Lomnice obtéká vrchol z východní strany sedlem oddělujícím Měděnec od Rapické hory. Naopak na západní straně sedlem, které vrchol odděluje od Svinského vrchu, protéká Ztracený potok. Jižně od Hajniště se potok vlévá do říčky Lomnice, jež se pak následně v Raspenavě vlévá do řeky Smědé. V údolí Ztraceného potoka vyvěrají prameny kyselky kalcium-bikarbonátového složení proplyněné CO. Zdejší podloží je totožné s tím, z něhož vyvěrají léčivé vody v Lázních Libverdě. Zdejší nejsilnější pramen objevil J. N. Legler, kovář z Nového Města pod Smrkem. Protože se však roku 1861 rozhořely spory o využívání vody mezi majiteli frýdlantského panství (rodem Clam-Gallasů) na jedné straně a městem Nové Město pod Smrkem na straně druhé, byl tento pramen zasypán. Nad pramenem zvaným \"Sauerbrunn\" (neboli \"Kyselá studně\", tedy \"Kyselka\"), který se nachází nejblíže Novému Městu, byl roku 1907 zbudován dřevěný přístřešek, na jehož zdi je umístěna tabule s přesným složením minerálního pramene. V její blízkosti je rozcestník turistických tras nazvaný „Odbočka k pramenu Kyselky“, odkud vede modrá turistická značka směrem k Novému Městu pod Smrkem (na rozcestí „U Spálené hospody“), zelená turistická značka jižním směrem (na rozcestí „U Červeného buku“) a opět modrá turistická značka východním směrem (k rozcestí „Streitův obrázek“). Výše po proudu pramení druhá kyselka, jejíž prameniště však není nikterak turisticky upraveno. Pramen zde vyvěrá přímo ze země a je zakryt pouze železným poklopem.\n\nNa jihozápadních svazích rostou staré bučiny, které mají značný význam pro zdejší lesní faunu (žijí zde například holub doupňák či šplhavci). Dále zde rostou kleny a na vlhčích místech též jasany. Nalézt je možné ovšem také rostliny, které nejsou náročné na množství živin v půdě, tedy biku hajní (\"Luzula luzuloides\"), metličku křivolakou (\"Avenella flexuosa\"), černýše lučního (\"Melampyrum pratense\") či pstročku dvoulistou (\"Maianthemum bifolium\").\n\nVe štolách vzniklých těžební činností nacházejí svá zimoviště netopýři, kteří pro své zimování potřebují relativně úzký rozptyl teplot. Štoly se nacházejí v nadmořské výšce 520–720 m. Netopýři v nich zimují volně na stěnách, v puklinách mezi svorovými deskami, v otvorech po vrtacích tyčích, ale také v suti na dně štoly. Nejhojněji (cca 65 %) se zde vyskytuje netopýr vodní (\"Myotis daubentoni\"), který se sice vyskytuje na celém území České republiky, ale jeho zdejší kolonie je nejpočetnější. Nalézt lze i druhy netopýr ušatý (\"Plecotus auritus\") a netopýr dlouhouchý (\"Plecotus austriacus\"). Výskyt obou těchto druhů je celkově 14,5 %. Dalším druhem je netopýr velký (\"Myotis myotis\"), jenž je zastoupen v asi 10 procentech, a zde zimuje například i v puklinách pod úrovní dna štoly. V této lokalitě hibernuje také světově ohrožený netopýr pobřežní (\"Myotis dasycneme\"). Jeho počty zde však klesají, což může být způsobeno změnami na letních koloniích tohoto druhu, jež se mohou nacházet ve vzdálenosti několika desítek či stovek kilometrů (i mimo území České republiky). Nepravidelně se v lokalitě vyskytuje netopýr řasnatý (\"Myotis nattereri\") a výjimečně též netopýr velkouchý (\"Myotis bechsteini\"). U samce druhu netopýra velkého se nejvýrazněji projevila věrnost tomuto zimovišti, neboť celkem 12 let bez přerušení zde zimoval. Nejvěrnější samicí byla příslušnice ohroženého druhu netopýra pobřežního, která na stejné zimoviště přilétala bez přerušení 9 let. Zdejší lesy navíc netopýři využívají pro své letní úkryty a také jako potravní zdroje.\n\nKolem vrchu Měděnce (po východní straně) vede z Nového Města pod Smrkem zelená trasa místní naučné stezky. Jihovýchodně od vrchu se nachází turistický rozcestník nazvaný „Streitův obrázek“, odkud je možné se vydat po modré turistické značce k dalšímu rozcestníku „Odbočka k pramenu Kyselky“ trasou, která prochází údolím Ztraceného potoka, a nebo po modré či zelené turistické značce na vrchol Smrku. Údolím Lomnice je vedena červená trasa místní naučné stezky.\n\n\n\n"}
{"id": "851528", "url": "https://cs.wikipedia.org/wiki?curid=851528", "title": "Kostel Saint-Jean de Montmartre", "text": "Kostel Saint-Jean de Montmartre\n\nKostel Saint-Jean de Montmartre (tj. \"kostel sv. Jana na Montmartru\"), též nazývaný kostel Saint-Jean des Abbesses (\"kostel sv. Jana od Abatyší\") je katolický farní kostel v 18. obvodu v Paříži, v ulici \"Rue des Abbesses\". Kostel je zasvěcený svatému Janu Evangelistovi a pojmenován podle kopce Montmartre.\n\nVýstavba kostela začala v roce 1894, ale kvůli nesplnění stavebních předpisů (stropní kosntrukce měla tloušťku jen 7 cm a pilíře měly průměr 50 cm oproti 25 metrům výšky), bylo zahájeno řízení o demolici, která neproběhla. Stavba byla na dlouhou dobu přerušena a pokračovala až v roce 1902. Roku 1904 byl kostel dokončen. Od roku 1966 je chráněný jako historická památka.\nNovogotický kostel byl prvním církevním objektem ve Francii postaveným za použití železobetonu, který byl v exteriéru doplněn cihlami a keramickou výzdobou s vlivem secese. Architekt Anatole de Baudot (1834-1915) použil beton jako hlavní stavební materiál. Hlavní průčelí z cihel je zdobené keramikou.\n\nVnitřní prostor je členěný na hlavní loď a dvě boční lodě. Tři velké secesní vitráže v hlavní lodi vytvořil Jac Galland podle návrhů Ernesta Pascala Blancharda. Vitráže v chórovém ochozu pocházejí z roku 1901 a představují Ukřižování a čtyři evangelisty.\n\nBronzové sochy a výzdobu hlavního oltáře vytvořil Pierre Roche (1855-1922). Ten je také autorem reliéfu v tympanonu představující sv. Jana Evangelistu obklopeného dvěma anděly. Z roku 2007 pochází nová křtitelnice.\n\nZdejší varhany vyrobil Aristide Cavaillé-Coll roku 1852 pro školu Sacré-Cœur de la Ferrandière v Lyonu. Do kostela byly převezeny v roce 1910.\n\n"}
{"id": "851529", "url": "https://cs.wikipedia.org/wiki?curid=851529", "title": "Hana Smičková-Látalová", "text": "Hana Smičková-Látalová\n\nHana Smičková-Látalová (* 15. října 1958) je česká choreografka a tanečnice. Je uměleckou ředitelkou, choreografkou a sólistkou brněnského Tanečního divadla Mimi Fortunae.\n\nV roce 1985 založila Taneční divadlo Mimi Fortunae a začala pro něj vytvářet vlastní taneční styl a choreografie. Ve svých představeních se objevovala v mnoha tanečních rolích s výrazným citovým nábojem a hereckou mimikou. První choreografické práce vedly k vytvoření tzv. historického scénického tance, jehož je TD Mimi Fortunae patrně v České republice zakladatelem.\n\nStudium moderního baletu u zahraničních pedagogů a tanečníků přivedlo Hanu Smičkovou‑Látalovou k moderní choreografii – contemporary dance.\n\nOd roku 2002 je Hana Smičková-Látalová zařazena mezi žijící osobnosti kultury a umění České republiky v almanachu »Who is…« (ČR) a od roku 2006 je vedena v Českém almanachu osobností.\n\n\n"}
{"id": "851538", "url": "https://cs.wikipedia.org/wiki?curid=851538", "title": "Zpět do Jeruzaléma", "text": "Zpět do Jeruzaléma\n\nZpět do Jeruzaléma () je křesťanské evangelizační hnutí čínských křesťanů. Jeho podstatou je vysílání čínských misionářů k buddhistům, hinduistům a muslimům v zemích „mezi Čínou a Jeruzalémem“. Konkrétnější podobou programu je poslání 100 000 misionářů do států ležících na Hedvábné stezce.\n\nKořeny hnutí sahají až do dvacátých let dvacátého století a hnutí navazuje na starší misijní skupiny, například Vnitročínskou misii Jamese Hudsona Taylora nebo na „Ježíšovu rodinu“, nicméně skutečná činnost se rozvinula až ve čtyřicátých letech 20. století, kdy se také začíná používat jméno „Zpět do Jeruzaléma“. Účinná komunistická perzekuce ovšem misijní snahy úspěšně potlačila a hnutí se znovu objevuje až od osmdesátých let dvacátého století, kdy je také z vězení po čtyřiceti letech propuštěn Simon Čao, jeden z pamětníků pokusů o misii v čtyřicátých letech.\n\nV západních světě je největším propagátorem hnutí Liou Čen-jing žijící od roku 1997 v exilu v Německu.\n\n"}
{"id": "851542", "url": "https://cs.wikipedia.org/wiki?curid=851542", "title": "Zdeněk Sova", "text": "Zdeněk Sova\n\nZdeněk Sova (25. ledna 1919, Praha – 21. října 2005) byl český fotbalista, útočník.\n\nV československé lize hrál za SK Slavia Praha a SK Olomouc ASO. Gól v lize nedal. Se Slavií získal v roce 1940 ligový titul.\n\n\n"}
{"id": "851546", "url": "https://cs.wikipedia.org/wiki?curid=851546", "title": "106 (číslo)", "text": "106 (číslo)\n\nSto šest je přirozené číslo. Následuje po číslu sto pět a předchází číslu sto sedm. Řadová číslovka je \"stý šestý\" nebo \"stošestý\". Římskými číslicemi se zapisuje CVI.\n\nSto šest je\n\n"}
{"id": "851547", "url": "https://cs.wikipedia.org/wiki?curid=851547", "title": "Mundell Lowe", "text": "Mundell Lowe\n\nMundell Lowe (21. dubna 1922 Laurel, Mississippi, USA – 2. prosince 2017 San Diego) byl americký jazzový kytarista a hudební skladatel.\n\nVydal několik alb pod svým jménem a spolupracoval s dalšími hudebníky, jako jsou Tony Bennett, Barry Manilow, Lalo Schifrin, Ben Webster, Ella Fitzgerald, Sarah Vaughan nebo Billie Holiday. Rovněž se věnoval skládání hudby k filmům, mezi které patří například \"Billy Jack\" (1971) a \"Všechno, co jste kdy chtěli vědět o sexu (ale báli jste se zeptat)\" (1972).\n"}
{"id": "851549", "url": "https://cs.wikipedia.org/wiki?curid=851549", "title": "Dánsko na Letních olympijských hrách 2008", "text": "Dánsko na Letních olympijských hrách 2008\n\nDánsko se účastnilo Letní olympiády 2008. Zastupovalo ho 84 sportovců (64 mužů a 20 žen) v 16 sportech.\n\n"}
{"id": "851551", "url": "https://cs.wikipedia.org/wiki?curid=851551", "title": "Zdeněk Harnach", "text": "Zdeněk Harnach\n\nZdeněk Harnach (29. července 1919 – říjen 2007) byl český lední hokejista a fotbalista. V ledním hokeji reprezentoval Československo. V roce 1948 absolvoval Lékařskou fakultu Masarykovy univerzity (studia byl nucen za války přerušit), specializoval se na ortopedii a traumatologii.\n\nLední hokej hrál v SK Židenice, pak odešel do HK Harnach Brno. Později se do Zbrojovky vrátil a hrál v jejím dresu nejvyšší československou soutěž.\nČeskoslovensko reprezentoval ve dvou zápasech. Debutoval 14. prosince 1950 v Praze proti Finsku (výhra 8:2), o dva dny později hrál v Brně proti stejnému soupeři (výhra 7:0).\n\nV československé lize hrál za SK Židenice a SK Slavia Praha. Zasáhl do 37 prvoligových utkání, aniž by skóroval. Se Slavií získal v letech 1941 a 1942 dvakrát ligový titul.\n\n\n"}
{"id": "851552", "url": "https://cs.wikipedia.org/wiki?curid=851552", "title": "Ahmad Reihan", "text": "Ahmad Reihan\n\nAhmad Reihan (* 30. května 1965 Isfahán, Írán) je íránský portrétní fotograf.\n\nDvacet let se věnuje editaci filmu a fotografie a výrobě dokumentárních filmů. Je členem společnosti íránských fotografů, americké fotografické společnosti American photographers society (PSA) a International federation of art photography (FIAP). Působí jako instruktor v oblasti studiového osvětlení\n\n\n\n"}
{"id": "851560", "url": "https://cs.wikipedia.org/wiki?curid=851560", "title": "Kostel svatého Jana Evangelisty (Malé Březno)", "text": "Kostel svatého Jana Evangelisty (Malé Březno)\n\nKostel svatého Jana Evangelisty je římskokatolický kostel zasvěcený sv. Janovi Evangelistovi v Malém Březně v okrese Most. Jeho současná barokní podoba vychází z přestavby v letech 1723–1725. Je chráněn jako kulturní památka České republiky.\n\nKostel s farou se ve vsi připomíná již k roku 1334, kdy patřil k žateckému děkanství. V roce 1597 byla přistavěna věž. Kostel vyhořel během třicetileté války a poté byl obnoven v barokním slohu (výstavba skončila v roce 1644). Další rozsáhlá barokní přestavba proběhla v letech 1723–1725, kdy kostel získal dnešní podobu.\n\nV roce 1998 skončila renovace kostela.\n\nV kostele se nachází křtitelnice z doby kolem roku 1600, oltář sv. Floriána z první poloviny 18. století a dále sochy sv. Vojtěcha, sv. Víta a sv. Jana Nepomuckého. Varhany z roku 1790 byly přeneseny z kostela v Buškovicích.\n\nNa severní straně kostela se nachází socha sv. Floriána, která sem byla převezena ze zbořené obce Ervěnice.\n\n"}
{"id": "851566", "url": "https://cs.wikipedia.org/wiki?curid=851566", "title": "Vlastimil Stožický", "text": "Vlastimil Stožický\n\nVlastimil Stožický (* 9. srpna 1983, ve Varnsdorfu) je český fotbalový obránce, od srpna 2013 působící v FK Viktoria Žižkov.\n\nSvoji fotbalovou kariéru začal tento obránce v Kolos Jiříkov, odkud po 9 letech přestoupil ještě jako dorostenec do FK Teplice a později do FK Ústí nad Labem, odkud se po roce vrátil zpět do Teplic. V týmu tentokrát působil 2 sezony a podruhé zamířil do Ústí nad Labem. V týmu prožil během sezony zatím svoji nejúspěšnějsší část kariéry, když nastoupil k 29 utkáním a vstřelil 7 branek. I díky tomu po něm opět sáhly Teplice. V roce 2008 odešel hostovat do FK Baumit Jablonec, v roce 2009 do FK Baník Most. V zimě 2011 se vrátil opět do Ústí. To ale po sezoně sestoupilo a hráč zamířil do svého mateřského klubu a v roce 2012 po konci smlouvy podepsal FC Spartak Trnava. V únoru 2013 odešel na půlroční hostování do FC Baník Ostrava a po půlroce zamířil do FK Viktoria Žižkov.\n\n"}
{"id": "851569", "url": "https://cs.wikipedia.org/wiki?curid=851569", "title": "Fairy Tail", "text": "Fairy Tail\n\nFairy Tail ( フェアリーテイル, \"Fearí Teiru\") je japonská manga, kterou vytvořil Hiro Mašima. Pojednává o dobrodružstvích magického cechu s názvem Fairy Tail, jenž se snaží plnit úkoly zadané jejich zákazníky.\n\nManga vycházela pravidelně každý týden v časopisu \"Šúkan šónen Magazine\" v letech 2006 až 2017 a čítá 63 svazků. Od října 2009 do března 2013 byl na TV Tokyo odvysílán stejnojmenný anime seriál, jenž vznikl v koprodukci studií A-1 Pictures a Satelight. Jeho počet dílů činí 175 a bylo k němu dosud vydáno šest OVA. V srpnu 2012 byl uveden do japonských kin film \"Hóó no miko\", který nepřímo navazuje na hlavní příběhovou linii mangy. Od dubna 2014 se začala vysílat nová řada anime seriálu, jež dějově navazuje přímo tam, kde předchozí řada skončila. Nová řada seriálu vznikla v koprodukci studií A-1 Pictures a Bridge.\n\n"}
{"id": "851572", "url": "https://cs.wikipedia.org/wiki?curid=851572", "title": "Charlie Christian", "text": "Charlie Christian\n\nCharlie Christian (29. července 1916 Bonham, Texas, USA − 2. března 1942 Staten Island, New York, USA) byl americký swingový a jazzový kytarista.\n\nPocházel z hudební rodiny. V letech 1939–1941 spolupracoval s Benny Goodmanem. Byl jedním z prvních propagátorů elektrické kytary a v roce 1990 byl posmrtně uveden do Rock and Roll Hall of Fame.\n\n"}
{"id": "851573", "url": "https://cs.wikipedia.org/wiki?curid=851573", "title": "Jaroslav Červený (fotbalista Židenic)", "text": "Jaroslav Červený (fotbalista Židenic)\n\nJaroslav Červený (* 3. ledna 1920) je bývalý český fotbalový útočník.\n\nV československé lize hrál za SK Židenice a SK Slezská Ostrava. Nastoupil v 84 ligových utkáních a dal 23 gólů.\n\nByl členem slavného dorostu SK Židenice z konce 30. let 20. století. Dalších šest jeho tehdejších spoluhráčů si v dresu židenického A-mužstva zahrálo I. ligu (brankář Kosta, záložníci Res, M. Vaněk a Zapletal, útočníci Klimeš a Krejčíř).\n\n\n"}
{"id": "851578", "url": "https://cs.wikipedia.org/wiki?curid=851578", "title": "Géza Lakatos", "text": "Géza Lakatos\n\nGéza Lakatos (celým jménem \"Géza Lakatos de Csíkszentsimon\"; 30. dubna 1890 – 21. května 1967) byl maďarský generál během druhé světové války, který mezi 29. srpnem a 15. říjnem 1944 zastával post maďarského premiéra.\n\nNarodil se v Budapešti a vystudoval vojenskou akademii Ludovica. V letech 1938 až 1944 byl maďarským vojenským attaché v Praze. 5. srpna 1943 byl jmenován velitelem druhé maďarské armády a následně v dubnu 1944 se stal velitelem první maďarské armády. V srpnu téhož roku stanul v čele vlády, ustanovené Miklósem Horthym po sesazení loutkové proněmecké vlády Döme Sztójaye. Jeho vláda zastavila deportace maďarských Židů a zahájila jednání o příměří se Spojenci. Než však mohlo být příměří uzavřeno, odstavilo nacistické Německo regenta Horthyho od moci, a ten byl donucen abdikovat ve prospěch Ference Szálasiho. V ten samý den, 15. října 1944, byl Lakatos donucen rezignovat. Po válce emigroval v roce 1956 do Austrálie, kde zemřel v roce 1967 ve věku 77 let.\n"}
{"id": "851595", "url": "https://cs.wikipedia.org/wiki?curid=851595", "title": "Chana Rovina", "text": "Chana Rovina\n\nChana Rovina (: חנה רובינא, žila 1. dubna 1893 – 3. února 1980) byla izraelská divadelní herečka a „první dáma izraelského divadla“.\n\nNarodila se v Berezinu v tehdejším carském Rusku (dnešní Bělorusko) do chasidské rodiny. Původním vzděláním, které získala v učitelském semináři ve Varšavě, byla učitelka ve školce. Hereckou kariéru zahájila v roce 1917 židovském divadle Nachuma Cemacha, které později vešlo ve známost jako moskevské divadlo ha-Bima. Podílela se na jeho první produkci, divadelní hře Jevgenije Vachtangova. Proslavila se rolí mladé nevěsty Ley, kterou posedne démon ve hře \"Dybbuk\" od S. An-skiho.\n\nSpolečně s dalšími herci z ha-Bimy emigrovala v roce 1928 do britské mandátní Palestiny. Záhy se stala symbolem vznikajícího židovského divadelnictví, zejména pak divadla ha-Bima, které se v Palestině stalo národním divadlem. Po řadu let byla její postava Ley, mladá dívka v bílých nočních šatech s dlouhými vlasy, ikonou divadla.\n\nV roce 1956 jí byla udělena Izraelská cena za přínos v oblasti divadelnictví. Jde o jedno z nejvyšších izraelských civilních vyznamenání. Herecky aktivní zůstala až do své smrti v roce 1980. V roce 2005 byla v internetové soutěži 200 největších Izraelců deníku \"Ynet\" zvolena 162. největším Izraelcem všech dob.\n"}
{"id": "851598", "url": "https://cs.wikipedia.org/wiki?curid=851598", "title": "Kostel svatého Prokopa (Volevčice)", "text": "Kostel svatého Prokopa (Volevčice)\n\nKostel svatého Prokopa je římskokatolický kostel zasvěcený svatému Prokopovi ve Volevčicích v okrese Most. Jeho současná novorománská podoba vychází z přestavby v 19. století.\n\nPrvní písemná zmínka o faře a kostele svatého Havla ve Volevčicích pochází z poloviny 14. století. Farnost zanikla v 17. století, obec byla přifařena k sousednímu Bečovu a zdejší kostel zůstal jen filiální. Z původního pravděpodobně gotického kostela se dochovala pouze hranolová věž. V roce 1840 k ní byl přistavěn nový jednolodní kostel v novorománském stylu zasvěcený svatému Prokopovi a byla upravena i fasáda věže.\n\n"}
{"id": "851599", "url": "https://cs.wikipedia.org/wiki?curid=851599", "title": "Frans Krajcberg", "text": "Frans Krajcberg\n\nFrans Krajcberg (12. května 1921, Kozienice Polsko - 15. listopadu 2017, Rio de Janeiro, Brazílie) byl brazilský sochař, malíř, spisovatel a fotograf polského původu.\n\nNarodil se v rodině asimilovaných Židů, jeho rodiče byli zapojeni do levicových aktivit. Po vypuknutí druhé světové války zamířil do oblastí obsazené Sověty a narukoval do Rudé armády. V roce 1940 odešel do zálohy a začal studovat architekturu v Leningradu. Studium však musel přerušit v roce 1941 po vypuknutí Velké vlastenecké války. Dobrovolně narukoval do armády, kde byl začleněn do brigády ženistů. Během pochodu polské armády zůstal v Sovětském svazu a připojil se k Polské lidové armádě. Po válce se dozvěděl, že nikdo z jeho rodiny nepřežil. Na základě toho se rozhodl, že se do Polska už nevrátí. Vstoupil na Akademii výtvarných umění v Stuttgartu a pokračoval ve studiu pod vedením architekta Williho Baumeistera. Po promoci v roce 1948 se přestěhoval do Paříže, kde krátce žil. Během tohoto období hodně cestoval, navštívil Ibizu a Brazílii, kde se rozhodl usadit. V roce 1951 se podílel na mezinárodním výtvarném bienále v São Paulo. V té době žil dočasně v jeskyni Pico da Cata Branca v regionu Itabirito v Minas Gerais. Tam se věnoval sochařství z přírodního kamene. Na krátko se odstěhoval do Parany, kde žil v lese a věnoval se malbě přírody. V roce 1956 se usadil v Rio de Janeiru, kde sdílel studio sochaře Franze Weissmanna. V roce 1957 získal brazilské občanství. Od roku 1958 žil v Rio de Janeiru, Paříži i na Ibize. V té době vytvořil olejomalby a kvaše na papíru a na kamenu, pro což si tuto techniku vypůjčil od japonského umění. Také na ostrově Ibiza v roce 1959 začal pracovat na díle \"Terra craqueladas\" (\"Popraskaná země\"), což byl monochromatický reliéf zdobený přírodními pigmenty. V roce 1964 se vrátil do Brazílie a v Cata Blanca si založil vlastní ateliér. Začal vytvářet sochy a věnovat se řezbářství s využitím široké škály přírodních barev. \nČasto cestoval do Amazonie a Mato Grosso, kde fotografoval zničení amazonského pralesa odlesňováním a organizovaným pálením. Začal ve své tvorbě používat ohořelé stromy, v roce 1980 vytvořil sérii s názvem \"Africa\". Celá jeho práce je známá využíváním přírodních prvků, aniž by poškozoval přírodu a také respektem k životnímu prostředí. \n\nCelá jeho práce je ztělesněním ideálů umělce, který se rozhodl žít v souladu s přírodou, ukázat krásu přírody a úcty versus ničivé účinky lidské činnosti.\n\n"}
{"id": "851601", "url": "https://cs.wikipedia.org/wiki?curid=851601", "title": "Théodore-Adrien Sarr", "text": "Théodore-Adrien Sarr\n\nThéodore-Adrien kardinál Sarr (* 28. listopadu 1936 Fadiouth) je senegalský římskokatolický kněz, emeritní arcibiskup Dakaru, kardinál.\n\nKněžské svěcení přijal 28. května 1964. Studoval literaturu na Univerzitě v Dakaru, od roku 1967 do roku 1974 působil v několika farnostech jako duchovní a asistent společenství Katolické akce. Vyučoval latinu a řečtinu v semináři svatého Josefa v Ngasobil, a v roce 1970 se stal jeho ředitelem.\n\nDne 1. července 1974 byl jmenován ordinářem diecéze Kaolack, prvním, který pocházel z Afriky. Biskupské svěcení přijal 24. listopadu téhož roku, světitelem byl tehdejší arcibiskup Dakaru kardinál Hyacinthe Thiandoum. 2. června 2000 ho papež Jan Pavel II. jmenoval arcibiskupem Dakaru, do funkce byl slavnostně uveden 19. srpna téhož roku. V rámci Biskupské konference Senegalu, Mauretánie, Komorských ostrovů a Guineje Bissau působil v řadě funkcí, mj. od roku 1980 je předsedou komise pro výchovu a vzdělání. Zastává také funkce v Konferenci biskupů Západní Afriky (CERAO), od roku 2003 je jejím předsedou.\nPři konzistoři 24. listopadu 2007 ho papež Benedikt XVI. jmenoval kardinálem.\n\nDne 22. prosince 2014 rezignoval na funkci arcibiskupa Dakaru.\n\n\n"}
{"id": "851602", "url": "https://cs.wikipedia.org/wiki?curid=851602", "title": "Martin Vyskočil", "text": "Martin Vyskočil\n\nMartin Vyskočil (* 15. září 1982, Olomouc) je český fotbalový záložník či útočník, od roku 2011 působící v FC Spartak Trnava.\n\nSvoji fotbalovou kariéru začal tento záložník v SK Chválkovice, odkud přestoupil do SK Sigma Olomouc, kde se přes mládežnické kategorie dostal až do 1. týmu. Jeho barvy hájil od roku 2001-2006 kromě hostování v roce 2005 v SK Dynamo České Budějovice. Po angažmá v Olomouci odešel poprvé na Slovensko a podepsal velkoklub ŠK Slovan Bratislava, kde se neprosadil a vrátil se zpět do Česka a podepsal FC Tescoma Zlín, v němž působil dva roky a přestoupil do MŠK Žilina. Po roce a půl v týmu odešel na hostování do 1. FC Tatran Prešov. Poté podepsal kontrakt v FC Spartak Trnava. V srpnu 2013 odešel na hostování do SK Dynamo České Budějovice, odkud se po půl roce vrátil zpět do Trnavy. K fotbalu ho přivedl jeho otec, taktéž jako jeho bratra Michala Vyskočila. Po skončení angažmá v Trnavě, začal působit ve druholigovém MFK Frýdku-Místku, kde strávil dvě sezóny, a poté odešel do SK Spartak Hulín. Nyní působí v divizní 1.HFK Olomouc, kde aktivně hraje a také vykonává funkci asistenta hlavního trenéra. \n\n"}
{"id": "851606", "url": "https://cs.wikipedia.org/wiki?curid=851606", "title": "AC Pisa 1909", "text": "AC Pisa 1909\n\nAssociazione Calcio Pisa 1909 je italský fotbalový klub hrající v sezóně 2019/20 ve druhé lize a sídlící ve městě Pisa v regionu Toskánsko.\n\nKlub byl založen díky vysokoškolských studentů v dubnu 1909 jako \"Pisa Sporting Club\". Barvy klubu navrhli jsou stejné jako má klub FC Inter Milán. Klub byl jejím vzorem. Serii A hráli prvně v sezoně 1968/69. Dále ji pak hráli: Klub nastoupil do nejvyšší soutěže na sezonu 1912/13. Velký úspěch klubu přišel v sezoně 1920/21, když prohrál ve finále soutěže 3:2 s klubem US Pro Vercelli. Nejvyšší soutěž hrál do sezony 1925/26. Do sezony 1967/68 hrál klub ve druhé lize a třetí lize. Na jednu sezonu se vrátil do nejvyšší soutěže (1968/69).\nDalší velký klubový úspěch byl v sezoně 1985/86. Vyhrál Evropský pohár a to Středoevropský pohár. Ve finále porazil 2:0 maďarský klub Debreceni VSC. Za dva roky ji vyhrál znovu s maďarským klubem ale již Dunakanyar-Vác FC 3:0.\n\nFinanční krach postihl klub po sezoně Serie B 1993/94. Klub skončil. Byl založen místními občany klub nový \"Pisa Calcio\" a hráli v regionální lize. Hráli skvěle a v sezoně 2007/08 již hráli ve druhé lize. Jenže po sezoně 2008/09 klub končí kvůli obrovským dluhům. Nový klub je založen 7. srpna 2009 s názvem \"Associazione Calcio Pisa 1909\" a hrají v Serii D.\n\nV nejvyšší soutěži hráli celkem 17 sezon.Nejlepší umístění novodobé Serie A bylo 11. místo v sezoně 1982/83. V Italském poháru je největší úspěch semifinále v sezoně 1988/89.\n\nVe druhé lize klub odehrál 36 sezon a vyhrál ji 2x.\n\n\n\n\n\n"}
{"id": "851608", "url": "https://cs.wikipedia.org/wiki?curid=851608", "title": "Darchanúlský ajmag", "text": "Darchanúlský ajmag\n\nDarchanúlský ajmag ( [Darchan-Úl ajmag]) je jedním z 21 mongolských ajmagů. Jeho hlavním městem je Darchan. Nachází se v severní části země. Ze všech stran je ohraničen Selengským ajmagem. Má 91 358 obyvatel (2009) a rozlohu 3275 km². Vznikl v roce 1994 spojením do té doby samosprávného města Darchan a tří somonů Selengského ajmagu. Jmenuje se podle hlavního města Darchan.\n\nDarchanúlský ajmag se skládá ze 4 somonů.\n"}
{"id": "851614", "url": "https://cs.wikipedia.org/wiki?curid=851614", "title": "Wilfrid Fox Napier", "text": "Wilfrid Fox Napier\n\nWilfrid Fox kardinál Napier OFM (8. března 1941 Swartberg) je římskokatolický kněz z Jihoafrické republiky, arcibiskup Durbanu, kardinál.\n\nV roce 1960 vstoupil v Irsku do řádu františkánů. Prošel řádovou formací v noviciátě v Killarney, studoval na univerzitách v Galway a Lovani. Kněžské svěcení přijal 25. července 1970. Od následujícího roku působil ve farnostech Lusikisiki i Tabankulu. Poznal přitom několik místních jazyků a dialektů. V letech 1978 až 1980 plnil funkci apoštolského administrátora diecéze Kokstad.\n\nDne 29. listopadu 1980 byl jmenovaný sídelním biskupem diecéze Kokstad, biskupské svěcení přijal 28. února 1981. Vícekrát vystupoval na obranu lidských práv v dobách apartheidu v Jihoafrické republice. V letech 1987 až 1994, v době velkých politických změn v JAR, vykonával funkci předsedy Jihoafrické katolické biskupské konference. Tuto funkci vykonával také v letech 2000 až 2008. Do čela arcidiecéze Durban nastoupil po svém jmenování 29. května 1982. Při konzistoři v únoru 2001 ho papež Jan Pavel II. jmenoval kardinálem.\n\n\n"}
{"id": "851617", "url": "https://cs.wikipedia.org/wiki?curid=851617", "title": "Patrik Gross", "text": "Patrik Gross\n\nPatrik Gross (* 6. května 1978 v Ostravě) je český fotbalový obránce, který v současné době hraje za FVI Brotterode.\n\nSvoji fotbalovou kariéru začal v TJ Polanka nad Odrou. Mezi jeho další angažmá patří: FC Vítkovice, FK Dukla Hranice, FC MSA Dolní Benešov, FC Vítkovice, FK Teplice, FC Viktoria Plzeň, FK Ústí nad Labem, SK Kladno, FC Zenit Čáslav a FC Spartak Trnava\n\n"}
{"id": "851619", "url": "https://cs.wikipedia.org/wiki?curid=851619", "title": "Superpohár UEFA 1990", "text": "Superpohár UEFA 1990\n\nPatnáctý ročník Superpoháru UEFA se odehrávalo na dva zápasy mezi vítězem Poháru mistrů evropských zemí v ročníku 1989/1990 – AC Milán – a vítěz Poháru PVP ve stejném ročníku – Sampdoria Janov.\n\nHrálo se na dva zápasy. Ten první se odehrál 10. říjen 1990 na stadionu Stadio Luigi Ferraris v Janově s výsledkem 1:1 a ten druhý se uskutečnil 29. listopad 1990 na stadionu Stadio Renato Dall'Ara v Boloni vítězstvím AC Milán 2:0.\n"}
{"id": "851624", "url": "https://cs.wikipedia.org/wiki?curid=851624", "title": "Černýš rolní", "text": "Černýš rolní\n\nČernýš rolní (\"Melampyrum arvense\") je poloparazitická rostlina, stejně jako všechny ostatní druhy z rodu černýš. Druh je hodně variabilní, v zahraničí rozlišují někteří odborníci více poddruhů.\n\nMimo Britské ostrovy a sever Skandinávie je rozšířen téměř v celé Evropě, Malé Asii, po okolí Kavkazu a zasahuje až do Střední Asie. Preferuje bazické podklady, především vápence. Roste na výslunných stráních, ve vinicích, na polích a úhorech.\n\nV České republice vyrůstá již jen vzácně, nejčastěji jen v českém a moravském termofytiku (v minulosti byl hojný i v mezofytiku) v planárním a kolinním stupni. V přírodě se s ním setkáme, vyjma řady maloplošných chráněných území, nejspíše jen na xerotermních stráních, mezích nebo okolo polních cest. V ČR nejčastěji roste ve vegetaci svazu \"Geranion sanguinei\" a \"Bromion erecti\".\n\nJednoletá poloparazitcká bylina s přímou, pýřitou lodyhou dorůstající do výše až 40 cm. Lodyha bývá slabě nebo silně větvená, její větve rostou šikmo vzhůru. Listy vyrůstají vstřícně, jsou zúženou bázi přisedlé, kopinatého až čárkovitého tvaru a drsně chlupaté. Čepele spodních listů jsou celokrajné, u horních listů mají u báze jeden nebo dva páry hlubokých zubů.\n\nKvěty vyrůstají v hustých kuželovitých klasech obsahujících až 30 květů. Ploché, přímo odstálé podpůrné listeny mají kopinatý tvar, jsou mimo špičku zastřihovaně zubaté, dolní jsou zelené a horní červené neb jen zřídka bělavé, na rubu mají dvě řady černých žlázovitých teček. Jemně chlupatý zelený kalich je rozdělen v dlouhé úzké cípy. Červená nebo méně často bledě žlutá koruna má přímou nálevkovitou trubkou 2 až 2,5 cm dlouhou, dva načervenalé pysky, horní přilbicovitý a spodní plochý trojlaločný. Kvete v červnu až srpnu, květy jsou opylovány převážně čmeláky.\n\nPlodem je dvoupozdrá elipsoidní tobolka s vejčitými semeny 6 až 7 mm dlouhými a podobně zabarvenými jako obilky pšenice. Semena jsou poměrně těžká, na jedné straně mají dužnatý přívěsek, mravenci proto semena odvlékají do mraveniště a po zkonzumování masíčka je zase vynášejí ven. To je nejčastější způsob rozšiřování.\n\nRostlina rozmnožující se výhradně semeny. Po vyklíčení má na svých kořenech přísavné kořínky které pomoci haustorií pronikají do cévních svazků parazitovaných rostlin a vstřebávají z nich živiny. Pokud semeno vyklíčí a není v dosahu vhodná rostlina, mladý semenáč černýše rolního sice obvykle nezahyne, ale pro nedostatek živin, které si není schopen sám obstarat, je neduživý a nevykvete, tudíž se nerozmnoží.\n\nSemena začínají klíčit v půdě již na podzim, tehdy se počínají vyvíjet kořeny a zelené výhonky vyraší až na jaře příštího roku. V dalších létech je klíčivost semen již velmi malá, stejně jako po vyschnutí mimo půdu. Proto nové rostlinky většinou nepocházejí ze semen vysetých společně s nevyčištěným osivem, ale ze semen z loňské úrody přezimovavše v půdě.\n\nSemena obsahují toxickou sloučeninu glykosid aukubin, který má tlumivý účinek na centrální nervovou soustavu. V minulosti byly zaznamenány otravy koní a ovcí při jejich spásání nebo zkrmování. Stejná látka způsobuje zčernání rostlin při sušení, odtud rodové jméno černýš.\n\nV minulosti to byl nepříjemný plevel v obilovinách. Pokud bylo pole silně zapleveleno černýšem rolním, mělo vždy nižší výnosy obilovin. Navíc jeho semena podobná semenům pšenice byla často s ní při sklizni smíšena. Po semletí této směsice je mouka zbarvená fialově a má nahořklou chuť.\n\nV současnosti je černýš rolní agrotechnickými postupy z obdělávaných polí Evropy téměř vytlačen. V ČR je zařazen \"Černým a červeným seznamem cévnatých rostlin České republiky z roku 2000\" mezi ohrožené druhy (C3 – VU).\n\n \n"}
{"id": "851626", "url": "https://cs.wikipedia.org/wiki?curid=851626", "title": "Černýš luční", "text": "Černýš luční\n\nČernýš luční (\"Melampyrum pratense\") je hemiparazitický druh, stejně jako ostatní rostliny z rodu černýš. Rostlina má v listech chlorofyl, a proto je schopna asimilace, parazitismus využívá jen jako \"přilepšení\".\n\nVyrůstá, vyjma nejjižnějších oblastí, téměř v celé Evropě a je rozšířen i na západní a střední Sibiři. Biotopy, ve kterých se vyskytuje, jsou rozličné, zamokřené i suché, v lesích jehličnatých i listnatých, na pasekách, vřesovištích, rašeliništích, okolo lesních cest, na loukách od nižších poloh až po horské. Přednost dává půdám kyselým, na zásaditých roste jen vzácně. V rozporu s českým druhovým jménem \"luční\" je k vidění častěji v lesích než na loukách, kde nemívá tak často v blízkosti rostlinu vhodnou k parazitování.\n\nV České republice přirozeně vyrůstá v mezofytiku a oreofytiku (v teplejších oblastech spíše vzácněji) v planárním až subalpínském stupni. Parazituje rozličné rostlinné druhy bylin, keřů i stromů, celkový výčet není dosud znám. Do těch známějších patří rody borovice, brusnice, bříza, buk, dub, kokrhel, líska, vřesovec atd. Protože je velice variabilním druhem, jednotlivé rostliny se od sebe liší i v závislosti na stanovišti, vyčleňují se někdy z něj různé poddruhy.\n\nBylina je to jednoletá s přímou lodyhou, lysou nebo velmi jemně chlupatou, dorůstající jen 20 až 40 cm. Z nepatrného kořene roste čtyřhranná lodyha rozličně větvená, od jednoduché až po hustě vstřícně rozvětvenou. Je spoře porostlá vstřícnými, celokrajnými, 3 až 6 cm dlouhými, tmavě zelenými listy s krátkými řapíky nebo přisedlé, tvaru obvykle kopinatého a se zřetelnou střední žilkou. Na koncích lodyh a větví přecházejí listy v menší, dole zúžené, zelené listeny, které jsou celokrajné nebo mají po jednom až třech párech šídlovitých zubů.\n\nZ úžlabí listenů vyrůstají krátce stopkaté nepravidelné květy, v jednostranných 8 až 40květých úzkých hroznech, jejich barva je proměnlivá od bělavých až po žloutkově žluté. Květy rozkvétají odspodu. Nedlouhý zvonkovitým kalich má čtyři rozeklané lístky. Trubkovitá pyskatá koruna má trubku dvojnásobně delší než je kalich, buď celou žlutou nebo bílou se žlutým dolním pyskem. Oba pysky jsou krátké a k sobě přiložené, delší spodní má v ústí dva výstupky, horní nahoru ohnuté okraje. Dvojmocné tyčinky mají nitky přirostlé ke koruně, jejich prašníky jsou složené ze dvou od sebe oddělených pylových pouzder vespod protažených do hrotu. Ze svrchního semeníku tvořeného dvěma plodolisty, pod kterým je žláza vylučující nektar, vyrůstá tenká značně dlouhá čnělka. Rostlinu opyluje hmyz s dlouhým a silným sosákem, např. čmeláci a včely nebo dochází k autogamií. Doba kvetení je červen až září.\n\nPlodem je eliptická, smáčknutá, dvoupouzdrá zobanovitá tobolka mající v pouzdře po 1 až 2 hladkých šedě hnědých, úzce vejčitých semenech. Tobolky pukají ještě v zeleném stavu a sesycháním chlopní jsou z ní semena vypuzována.\n\nDruh se rozmnožuje výhradně semeny která brzy ztrácejí klíčivost. Poměrně těžká semena vypadávají z tobolek jen do blízkosti rostliny a rozšiřování do větších vzdáleností zajišťují mravenci, jejíchž kuklám jsou semena černýše lučního podobná.\n\nSemena začínají klíčit již na podzim a přezimují pod sněhem. Po vyklíčení vyroste malá rostlinka s dvěma zaokrouhlenými klíčními lístky dlouhými asi 10 mm a zapustí v prvém týdnu do země kořínek dlouhý okolo 4 cm, z něj postupně vyrůstají postranní kořínky. Teprve až tyhle vedlejší kořínky dosáhnou délky přibližně 2 cm vytvoří v místech kde se setkaly s kořeny jiných vhodných rostlin 2 až 3 mm široké ploché bradavičky (haustoria) které se pevně vnoří do cévních svazků parazitované rostliny a vysávají z ní výživné látky. Nenajde-li vyklíčené semeno vhodnou hostitelskou rostlinu mladý semenáček obvykle přežije, ale pro svou neduživost není schopen kvést a množit se.\n\n \n"}
{"id": "851627", "url": "https://cs.wikipedia.org/wiki?curid=851627", "title": "Jan I. Brabantský", "text": "Jan I. Brabantský\n\nJan I. Brabantský zvaný \"Jan Vítězný\" ( \"Jean le Victorieux\", 1253 Leuven - 3. května 1294 Bar-le-Duc) byl vévoda brabantský a limburský a také autor devíti básní dochovaných ve slavném Heidelberském zpěvníku.\n\nByl druhorozeným synem brabantského vévody Jindřicha III. a Adély, dcery nadšeného účastníka křížových výprav Huga Burgundského. Roku 1261 mu na cestě do Svaté země v důsledku choroby zemřel otec a dědicem vévodství se stal starší Jindřich zasnoubený s Markétou, dcerou francouzského krále Ludvíka IX. Vládu fakticky držela matka jako regentka a 24. května 1267 v Cambrai zřejmě slabomyslný hoch abdikoval ve prospěch svého mladšího zdravého bratra Jana. Ten obdržel nejen titul, ale i bratrovu snoubenku. Dynastická svatba se konala roku 1270 a o rok později mladá vévodkyně zemřela při porodu. Roku 1273 se oženil s Markétou, dcerou flanderského hraběte Víta z Dampierre.\n\nRoku 1281 vymřel po meči rod limburských a o uvolněné hrabství se přihlásilo velké množství zájemců, včetně samotného Jana Brabantského. Spor vygradoval roku 1288, kdy se 5. června odehrála bitva u Worringenu, v níž padl lucemburský hrabě se svými bratry a Jan získal Limbursko. Spor s Lucemburky byl roku 1292 zahlazen ze intervence francouzského krále Filipa IV. sňatkem Janovy dcery s osiřelým novým hrabětem Jindřichem VII.\n\nVévoda byl milovníkem turnajových klání, což se mu stalo osudným. Při oslavách pořádaných v Bar-le-Duc při příležitosti sňatku Jindřicha z Baru s anglickou princeznou byl sražen z koně a vážně raněn do ramene. Zemřel v květnu 1294 a byl pohřben po boku své druhé choti ve františkánském kostele v Bruselu, jeho náhrobek byl zničen roku 1566 protestanty. Samotný kostel byl zrušen roku 1796 a v následujících letech došlo k jeho demolici.\n\n"}
{"id": "851630", "url": "https://cs.wikipedia.org/wiki?curid=851630", "title": "Hřib krvavý", "text": "Hřib krvavý\n\nHřib krvavý je označení, které se dříve používalo pro několik různých druhů hřibovitých hub:\n\n\n"}
{"id": "851632", "url": "https://cs.wikipedia.org/wiki?curid=851632", "title": "Kostel svatého Vavřince (Havraň)", "text": "Kostel svatého Vavřince (Havraň)\n\nKostel svatého Vavřince je římskokatolický kostel zasvěcený sv. Vavřinci v Havrani v okrese Most. Jeho současná barokní podoba vychází z přestavby v 18. století. Je chráněn jako kulturní památka České republiky.\n\nPrvní písemná zmínka o kostele pochází z roku 1337, kdy Ješek z Havraně a Štěpán z Hrušovan a Moravěvsi vedli spor o patronátní právo nad zdejším farním kostelem.\n\nPůvodně gotický kostel byl v 18. století stavebně upraven v barokním slohu.\n\nKostel obklopený hřbitovem se nachází na jižním návrší nad obcí. Jedná se jednolodní stavbu s pětiboce zakončeným presbytářem. Na severní straně lodi se nachází sakristie a na jižní straně předsíň. Hranolovitá věž stojí v severozápadním nároží.\n\nZ období před barokní přestavbou se dochovala hrotitá okna s kružbami a na jižní straně gotický portál s reliéfem. Presbytář má křížovou klenbou, v severní stěně se nachází gotický sanktuář s původní mříží a renesančním rámem z doby kolem roku 1600.\n\n\n"}
{"id": "851633", "url": "https://cs.wikipedia.org/wiki?curid=851633", "title": "Tarvisio", "text": "Tarvisio\n\nTarvisio ( a furlansky: \"Tarvis\", : \"Trbiž\") je italská obec nacházející se na italsko-slovinsko-rakouské hranici v severovýchodní části autonomní oblasti Furlansko-Julské Benátsko. K 31.12.2018 zde žilo 4211 obyvatel. Hovoří se zde německy, slovinsky, furlansky a italsky.\n\nMěsto leží v údolí vápencového pohoří Julské Alpy na řece Slizza, která se nad Tarvisiem jmenuje Rio Freddo.\n\n\nMěsto má původ v obci římského původu, osídlené převážně Kelty. Sloužila jako zastávka cestujícím přes Alpy. V letech 1002-1759 to byla tržní ves, patřící biskupské kapitule v Bamberku. V roce 1880 mělo toto tržní město 2953 obyvatel, z toho 2735 Němců (93%) a 137 Slovinců (5%). Italská komunita se rozrostla po první světové válce, v roce 1921 mělo město již 5863 obyvatel a v roce 1971 dosáhl jejich počet svého maxima 6468 obyvatel. V roce 1909 byla obec povýšena na město a dostala erb, v němž jsou skřížené klíče bamberského biskupství. Až do roku 1918 patřilo město k vévodství Korutanskému, tedy k Rakousku-Uhersku, a bylo jeho posádkovým městem, v kasárnách La Marmora sídlil moravskoslezský prapor polních myslivců č. 5. Po roce 1918 byli do kasáren umístěni Alpini, poslední části praporu Gemona, dnes slouží stavba civilním účelům. Tarvisio leží na starých obchodních trasách a mělo také důlní význam. Město dlouhodobě těžilo z malého pohraničního styku mezi Rakouskem a Jugoslávií (nyní Slovinskem).\n\nMístní ekonomika je založena převážně na cestovním ruchu a z něj zejména na zimních sportech, hotroloezectví a trekingu. V roce 2003 obec hostila zimní Univerziádu a v roce 2007 se zde konal ženský Světový pohár v alpském lyžování.\n\n\n"}
{"id": "851636", "url": "https://cs.wikipedia.org/wiki?curid=851636", "title": "První vojenské mapování", "text": "První vojenské mapování\n\nPrvní (též josefské, josefínské) vojenské mapování označuje mapové dílo vzniklé pro vojenské účely, které mělo jako první zachytit podobu celé habsburské monarchie – do konce 19. století vznikla tři vojenská mapování. Alternativní název je podle Josefa II. K mapování docházelo v 60. až 80. letech 18. století, přičemž výsledné mapy jsou přibližně v měřítku 1 : 28 800 (vychází ze vztahu 1 vídeňský palec : 400 vídeňským sáhům). K mapování docházelo poměrně jednoduchými prostředky, vycházelo se z dřívějších map (v případě českých zemí z Müllerova mapování), podrobnější popis byl „od oka“ doplňován důstojníky projíždějícími krajinou, triangulace byla použita až při druhém vojenském mapování.\n\nMapové listy jsou ručně kreslené a kolorované, originály jsou spolu s popisy krajiny uloženy v Rakouském státním archivu (Vojenský archiv).\n\nV průběhu vlády Marie Terezie se ukázalo, že Müllerovo mapování je pro vojenské potřeby nedostatečné, dokonce si rakouští velitelé stěžovali, že se často dozvídají o vlastní krajině více informací z ukořistěných pruských map než z vlastních map. Proto po sedmileté válce nařídila panovnice na Daunův návrh mapování. Nejprve bylo zmapované umenšené rakouské Slezsko (již v roce 1763) a od roku 1764 byly mapovány Čechy, Morava, poté i další země monarchie (to pokračovalo až do 80. let a skončilo po nástupu Josefa II.). V 80. letech také docházelo k reambulaci alespoň těch vojensky nejohroženějších území.\n\nJednotlivé mapové sekce, nazývané brouillony, měly rozměry 61,8 × 40,8 cm, většinou tedy zachytily území okolo 209 km². Jako základ byla užita Müllerova mapa zvětšená na měřítko 1 : 28 800. Do map byly na základě očitého pozorování dokreslovány podrobnosti. Bylo užíváno barev: modře voda, odstíny zelené pastviny, lesy apod., šedě skály, červeně byly zaneseny zděné stavby a dálkové silnice, žlutohnědě potom cesty nižšího řádu. Výškopis byl naznačen šrafováním. Popis v mapě byl černý, vedle toho byl napravo od mapy volný sloupec, kde se mohla zapsat jména zobrazených sídel s počty obyvatel, chovaných koní, volů apod. Vedle těchto map vznikal také dosti podrobný písemný operát, který byl ovšem dlouhou dobu utajován, a ačkoliv je jeho obsah velmi důležitý (a není předmětem vojenského tajemství), nedostalo se mu adekvátního zpřístupnění.\n\nSložením mapových sekcí vznikla Válečná mapa Království českého a odvozená Malá mapa Království českého (1 : 115 200).\n\n\n"}
{"id": "851644", "url": "https://cs.wikipedia.org/wiki?curid=851644", "title": "Bitva o Manilu (1945)", "text": "Bitva o Manilu (1945)\n\nBitva o Manilu bylo vojenské střetnutí mezi Američany a Japonci, které probíhalo od 3. února 1945 do 3. března téhož roku. Bojovalo se o hlavní město Filipín Manilu, které se důsledkem bojů stalo druhým nejzničenějším městem druhé světové války. Jednalo se o jednu z nejurputnějších bitev války v Tichomoří. Během mimořádně krutých bojů padla celá japonská posádka v Manile, čítající více než 14 000 vojáků a námořníků, 1 010 amerických a filipínských vojáků a více než 100 000 filipínských civilistů. Město nakonec padlo po dvouměsičním boji do amerických rukou. Bitva definitivně rozhodla o výsledku Filipínského tažení.\n\nManila byla od začátku plánování tažení na Filipínách hlavním cílem americké 6. armády generála Waltera Kruegera, která měla ovládnout největší ostrov Filipín Luzon, na němž se město nachází. Vrchní japonský generál na Filipínách Tomojuki Jamašita původně plánoval jen symbolický odpor a potom stažení japonské posádky z Manily, za účelem zachování sil a zabránění úplnému zničení města. Generál japonské posádky Iwabuči Sandži se však rozhodl ignorovat Jamašitovy rozkazy a vést boj do posledního muže. Toto rozhodnutí mělo za následek 2 měsíce krvavých bojů, během kterých zahynul velký počet vojáků a přes 100 000 civilistů, většinou v důsledku vystupňované japonské brutality. Z japonské posádky nezbyl jediný muž. Ztráta více než 14 000 vojáků znamenala pro generála Jamašitu konec nadějím, že by se mu podařilo Američany na Luzonu zastavit. Přesto se Jamašitovi vojáci na severu Luzonu vzdali až v srpnu 1945 po svržení atomových bomb na Hirošimu a Nagasaki.\n"}
{"id": "851650", "url": "https://cs.wikipedia.org/wiki?curid=851650", "title": "El male rachamim", "text": "El male rachamim\n\nEl male rachamim (: , doslova „Bože plný slitování“) je židovská modlitba používaná v aškenázských komunitách. Je pronášena při pohřebních obřadech, při návštěvě hrobů blízkých osob (hlavně na Tiš'a be-av), při výročí úmrtí (jarcajt) či při vzpomínkových dnech, jako jsou Jom ha-šo'a a Jom ha-zikaron.\n\nModlitba vznikla ve středověku a byla zprvu používána v západní a východní Evropě k připomenutí obětí křížových výprav a později obětí povstání Chmelnického. V různých evropských komunitách existují odlišné verze modlitby.\n"}
{"id": "851656", "url": "https://cs.wikipedia.org/wiki?curid=851656", "title": "Univerzita Lille I", "text": "Univerzita Lille I\n\nUniverzita Lille I, francouzsky plným názvem \"Université Lille I\" je francouzská vysoká škola, která se specializuje na přírodní vědy. Hlavní sídlo školy se nachází v Villeneuve-d'Ascq v kampusu Cité Scientifique. Ve školním roce 2012/2013 měla škola celkem 20 000 studentů. Univerzita vznikla 1854.\n\n"}
{"id": "851659", "url": "https://cs.wikipedia.org/wiki?curid=851659", "title": "Bohuchval Berka z Dubé", "text": "Bohuchval Berka z Dubé\n\nBohuchval Berka z Dubé (před rokem 1590 – po roce 1621) byl český šlechtic z rozvětveného a svého času velice mocného rodu Berků z Dubé, což byla jedna z větví starobylého rodu Ronovců. Byl vlastníkem městeček i zámků Kuřívody a Bělá pod Bezdězem. Po bitvě na Bílé hoře musel emigrovat ze země.\n\nMatkou Bohuchvala byla Gryzelda (někdy psaná Grizelda) Švamberková z Lobkovic. Byla třikrát vdaná, poprvé za jednoho z Berků a z tohoto manželství se Bohuchval narodil. Byla to paní zámožná, která si koupila zámek Chyše v západních Čechách.\n\nKdyž zemřel vlastní rukou Aleš Berka z Dubé a Lipé, poslední z rodiny kuřívodských Berků, jeho rozsáhlý majetek zdědili bratři Jiří a Václav Berka starší, a také příbuzní, Jan Hovora se svým strýcem Bohuchvalem. Po vyřešení rozdělení majetku (vyplacení podílů) Kuřívody i Bělou pod Bezdězem získal roku 1601 Bohuchval a ponechal si obojí 20 let. Další majetek zdědil (zmiňovaný zámek Chyše) a dokázal dál sám rozšiřovat. Bohuchval měl sestru Kateřinu, provdanou z Kolowrat, které roku 1617 věnoval majetek v hodnotě 7000 míšeňských grošů. Vedl za svého života několik soudních sporů.\n\nV Kuřívodech přestavěl bývalou tvrz na pěkný, dvoupatrový zámek Kuřívody. Také přestavěl zámek v Bělé.\n\nV letech 1618 až 1620 se zapletl do stavovských sporů v Českém království. Stal se jedním z direktorů, nejvyšším purkrabím a hlasoval pro volbu Fridricha Falckého českým králem. Po prohrané bitvě na Bílé hoře v obavě o svůj život ze země uprchl, v nepřítomnosti byl v dubnu 1621 odsouzen ke ztrátě majetku i hrdla.\n\nNecelý rok poté v srpnu 1622 celý Bohuchvalův majetek v Kuřívodech a Bělé (a také jiné rozsáhlé pozemky) odkoupil výhodně Albrecht z Valdštejna.\n\n\n"}
{"id": "851664", "url": "https://cs.wikipedia.org/wiki?curid=851664", "title": "Seznam okupací a okupovaných území", "text": "Seznam okupací a okupovaných území\n\nToto je velice neúplný seznam vojenských okupací a okupovaných území.\n\n\n\nÚzemí vojensky okupovaná nebo anektovaná těsně před druhou světovou válkou\n\nDruhá světová válka v Evropě (od 1939)\n\nDruhá světová válka (Asie)\n\nPo porážce Německa a Japonska\n\n\n"}
{"id": "851668", "url": "https://cs.wikipedia.org/wiki?curid=851668", "title": "Tiskař", "text": "Tiskař\n\nTiskař (jeho ženská obdoba je tiskařka) je osoba, která produkuje tištěné materiály za použití tiskového procesu. Součástí jeho práce je příprava a kontrola tiskových forem a nátisků, příprava základních materiálů včetně mísení barev, příprava a seřízení tiskového stroje, tisk černobílých i barevných tiskovin s aplikacemi různých tiskařských technologií. V průběhu tisku kontroluje kvalitu tiskoviny. Tisk náročných barvotiskových prací vyžadující přesné dodržení barev a výtvarného rukopisu podle originálu – upravování zabarvení tisku a odstraňování závad při tisku. Součástí náplně práce je i čištění, ošetřování a údržba celého technického vybavení.\n\nPředpokladem pro úspěšný výkon povolání je zručnost, technické myšlení, čistotnost, dobrý zrak a barvocit. Důležitá je orientace ve výrobní dokumentaci a schopnost samostatně postupovat podle technologického postupu. Musí mít přehled o polygrafických materiálech, znát jejich sortiment, vlastnosti a praktické užití.\n\nProfese tiskař je velice stará, její vznik lze datovat od dob rozvoje čínské kultury. Tisk byl podmíněn čínským vynálezem papíru a dále vynálezem deskotisku. K největšímu rozšíření profese došlo po vynálezu knihtisku. Vývoj pokračoval zejména zdokonalováním tiskařského lisu. Velkým krokem k podobě dnešního tisku byl rozklad obrazu do matice různě velkých bodů, které pak při tisku opět vytvoří původní obraz. Nejpoužívanějšími pracovními prostředky jsou v současnosti ofsetové, hlubotiskové, knihtiskové, sítotiskové a další tiskařské stroje a automaty.\n\n\n"}
{"id": "851669", "url": "https://cs.wikipedia.org/wiki?curid=851669", "title": "Ted Curson", "text": "Ted Curson\n\nTed Curson (3. června 1935 Filadelfie, Pensylvánie, USA – 4. listopadu 2012 Montclair, New Jersey, USA) byl americký jazzový trumpetista a hudební skladatel.\n\nTed Curson začal hrát na trubku ve svých deseti. Jeho otec si však přál, aby hrál na altsaxofon jako Louis Jordan. Studoval na Granoff School of Music. V roce 1956 se přestěhoval do New Yorku, kde nahrával například s Cecil Taylorem. Rovněž nahrával s Charlesem Mingusem, Andrew Hillem, Pepper Adamsem, Nickem Brignolem a Archie Sheppem.\n\n\n"}
{"id": "851672", "url": "https://cs.wikipedia.org/wiki?curid=851672", "title": "Joseph D. Early", "text": "Joseph D. Early\n\nJoseph D. Early celým jménem Joseph Daniel Early (31. ledna 1933 Worcester, Massachusetts, USA − 9. listopadu 2012 tamtéž) byl americký demokratický politik. Studoval farní školu v rodném Worcesteru a v roce 1955 získal titul na College of the Holy Cross. V letech 1975-1993 byl reprezentantem třetí oblasti státu Massachusetts v Sněmovně reprezentantů.\n"}
{"id": "851675", "url": "https://cs.wikipedia.org/wiki?curid=851675", "title": "Petrovaradín", "text": "Petrovaradín\n\nPetrovaradín (srbsky Петроварадин/Petrovaradin, maďarsky Pétervarad) je městská část Nového Sadu na pravém břehu Dunaje. Má 14 298 obyvatel. Známá je díky pevnosti, která tvoří dominantu Nového Sadu a vystupuje nad řekou Dunajem. Petrovaradín spojuje se zbytkem města silniční Varadínský most a kombinovaný (silniční a železniční) Žeželjův most.\n\nNa místě podhradí Petrovaradínské pevnosti se začala rozvíjet osada (varoš) v časech, kdy drželi tuto část Panonské nížiny Turci. První záznamy o souvislém osídlení pocházejí z roku 1546.\n\nPo druhé Bitvě o Vídeň byli Osmané opět poraženi a museli ustoupit přes celé Uhersko. V roce 1691 vyklidili po prohraném střetu u Harašnja i Petrovaradín. O osm let později Karlovický mír stanovil novou hranici mezi Rakouskem a Osmanskou říší, kterou tvořily řeky Sáva a Dunaj, 40 km jihozápadně od Petrovaradína. Správcem města se tak stalo Rakousko-Uhersko. Během této správy byla vybudováno centrum Petrovaradína se systémem pravoúhlých ulic (3x3) a římskokatolickým kostelem sv. Jiří. Rovněž vznikl systém opevnění s bastiony. Od roku 1692 se začalo i s výstavbou pevnosti (dokončena roku 1780).\n\nVe stejnou dobu se odehrálo i Stěhování Srbů a v opačném směru - na jih - přicházeli do nově získaných oblastí Uher obchodníci, vojáci a úředníci. Kromě pravoslavného obyvatelstva se tak bylo možné setkat i s katolickými Němci, nebo Chorvaty. S vznikajícím Novým Sadem byl spojen pontonovým mostem.\n\nV roce 1912 získal byl Petrovaradín napojen na elektrickou síť.\n\nPodobně jako Novi Sad byl i Petrovaradín součástí nejprve Uherska, později Jugoslávie a dnes je srbský. Na rozdíl od zbytku metropole Vojvodiny se však nacházel na území Sremu. Až do roku 1945 byl proto de facto chorvatským územím (za druhé světové války byl součástí Nezávislého státu Chorvatsko). Od konce druhé světové války, když přestala petrovaradínská pevnost sloužit pro vojenské účely se posádka JLA přesunula do nedalekého podhradí. Dodnes je zde armáda přítomna; její kasárny se rozkládají jižně od pevnosti, směrem ke Sremské Kamenici. V samotném Petrovaradínu se nachází vojenská nemocnice.\n\nV meziválečné a poválečné době se kromě původního rakouského podhradí Petrovaradín rozšířil směrem východním až k železniční trati. Zástavbu tvoří nízké domy. V dobách socialistické Jugoslávie bylo nedaleko nádraží vybudováno i panelové sídliště.\n\nV současné době se v Petrovaradínu rozvíjí umělecká tvorba. Prostory pevnosti slouží jako ateliéry malířům i řadě jiných tvůrců a v podhradí se nacházejí různé galerie a jiné umělecké prostory. V roce 2017 se uskutečnila komplexní rekonstrukce petrovaradínského podhradí. U řady budov byly obnoveny původní historické fasády z dob Rakousko-Uherska. Projekt obnovy schválila Skupština Nového Sadu v březnu 2017. Komplexní projekt rekonstrukce má být dokončen do roku 2012 a má připravit půdu pro kandidaturu historického centra Petrovaradína a Petrovaradínské pevnosti na památku UNESCO v témže roce. Rovněž bylo plánováno přeložení hlavního dopravního tahu pryč z centra Petrovaradína a výstavba dalšího mostu přes Dunaj z Nového Sadu.\n\nPetrovaradín byl v dobách existence Rakousko-Uherska opevněným městem. Hradby a bastiony se dochovaly až do dnešních dní. Silniční komunikace směrem na Bělehrad prochází skrz hradby (tzv. Bělehradská brána - srbsky \"Београдска капија/Beogradska kapija\").\n\nV současné době má Petrovaradín 14 298 obyvatel. Toto číslo neustále roste. V minulosti byl mnohem řidčeji osídlen.\n\nEtnický původ obyvatelstva Petrovaradínu odkazuje na fakt, že čtvrť byla dříve součástí Chorvatska. 10 % jejích obyvatel se dodnes hlásí k chorvatské národnosti. V roce 1991 (těsně před rozpadem SFRJ) to bylo 19 %.\n\nZ Petrovaradína pocházel také chorvatský bán Josip Jelačić.\n\nPetrovaradín má dobré dopravní spojení. Ze západu, severu i východu ho obtéká řeka Dunaj. Severojižním směrem prochází čtvrtí jak silniční (stará silnice Novi Sad - Bělehrad) tak i železniční trať (ve stejném směru).\n\nPetrovaradín má od roku 1883 také svoje nádraží (součást železniční trati Subotica - Zemun). V současné době trať prochází přes Dunaj kombinovaný Žeželjev most, ale až do druhé světové války byl využíván tunel pod pevností, který navazoval na příhradový most Františka Josefa I. (po druhé světové válce zničen, do dnešních dob se dochovaly pouze některé pilíře). Byl to stálý most v Novém Sadu (ale i Petrovaradínu).\n\nZ tohoto nádraží odbočovala dříve také trať směrem do Beočinu, dnes zrušená.\n\nDo Petrovaradína zajíždějí některé autobusové linky novosadské městské hromadné dopravy, které pokračují dále, do odlehlejších částí Nového Sadu. Projíždějí \"Bělehradskou\" a \"Preradovićevou\" ulicí.\n\nNa území Petrovaradína se nachází 8 chrámů; menší část z nich je římskokatolických, většina pak pravoslavných. Největší a nejznámější z nich je římskokatolický kostel sv. Jiří, který se nachází ve \"Štrosmajerově\" ulici.\n\nPetrovaradín je jedním ze tří hlavních celků, které tvoří město Novi Sad. Pod opštinu Petrovaradin (která zabírá cca 1/4 plochy Nového Sadu) kromě samotné čtvrti (podhradí) spadají ještě následující části města (velikostně jsou k nim analogická česká katastrální území):\n\n\n\n"}
{"id": "851679", "url": "https://cs.wikipedia.org/wiki?curid=851679", "title": "Brestská pevnost (film)", "text": "Brestská pevnost (film)\n\nBrestská pevnost (rusky \"Брестская крепость\", transkripcí \"Brestskaja kreposť\", bělorusky \"Берасьцейская крэпасьць\") je rusko-běloruský válečný film z roku 2010 režiséra Alexandra Kotta.\n\nFilm vypráví Saša Akimov, v době událostí patnáctiletý kadet hudebního oddílu 333. pluku. Popisuje události z června 1941, kdy vojska německého Wehrmachtu během úvodní fáze operace Barbarossa napadla Sovětský svaz. Sovětští vojáci pevnosti Brest musí čelit německému obklíčení, ačkoli na útok nebyli vůbec připraveni. Střediska odporu jsou soustředěna do tří zón, vzdorující obránce vedou major Pjotr Gavrilov, politický komisař Jefim Mojsejevič Fomin a velitel 9. předsunuté hlídky poručík Andrej Mitrofanovič Kiževatov, z jejich pohledu jde o začátek Velké vlastenecké války.\n\nSnímek vznikl na základě rusko-běloruského svazku o spolupráci na 65. výročí vítězství nad fašismem ve Velké vlastenecké válce. Na zvláštních efektech pracovaly 4 specializované firmy pod vedením moskevského studia Cinemateka. Film obsahuje více než 500 scén, které byly vytvořeny za pomoci počítačové grafiky s využitím programu Cerbero.\n\nSaša Akimov, patnáctiletý kadet hudebního oddílu 333. pluku hraje na baskřídlovku s kapelou 21. června 1941 v městském parku v běloruském Brestu. O rodiče přišel ve španělské občanské válce. Jeho starší bratr zaslechne, že hraje falešně a pošle ho do pevnosti cvičit. I když sem tam proniknou do města zprávy, že se blíží německá invaze, nikdo tomu nevěří. Jediným skeptikem je velitel pluku Pjotr Gavrilov, kterého soudruh Weinstein obviňuje za šíření poplašných zpráv proti spojencům (Německo bylo do vypuknutí války de facto sovětským spojencem dle paktu Ribbentrop-Molotov). Gavrilov správně poukazuje (jak se později ukáže) na závažné nedostatky v obraně a organizaci.\n\nMěsto žije svým poklidným životem, v biografu se promítají filmy, které vozí Kolja. Ten je zamilovaný do místní prodavačky Soni. Saša Akimov má také vyhlédlou dívku, Aňu Kiževatovovou, dceru důstojníka A. Kiževatova. Zrovna společně rybaří, když začne německý útok. Letadla bombardují pevnost i město a vypuká panika. Mnoho lidí se domnívá, že se jedná pouze o vojenské cvičení. Jsou vyvedeni z omylu teprve poté, když začnou explodovat bomby blízko budov. Dezorientovaná posádka prchá, než se několika velitelům podaří alespoň provizorně zformovat obranu. Kolja se Soňou jsou schováni v jedné z budov. Němci odpojili přívod vody a obsadili břehy řeky, což obráncům nedává mnoho šancí. Saša se rozhodne přidat se k obráncům. Následují dny urputných bojů, masakru civilistů, německých snah o dobytí pevnosti a tvrdého odporu sovětských vojáků. Situace se jeví beznadějná. Saša se vydá pátrat po Ani, která se nevrátila. Nalezne ji v jedné z budov a přikáže jí, aby tam na něj počkala, musí předat vzkaz izolované jednotce majora Gavrilova o plánovaném protiútoku. Protiútok je německými silami snadno odražen a zbytek sovětských vojáků ustupuje zpět. Saša bere Aňu k její rodině, Kiževatov se ženou se již domnívali, že je mrtvá. Němci dávají obráncům ultimátům, aby se vzdali. Vysílají propagandistické hlášení, v němž označují svůj útok za osvobozování SSSR od bolševismu. Slibují nový a lepší život. Velitel Kiževatov přesvědčí svou družku, aby odešla s ostatními ženami, dětmi a zraněnými do německého zajetí. Tam existuje malá šance na přežití, v pevnosti by je čekala jistá smrt. Velitelé si již uvědomují bezvýchodnost situace. Vědí, že Rudá armáda je pod německým tlakem na ústupu a že jim nepřijde na pomoc. To ostatně potvrdil i jeden z německých zajatců a sestřelený sovětský pilot.\n\nSaša doprovází Aňu a odchází s ostatními do zajetí, ale v lese se mu podaří uprchnout zpět do pevnosti. Německé jednotky postupují do pevnosti a likvidují izolovaná ohniska odporu. Počínají si velmi brutálně. Budovy, kde se ukrývají mimo vojáků také ženy a zranění, kteří se odmítli vzdát, vypalují plamenomety. Ty, kterým se podaří přežít toto peklo, berou Němci do zajetí. Německý důstojník pátrá po politických komisařích a Židech. Jefim Alexejevič Fomin je odváděn do zajetí. Když zaslechne německého velitele, který se shání po komisařích, přihlásí se, ačkoli by snad mohl zajetí přežít. Jeho hrdost mu však nedovolí zachovat se zbaběle. Pohrdavě odpoví, že je komisařem, komunistou a Židem zároveň. Je odveden ke zdi a okamžitě zastřelen. Kolja (přítel Soni, který se bojácně ukrýval před bojem, dokud jej Němci nedopadli) dostane od jednoho německého důstojníka za úkol posbírat z uniforem mrtvých sovětských vojáků odznaky. Když narazí mezi těly i na mrtvou Soňu, uvědomí si, že jeho budoucnost by za nic nestála. Do přilby s odznaky vloží nalezený granát a odpálí jej v blízkosti Němců. Poručík Andrej Mitrofanovič Kiževatov se odmítne vzdát a bojuje do poslední chvíle, než mu dojde munice.\n\nZávěrem filmu Saša Akimov (který válku přežil) jmenuje osudy velitelů, kteří po válce obdrželi vyznamenání (často posmrtně). Major Gavrilov přežil a byl vyloučen z Komunistické strany Sovětského svazu, teprve v roce 1957 byl rehabilitován a odměněn titulem „Hrdina Sovětského svazu“. Týž titul obdržel i poručík Kiževatov. Jefim Alexejevič Fomin obdržel posmrtně „Leninův řád“.\n\nFilm se nejprve promítal neveřejně v Brestu a Moskvě 22. června 2010 (výročí napadení SSSR Německem). V říjnu 2010 bylo oficiálně zahájeno jeho promítání v kinech v Bělorusku a v listopadu téhož roku poté i v Rusku. Setkal se s kladným přijetím u kritiky , ačkoli někteří historikové (např. Alexej Isajev či Mark Solonin) upozornili na některé historické nepřesnosti ve filmu. Dle tisku se film líbil i ruskému premiérovi Vladimiru Putinovi a prezidentu Dmitriji Medveděvovi.\n\n\n"}
{"id": "851694", "url": "https://cs.wikipedia.org/wiki?curid=851694", "title": "Smrk Maximovičův", "text": "Smrk Maximovičův\n\nSmrk Maximowičův (\"Picea maximowiczii\") je druh jehličnatého stromu původem z Japonska.\n\nJedná se o strom, který dorůstá až 30 m výšky a průměru kmene až 1 m.. Borka je šedohnědá. Větvičky jsou světle šedohnědé, lysé a rýhované. Jehlice jsou na průřezu čtyřhranné, asi 1−2 cm dlouhé a 1 mm široké na průřezu, na vrcholu špičaté, temně zelené barvy. Samčí šištice jsou válcovité, bledě hnědé. Samičí šišky jsou za zralosti hnědé, převislé, podlouhlé až válcovitě podlouhlé, asi 4–7 cm dlouhé a asi 1,5–2 cm široké. Šupiny samičích šišek jsou za zralosti okrouhlé až obvejčité, celokrajoné, asi 7–13 mm dlouhé a široké. Semena jsou šedohnědá, asi 4 mm dlouhá a 2 mm široká, křídla jsou obvejčitá, bledě hnědá, asi 6–8 m dlouhá a 3–4 mm široká.\n\nEndemit hor ostrova Honšú v Japonsku, znám z pohoří okolo Chichibu, pohoří Yatsugatake a hory Senjogatake, kde roste v nadmořských výškách 1100-2000 m. Také udáván z horských lesů hory Fudži. Ve volné přírodě to je ohrožený druh stromu. Druh byl pojmenován po Karlu Maximovičovi (rusky: Карл Иванович Максимович), což byl kurátor herbáře v Petrohradu.\n\nPěstován jako okrasný strom. Ve střední Evropě se s ním setkáme jen výjimečně, především v dendrologických sbírkách. V České republice je udáván z Průhonic.\n"}
{"id": "851695", "url": "https://cs.wikipedia.org/wiki?curid=851695", "title": "Val (Radyňská vrchovina)", "text": "Val (Radyňská vrchovina)\n\nVal (435 m n. m.) je jedním z nejvyšších vrcholů města Plzně. Někdy je nazýván nesprávně Valík, ačkoliv tento název spíše přísluší, i když neoficiálně vedlejšímu vrcholu (398 m n. m.) ležícímu asi 700 metrů jihozápadně nebo pro této oblasti obecně jako místní název. Dle označení Valík byl pojmenován i kopcem procházející dálniční tunel zprovozněný v roce 2006.\n\nVrchol Val je tvořen metabazaltem (spilitem), níže, převážně na západní straně směrem k řece Úhlavě fylitickými břidlicemi kralupsko-zbraslavské skupiny svrchního proterozoika, na severovýchodě pak vrchol tvoří sprašové hlíny pleistocénu, na jihovýchodě pak kvartérní deluviální hlinitokamenité a hlinitopísčité sedimenty. Na západním svahu se vyskytuje rovněž v severojižním směru žilný leukogranit, porfyr či porfyrit.\n\nNa východním svahu býval spilitový lom, který byl na přelomu 60. a 70. let 20., století zavezen odpadky a popílkem z hrudkoven v Ejpovicích. Poblíž se nachází telekomunikační stožár společnosti Telefónica Czech Republic, a. s. Na západních svazích nad řekou Úslavou byly již před 2. světovou válkou zakládány chaty, později se tato chatová oblast rozšířila i severním směrem.\n\nNa vrchol přímo nevede cesta. Nejsnazší přístup je z východní strany. Prochází tudy ze severu asfaltová cesta od hřbitova v Černicích, která se stáčí u dálnice D5 k východu a končí u trafostanice vyústěním do silnice z Plzně-Černic do Štěnovic. Přístup k vrcholu je z této cesty možný podél lesa kolem z dálky viditelného telekomunikačního stožáru.\n\nNázev Val patrně odkazuje na protáhlý tvar svého vrcholu. V polovině 18. století je vrchol zkomoleně nazýván Ball Berg, později Na Valích. Na novějších mapách (zhruba od poloviny 19. století) je vrchol označován již Val.\n"}
{"id": "851708", "url": "https://cs.wikipedia.org/wiki?curid=851708", "title": "Everett Community College", "text": "Everett Community College\n\nEverett Community College je městská vysoká škola v Everettu, v americkém státě Washington. Každý rok se na ní vzdělává přes 20 tisíc studentů, z nichž většina obývá hlavní kampus na severu města Everett. Dále škola provozuje sedm vzdělávacích center na jiných místech okresu Snohomish.\n\nJako dvouletá vysoká škola nabízí EvCC titul \"associate\" v oblastech umění a věd, vědy, obchodu, aplikované vědy, technického umění, výtvarného umění a obecného vzdělávání. Dále nabízí certifikáty ve zhruba třiceti různých technických a kariérních oborech. Škola také zařizuje svým studentům praxi.\n\nDíky tomu, že části školy je Univerzitní centrum severního Pugetova zálivu, mohou zdejší studenti získat i bakalářský nebo magisterský titul ve zhruba 25 programech.\n\nHlavní kampus školy se nachází na 47 akrech v severním Everettu, konkrétně na adrese 2000 Tower Street, v blízkosti golfového hřiště Legion Memorial Park. Nachází se na něm čtrnáct budov se třídami a laboratořemi, z nichž každá nese jméno jiného vrcholku Kaskádového či Olympijského pohoří.\n\nV roce 1999 škola na kampusu otevřela moderní technické vzdělávací centrum Shuksan Hall pojmenované po hoře Mount Shuksan. Nejnovější budovou na kampusu je však Whitehorse Hall z ledna 2007, jenž je pojmenována po Whitehorse Mountain a na 8 200 m² poskytuje domov fyzikálním, vizuálně uměleckým a žurnalistickým programům. Budova patří do desetiletého plánu expanze, stejně jako Gray Wolf Hall, vzdělávací centrum z jara 2009, jehož stavba stála 40 milionů dolarů.\n\nDále má škola zbrusu nové fitness centrum, jehož stavba stála 19,5 milionu dolarů. Nachází se nedaleko hlavního kampusu a nahradilo starou tělocvičnu z roku 1958. S výměrou 4 600 m² bylo otevřeno v lednu 2011.\n\nKromě hlavního kampusu nabízí EvCC vzdělávání také na vedlejším kampusu v Monroe, na technické škole letecké správy na Painově letišti, školu kosmetologie v Marysville a na několika dalších místech v okrese.\n\nŠkola byla založena roku 1941, nejprve jen v budově místní základní školy. Svůj kampus přesunula na nynější místo v roce 1958.\n\nSvým studentům nabízí škola jedenáct sportovních programů, mezi něž patří baseball, softball, basketbal, fotbal, přespolní běh, volejbal a atletika. Školními barvami jsou červená a bílá, maskotem je Trojan.\n"}
{"id": "851713", "url": "https://cs.wikipedia.org/wiki?curid=851713", "title": "Otrava hřibem satanem", "text": "Otrava hřibem satanem\n\nOtrava hřibem satanem patří ke zřídkavým, ale obávaným houbovým otravám. Její průběh se projevuje silným dlouhodobým zvracením, které provází dehydratace a vyčerpání organismu – obvykle však nekončí smrtí. Jedovatost houby byla zdokumentována v době Haralda Othmara Lenze, který satan jako první odborně popsal (a rovněž se jím společně s dalšími třemi osobami otrávil).\n\nHřib satan (\"Boletus satanas\") je poměrně vzácná houba, která se vyskytuje prakticky jen v teplých oblastech (především nížiny, maximálně pahorkatiny) na vápenitém podkladě pod listnatými stromy.\n\nJedná se o největší hřib, který roste na území bývalého Československa, lze jej poznat podle bílého (či velmi světlého) klobouku, červených pórů a zavalitého třeně, který je červeně nebo červenožlutě zbarven a jehož povrch kryje červená síťka.\n\nOd nejbližších příbuzných (ale rovněž zasyrova jedovatých) druhů jako je hřib nachový nebo hřib Le Galové jej odlišuje celková mohutnost a typický zápach starých plodnic, který bývá popisován jako hnilobný a přirovnáván k mršině, zpoceným nohám, hnijící cibuli, zkaženému masu nebo zkaženému zelí. Mladé plodnice nepáchnou, jejich vůně je běžná, houbová, může být kořenitá a připomínat pestřec. Satan není hořký, chuť je v mládí mírná, příjemná, popisována bývá i jako nasládlá až oříšková, pouze u starých exemplářů je nepříjemná.\n\nVelmi často dochází k tzv. nepravým (psychosomatickým) otravám, kdy postižený pozřel houbu, na základě netypických chuťových vlastností (obvykle hořkost) se domníval, že šlo o jedovatého satana, v nemocnici ohlásil otravu hřibem satanem a po ošetření byl odeslán zpět domů.\n\nV těchto případech jde obvykle o hřib žlučový (\"Tylophyllus felleus\") lidově zvaný hořčák, který řada houbařů mylně považuje za hřib satan. Ze záměn připadají v úvahu (ať už z důvodu vzhledu nebo lidových pověr) tyto houby:\n\n\nVelmi vzácná xanthoidní (odbarvená) forma, hřib hlohový (\"Boletus crataegi\") neboli hřib satan hlohový (\"Boletus satanas\" f. \"crataegi\"), se vyznačuje bílým či velmi světlým kloboukem, žlutými rourkami a žlutým třeněm. Podobný vzhled má i nejedlý (hořký) hřib medotrpký (\"Boletus radicans\") a jedlý, ale zákonem chráněný hřib Fechtnerův (\"Boletus fechtneri\"). Je proto vhodné se všem hřibům s bílým kloboukem a žlutým třeněm vyhýbat.\n\nHlavní podíl na otravách má obsah dlouho neznámé toxické termolabilní (tj. teplem rozložitelné) látky, kterou rozkládá zahřívání na 100 °C po dobu 20 minut. Tato látka byla izolována a roku 1991 popsána a pojmenována jako bolesatin. Chemicky se jedná o glykoprotein, který je relativně termostabilní a rezistentní vůči hydrolýze proteolytickými enzymy.\n\nDále byly zjištěny toxiny, které se teplem nerozkládají, jako například indolové deriváty (psychotoxin) a stopy muskarinu. Satan však nelze v žádném případě doporučit ke konzumaci ani po tepelném zpracování.\n\nOtravu způsobí požití syrové (případně nedostatečně tepelně zpracované) houby, stačí ochutnat malé množství. Bouřlivé zvracení vyvolá kousek o objemu ořechu. Potíže dokážou vyvolat i výpary ze syrové houby v uzavřené místnosti. Popsán byl i případ, kdy otravu provázenou dvouhodinovým zvracením a celodenními bolestmi břicha způsobilo jen ochutnání kousku syrové houby bez spolknutí dužniny.\n\nOtravu lze charakterizovat jako úporné a silné žaludeční a střevní obtíže provázené silnou dehydratací organismu – gastroenterodyspeptický syndrom. První příznaky se objevují 30–120 (240) minut po požití. Poté nastává silné zvracení, které může trvat až 6 hodin. Provází jej celkové vyčerpání organismu a dehydratace. Úmrtí však na území bývalého Československa nebyla zaznamenána (přinejmenším do roku 1980).\n\nJako první pomoc je vhodné vypít větší množství slané vody, následně je třeba vyhledat lékařskou pomoc. Léčba spočívá ve vypumpování žaludku, další postup závisí na stavu pacienta – někdy je třeba doplnit minerální látky.\n\nÚčinky satanu vyzkoušel se svým asistentem roku 1831 mnichovský profesor Harald Othmar Lenz, který jako první houbu odborně popsal. Vědecké jméno \"Boletus satanas\" (německy Satanpilz, do češtiny přeloženo jako hřib satan) mu dal právě na základě této zkušenosti (pozn.: zpracováno podle překladu Jana Bezděka). 12. září 1830 se vypravil s přítelem – studentem medicíny Karlem Salzmannem – na houby. Mimo jiné našli plodnice satanu, které ho obzvlášť zaujaly, protože v dílech předchozích badatelů nebyl tento druh zaznamenán.\n\nNásledujícího dne v 10 hodin ráno ochutnal kousek čerstvé houby, který rozkousal, ale vyplivl. V 11:30 se dostavil pocit, který již nikdy v životě nepoznal – přirovnával jej k mrtvici a vzpamatoval se z něj až po několika minutách. Lenz se domníval, že jeho stav způsobilo nachlazení při sběru hub. V 16:30 pokračoval v bádání, opět ochutnal kousek houby. V 19. hodin nastoupila malátnost a zvracení, znovu před 20. hodinou a opakovalo se do 22. hodiny alespoň 20×. Nucení ke zvracení přicházelo znenáhla, v mezičasech Lenz téměř nepozoroval nevolnost. Poslední zvracení se dostavilo kolem 22. hodiny a před 2. hodinou ranní se již cítil mnohem lépe. Poté však přišla extrémní slabost, při které dokázal jen s velkými obtížemi vstát a chodit. Léčil se pitím olivového a lněného oleje, ještě následujícího dne byl vysílen a teprve třetí den se cítil zdravý.\n\nBěhem večera 13. září, kdy Lenz začal pozorovat první příznaky otravy, jej o 21. hodině navštívil Karel Salzmann. Sdělil mu, že jednu zdravou plodnici oloupal, zbavil rourek, nakrájel a připravil na másle společně se slaninou, cibulí, moukou a trochou vody. Tento pokrm snědl s brambory s máslem. Ve 22 hodin postihlo Salzmanna zvracení, které se opakovalo alespoň 30×. Když zvracení začalo, neměli ještě oba muži tušení, že je způsobeno houbou a Salzmannovu nevolnost si vysvětlovali přejedením a znechucením z Lenzových obtíží.\n\nTeprve když se dozvěděli, že podobné potíže potkaly i dámu, která společně s Lenzem večeřela i služku, která z pokrmu také část snědla, spojili si otravu s houbou. Salzmanna, který byl stižen nejhůře, se snažili léčit olivovým olejem, týmž s přídavkem drceného dřevěného uhlí, ale bez výsledku. Vyčerpaného pacienta Lenz s pomocí ranhojiče Hauna dále léčil podáváním oleje a mléka, ale vše bylo zvráceno. Tep byl sotva znatelný, tělesná teplota klesala a celé tělo jej velmi silně bolelo. Dostavily se i bolestivé křeče, silné krvavé průjmy, ale vědomí neztratil. Hodinu po půlnoci dorazil přivolaný lékař Richter z Valtershausenů, ráno ještě člen lékařské rady, Kerst z Gothy.\n\nTi pokračovali v kúře z mléka a oleje, obkládali pacientům tělo vařeným lněným semenem a podávali klystýry z heřmánku, lněného oleje, mandlového oleje a ze slizu vařeného lněného semene. Lenzovi se druhého dne dařilo lépe, Salzmann stále zvracel i medikamenty – olej, mléko, odvar z ovesných krup i mandlové mléko. Přesto se zdálo, že krom mandlového mléka tyto léky pomáhaly. Poté každou hodinu dostával lžíci emulze z mandlového oleje, arabské klovatiny a opia, která pozvolna mírnila náchylnost ke zvracení. To definitivně přestalo po podání rýže uvařené v kuřecí polévce.\n\n15. září (o dva dny později) dokázal Salzmann vstát a tři hodiny vydržet mimo postel, 16. září se mu začala vracet chuť, již nepotřeboval ležet a začal dobře spát. 17. září byl schopný vyjít mimo dům a o den později už mohl chodit i po několik hodin. Stále však pozoroval celkovou slabost, která odezněla až po 2–3 týdnech.\n\nKrombholz, který patřil k nejvýznamnějším mykologům první poloviny 19. století, se s hřibem satanem poprvé setkal v Praze na trhu přímo pod okny domu, ve kterém bydlel (zpracováno podle překladu Jana Bezděka). Prodavač nabízel tyto plodnice společně s hřibem královským a doporučoval jej ještě více. Krombholz ochutnal malý kousek klobouku a na doporučení prodavače koupil všechny plodnice a předal jej kresliči Šírovi, aby je zaznamenal. Za hodinu začal pozorovat mírnou závrať a nevolnost. Tu dočasně zahnalo několik kapek Hoffmannského lihu, takže nepátral po jejím původu.\n\nNa zpáteční cestě navštívil kresliče, kterého zastihl v posteli. Měl silné bolesti břicha a zvracel krev – ochutnal větší kousek houby. Po návratu domů zastihl svého písaře, jak zápasil s mdlobami, závratí a nevolností – taktéž ochutnal kousek. Ještě hůř se dařilo prosektorovi, který si v Krombholzově nepřítomnosti jednu houbu vzal a asi 50 gramů připravil na másle k obědu. Do 19. hodin se cítil dobře, poté cítil mírnou bolest břicha. Večer požil asi 3 kousky syrové houby (asi 4 gramy) a cítil poté pálení v jícnu, o hodinu později horkost po celém těle, na hlavě, čele a zádech vyvstal pot a přidalo se i bušení srdce. Následovala těžkost na prsou, nedostatek vzduchu, ještě výraznější škrábání a pálení jícnu a zemdlelost, že se nedokázal ani postavit. Dále se připojila závrať, nevolnost, úzkost, mžitky před očima, výpadky sluchu, hučení v uších a prudké zvracení.\n\nProsektor se snažil pít studenou vodu, ale v bolestivých žaludečních křečích ji opět zvracel, asi 13–15× za hodinu. Objevovalo se mrazení v zádech, zvýšená citlivost břicha, tlukot srdce, vysychání úst, neuhasitelná žízeň a prudké zvracení všech přijatých tekutin. K půlnoci se objevily záchvaty zuřivosti, a krev ve zvratcích i stolici. Pacient byl léčen potíráním břicha směsí oleje s blínovým výtažkem, obklady z hořčičné mouky a podáván mu byl ječný odvar. Obtíže začaly ustupovat a k ránu dokázal na několik hodin usnout. Rekonvalescence probíhala velmi pomalu a obtížně. Dlouho pociťoval nevolnost, silné bolesti břicha, odpor k nápojům i studenému vzduchu. Myšlenka na houbový pokrm vzbuzovala nevolnost déle než měsíc po události.\n\nDále se z téhož exempláře houby otrávil Krombholzův posluchač chirurgie, který ochutnal asi 2 gramy vážící kousek. Hodinu poté nastoupila nevolnost, svírání hrdla, zvracení a svírání žaludku, střídala se horkost a mrazení. Podáván byl vinný ocet a voda, obojí zpočátku pacient zvracel. Druhý den přetrvávala malátnost a pouhá vzpomínka na houby opět působila nevolnost.\n\nOtravu zažil i český mykolog František Smotlacha v roce 1908 po ochutnání kousku plodnice – uvádí, že z otravy se zotavil večer téhož dne, co houbu ochutnal.\n\nOtravy podobného typu – v některých případech s lehčím průběhem – mohou vyvolat i další hřiby příbuzné se satanem (obvykle jsou zároveň vzhledově podobné), například:\n\nProkazatelně jedovaté a působící otravu typu hřibem satanem jsou hřib satanovitý a hřib nachový. O průběhu otravy hřibem nachovým detailně referoval Karel Krejčík v roce 1940: Dvě hodiny po konzumaci kousku syrové dužniny o rozměrech zhruba poloviny palce se dostavila nevolnost. Později nastalo zvracení, které se opakovalo asi 20× v krátkých intervalech. Otravu provázel studený pot na čele, malátnost a silná tělesná slabost. Tři dny trvaly těžké vodnaté průjmy, chuť k jídlu se vrátila po pěti dnech. Téměř identicky (jen s nástupem symptomů do hodiny po požití) popsal z vlastní zkušenosti průběh otravy po požití 15–20 g houby francouzský mykolog Victor Piane.\n\nSymptomy nevolnosti a zvracení po požití nedostatečně upravených plodnic bývají rovněž uváděné v souvislosti s hřibem kovářem (\"Boletus luridiformis\"). Názory odborníků v tomto ohledu zatím nejsou jednotné. Podle některých neobsahuje kovář jedovaté látky a potíže působí výlučně velmi hutná a těžko stravitelná dužina (která je i důvodem velmi nízké červivosti tohoto druhu).\n\nPředevším podle starší literatury však mnohé modrající hřiby obsahují podobnou zvracení vyvolávající látku jako satan, jen ve výrazně nižší koncentraci. Řazeny do této skupiny bývají hřib kovář, hřib koloděj, hřib kříšť a hřib medotrpký.\n\n"}
{"id": "851719", "url": "https://cs.wikipedia.org/wiki?curid=851719", "title": "Kim Hjon-a", "text": "Kim Hjon-a\n\nKim Hjon-a (* 6. června 1992) je jihokorejská idolka, zpěvačka, textařka, tanečnice, rapperka, návrhářka, modelka a v letech 2009–2016 členka korejské dívčí hudební skupiny 4Minute pod vydavatelstvím Cube Entertainment. Je také bývalá členka populární dívčí skupiny Wonder Girls. Vystudovala Korea High School of Music and Arts.\n\n"}
{"id": "851732", "url": "https://cs.wikipedia.org/wiki?curid=851732", "title": "Vratislav Fikejz", "text": "Vratislav Fikejz\n\nVratislav Fikejz je bývalý český fotbalista a fotbalový trenér.\n\nV československé lize hrál za SK Slavia Praha, SK Polaban Nymburk, SK Čechie Karlín a SONP Kladno. Se Slavií získal v letech 1941 a 1942 dvakrát ligový titul.\n\nV roce 1966 byl trenérem Slavie.\n\n"}
{"id": "851734", "url": "https://cs.wikipedia.org/wiki?curid=851734", "title": "Josef Lemberk", "text": "Josef Lemberk\n\nJosef Lemberk (1920 Praha – ?) byl český fotbalový záložník.\n\nV československé lize hrál za SK Slavia Praha. Nastoupil v 1 ligovém utkání. Se Slavií získal v roce 1941 ligový titul.\n\n"}
{"id": "851735", "url": "https://cs.wikipedia.org/wiki?curid=851735", "title": "4Minute", "text": "4Minute\n\n4Minute (korejsky:포미닛) je pětičlenná jihokorejská dívčí hudební skupina založená v roce 2009 vydavatelstvím Cube Entertainment. Členky skupiny jsou Nam Ji-hyun (남지현), Heo Ga-yoon (허가윤), Jeon Ji-yoon (전지윤), Kim Hyun-a (김현아) a Kwon So-hyun ( 권소현). Dívky vydaly svůj první singl 15. června 2009 a své první vystoupení udělaly 18. června 2009 na \"M! Countdown\".\n\n4Minute vydaly jedno korejské plné album, tři korejské mini-alba, jedno japonské album, šest japonských singlů a několik korejských singlů. Skupina debutovala v červenci 2009 se svým prvním singlem \"Hot Issue\". Své první japonské album, \"Diamond\", vydaly v prosinci 2010 a své první korejské album, \"4MINUTES LEFT\", v roce 2011.\n\n20. ledna 2011 byla skupina oceněna na 20. předávání cen Seoul Music Awards. 6. února 2011 obdržela cenu Billboard Japan Music Awards.\n"}
{"id": "851736", "url": "https://cs.wikipedia.org/wiki?curid=851736", "title": "Úmoří Baltského moře", "text": "Úmoří Baltského moře\n\nÚmoří Baltského moře patří k hlavním úmořím v Evropě a je součástí úmoří Atlantského oceánu. Tvoří je oblast, ze které do Baltského moře přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními úmořími. Na jihu je to úmoří Černého moře, na západě úmoří Severního moře resp. úmoří Kattegatu a úmoří Skagerraku, na severozápadě úmoří Norského moře, na severu úmoří Barentsova moře, na severovýchodě úmoří Bílého moře a na východě povodí Kaspického moře. Nejvyšším bodem úmoří je s nadmořskou výškou 2654,6 m Gerlachovský štít v Tatrách.\n"}
{"id": "851740", "url": "https://cs.wikipedia.org/wiki?curid=851740", "title": "Euro Hockey Tour 2012/2013", "text": "Euro Hockey Tour 2012/2013\n\nEuro Hockey Tour 2012/2013 byl 17. ročník hokejových turnajů Euro Hockey Tour.\n\nTurnaj proběhl od 7. do 10. listopadu 2012.\n\nTurnaj proběhl od 13. do 16. prosince 2012.\n\nTurnaj proběhl od 6. do 10. února 2013.\n\nTurnaj proběhl od 25. do 28. dubna 2013.\n"}
{"id": "851746", "url": "https://cs.wikipedia.org/wiki?curid=851746", "title": "José Vianna da Motta", "text": "José Vianna da Motta\n\nJosé Vianna da Motta (22. dubna 1868, São Tomé – 1. června 1948, Lisabon) byl portugalský klavírista a hudební skladatel.\n\nVianna da Motta studoval klavír a kompozici v letech 1875 až 1881 na \"Conservatorio Nacional de Música\" v Lisabonu. V roce 1882 se přestěhoval do Berlína, kde se vzdělával u Xavera a Philippa Scharwenků, od roku 1885 u Liszta ve Výmaru (patřil k jeho posledním žákům) a v roce 1887 u Hanse von Bülowa ve Frankfurtu.\n\nPoté vystupoval jako klavírista a v období 1915 až 1917 byl nástupcem Bernharda Stavenhagena na konzervatoři v Ženevě. V letech 1919 až 1938 vedl lisabonskou \"Conservatorio Nacional\".\n\nMezi jeho známé skladby patří symfonie \"Patria\", opus 13, díla pro klavír a orchestr a sólové klavírní skladby.\n\nByla publikována jeho korespondence s Busonim a jeho vzpomínky na Hanse von Bülowa.\n\n\n"}
{"id": "851748", "url": "https://cs.wikipedia.org/wiki?curid=851748", "title": "Little Mix", "text": "Little Mix\n\nLittle Mix je britská čtyřčlenná dívčí hudební skupina založená v roce 2011. Členky jsou Perrie Edwards, Jesy Nelson, Leigh-Anne Pinnock, Jade Thirlwall.\n\nSkupina vznikla v osmé sérii britského \"X-Factoru\", kde se stala vůbec první skupinou, která tuto soutěž vyhrála. Po výhře vydaly svůj první singl, předělávku \"Cannonball\" od Damiena Riceho, který se stal 1. v Britské hitparádě. Jejich druhý singl \"Wings\" z jejich debutového alba \"DNA\" také skončil na prvním místě v Británii.\n\nJako první dívčí kapela měla singl 1. po dobu tří týdnu v Británii. Byl to megahit \"Black Magic\" ze studiového alba Get Weird. V roce 2015 vyhráli cenu Teen Choice Awards: Breakout Artist.\n\nV roce 2011, Edwards, Nelson, Pinnock a Thrilwall úspěšně prošly castingem jako solistky v osmé řadě britského X-Factoru, ale neprošly první výzvou v bootcampu. Přesto se však porotci rozhodli jim dát další šanci v kategorii skupin. Byly rozděleny do dvou kapel – Edwards, Nelson a další dvě dívky ve skupině Faux Pas a Pinnock a Thirlwall s další dívkou do skupiny Orion, ale ani jedna neprošly do dalšího kola 'Domy porotců'. Později se porotci rozhodli znovu zavolat dvě dívky z každé skupiny a vytvořili novou skupinu, později pojmenovanou Rythmix, kterou poslali přes Domy porotců do živých přenosů.\n\nV první Live Show 8. 10. 2011 vystupovaly, pod vedením své mentorky Tulisy Contostavlos, s písní <nowiki>\"Super Bass\"</nowiki> od raperky Nicki Minaj. Jejich vystoupení bylo velmi úspěšné, dokonce je porotce Gary Barlow označila za <nowiki>\"</nowiki>nejlepší dívčí skupinu, která kdy byla v X-Factoru.<nowiki>\"</nowiki> 26. 10. 2011 Rythmix oznámily, že musí změnit své jméno, protože jistá Brightonská dětská hudební charita se jmenuje stejně. 28. 10. 2011 bylo oznámeno, že se skupina přejmenovala na <nowiki>\"</nowiki>Little Mix<nowiki>\"</nowiki>.\n\n20. listopadu 2011 se Little Mix staly první dívčí skupinou, která kdy prošla do 7. Live Show. Na prolomení kletby toho, že skupiny nevyhrávají získaly pozitivní ohlasy. Během semifinále vystupovaly s písněmi 'You Keep Me Hangin' On' od The Suprems (za níž byly zkritizovány porotce Louisem Walshem a porotkyní Kelly Rowlandovou) a 'If I Were A Boy' od Beyoncé, za kterou se jim dostalo chvály.\n\n11. prosince Little Mix vyhrály X-Factor a staly se tak první skupinou vůbec a také první dívčí skupinou, které se to podařilo. Jejich vítězná píseň byl cover Cannonball od Damiena Rice, který byl vydán k digitálnímu stažení 11. 12. 2011 a v CD forma 14. 12. 2011. \"The Xtra Factor: Cesta vítěžů\" byla v televizi na televizním kanále ITV2 17. 12. 2011. Jejich debutový single se dostal do první příčku UK Singles Chart 18. 12. 2011.\n\nPřed vydáním jejich prvního alba, skupina udělala cover – acappela verzi písně \"End of Time\" od Beyoncé a nahrála ho na YouTube. Tento cover byl velmi chválen, zejmána pro jejich vzájemnou harmonii. Později v srpnu, vydaly další cover na píseň \"We Are Young\" od Fun. ft.Janelle Monae, který opět obdržel pozitivní ohlas pro jejich harmonii.\n\n6. června se v show Alan Carr: Chatty Man objevil útržek jejich debutového singlu <nowiki>\"</nowiki>Wings\" před tím, než byl v srpnu vydán. Little Mix poprvé se svým debutovým singlem \"Wings\" vystupovaly 1. července na \"T4 on the Beach\". Jejich singl se dostal na první příčku v UK Singles Chart. V česku tento singl dosáhl 91. místa. 31. srpna 2012 vyšla jejich autobiografie pojmenovaná \"Ready to Fly\", vydaná Harper Collins. Druhý singl \"DNA\" byl vydán v říjnu 2012. V říjnu také jely na promo-tour do Austrálie. Jejich debutové album \"DNA\" bylo vydané 19. 11. 2012. Album dosáhlo jak v UK tak v Irsku #3, v Česku dokonce #2.\n\n3. února 2013 vydaly třetí singl z z alba \"DNA \"''Change Your Life\", které se umístilo jako č. 12 na UK Singles Chart. V březnu 2013 bylo oznámeno, že \"How Ya Doin'?\" bude vydáno jako jejich čtvrtý a poslední single z jejich debutového alba. 21. března oznámily, že jejich další singl \"How Ya Doin'?\" bude společně vydán s vítězkou cen Grammy Missy Elliott. V Česku tento singl dosáhl na 94. příčku.\n\nTour pro toto album byla od ledna do února 2013 měla 23 představení a proběhla pouze ve Spojeném království.\n\nV březnu 2013 bylo oznámeno, že pracují na jejich druhém albu. Chtěly, aby jejich albem znělo víc R&B. Nelson dodala: \"Já bych si přála, aby bylo víc taneční. Něco jako: 'Přijdete do klubu a chcete na tohle tancovat. Ne ten David Guetta zvuk, ale víc R&B – trochu jako spolupráce Eve a Gwen Stefani: \"Let Me Blow Ya Mind\".\n\n23. září 2013, \"Move\" byl poprvé předveden na BBC Radio 1. Tento singl vyšel 7. října a dostal se na 3. míto v UK charts a na 73. místo ve Slovensku.\n\n4. října skupina nahrála video na jejich oficiální YouTube stránku, že jejich druhé studiové album se bude jmenovat \"Salute\" a k předobjednání bude k dispozici 7. října. 7. října byl také oficiálně vydán jejich první singl z nového alba \"Move\". Album bylo vydáno 11. listopadu 2013 v UK a v USA 4. 2. 2014. Do toho alba se zapojily více psaním, než do svého debutu. a v UK se dostalo na 4. místo, v ČR ani na Slovensku se neumístilo. 21. listopadu 2013 vydaly jejich druhý singl \"Little Me\", protože má speciální zprávu a znamená pro ně hodně.\n\n5. dubna 2014 bylo oznámeno, že píseň \"Salute\" bude vydána jako třetí singl. Oficiální videoklip byl vydán 2. května 2014 a během 24 h mělo více než 1 milion zhlédnutí.\n\nTour pro toto album byla od května do července 2014 měla 20 představení a proběhla pouze ve Spojeném království, protože turné v Americe bylo zrušeno kvůli nahrávání jejich nového alba Get Weird.\n\nPro toto album bylo napsáno přes 100 písní, ale svůj hlavní singl byl napsán úplně poslední a byla to jejich poslední záchrana, protože si nemohly vybrat a žádný nebyl dost dobrý, když však poprvé uslyšely 'Black Magic' všechny se do něj okamžitě zamilovaly a vydali jej jako 1. singl z tohoto alba. Tento singl se dostal na 1. místo ve Spojenem Království a tam zůstal po dobu tří týdnů a tím se stal první singlem, který toto dokázal do singlu About You Now v roce 2007. V Česku se dostal na 29. místo a na 31. na Slovensku. S touto písní měli vystoupení na Teen Choice Awards v roce 2015 potom, co vyhráli cenu za breakout artist. 24. ledna měly holky vystoupení s touto písní na Brits Awards, kde byly nominovány na nejlepší britský singl a nejlepší britské video, bohužel ani v jedné kategorii nevyhráli.\n\n25. září vyšel jejich druhý singl Love Me Like You, holky tuhle písničku zpívali např. v Royal Albert Hall v prosinci 2015. Tato písnička se umístila #11 ve Spojeném království, #81 v Česku a #64 na Slovensku.\n\nCelé jejich album vyšlo 6. listopadu 2015. Album se dostalo na 13. místo v Billbord Top 100 a tak se staly 1. dívčí skupinou, která dosáhla 3 alb v top 15 zde. Album se umístilo #2 ve Velké Británi, zatímco v Česku a Slovensku se neumístilo vůbec. Oficiální album bez deluxe písní mělo 12 písní. Píseň Pretty Girls, která byla napsána pro toto album, do kterého se však nedostala, byla prodána Britney Spears.\n\n24. února vydali singl Secret Love Song se zpěvákem Jason Derulo. Tato píseň měla být věnována všem fadanouškům z LGBT komunity, s tím však Jason Durelo nesouhlasil, proto se v albu ještě nachází píseň Secret Love Song pt. 2, která je jim věnovaná na každém koncertě od Little Mix. Secret Love song se umístil na 6. místě ve Spojeném království, zatímco v Česku a na Slovensku opět nikoli.\n\nČtvrtý singl tohoto alba vyšel 15. dubna 2016 a spojily se na něm spolu se zpěvákem Sean Paul.Ve Spojeném království se umístil na 11. místě a v Čechách a na Slovensku opět nikoli.\n\nGet Weird tour probíhala od března do srpna 2016. Měla 60 představení a to ve Spojeném království, Austrálii a Evropě.\n\nPerrie Louise Edwards, narozena 10. července 1993, je ze South Shields (Tyne and Wear). Narodila se matce Debbie Duffyové a otci Alexandrovi Edwardsovi, má staršího bratra Jonnieho a mladší sestru Caitlin. Její první song v soutěži byl \"You Oughta Know\" od Alanis Morissette. Byla zasnoubena se Zaynem Malikem (bývalý člen skupiny One Direction), poté čelila kyberšikaně,protože si fanoušci One Direction mysleli že je její vina, že Zayn ze skupiny odešel. V srpnu 2015 zasnoubení Zayn zrušil. Nyní je ve vztahu s anglickým profesionálním fotbalistou Alexem-Oxlade Chamberlainem (Liverpool FC ). V roce 2018 poprvé zveřejnila fotku, kde lze vidět její jizva na břiše po operaci a její pihy, za které byla kdysi šikanována a povzbuzuje lidi, aby se za své jizvy a pihy nestyděli. V roce 2019 veřejně promluvila o tom, že trpí uzkostmi a panickými záchvaty, také se stala ambasodorkou charity pomáhající ženám s rakovinou prsu. V roce 2019 také měla spolupráci a vydala svou kolekci s obuvní značkou Superga.\n\nJessica Louise \"Jesy\" Nelson, narozena 14. června 1991, je z Romfordu (Londýn). Nelsonová se narodila svobodné matce, Janis, a má tři sourozence – sestru Jade a bratry Jonathana a Josepha. Předtím, než se připojila ke skupině, pracovala jako barmanka. Její první song v soutěži byl \"Bust Your Windows\" od Jazmine Sullivan. Před vznikem Little Mix si prošla kyberšikanou a bojovala, aby prošla \"X-Factorem\". Když Jesy přišla poprvé do X-Factoru (ještě bez ostatních), na twitteru se objevily hnusné zprávy o její váze. \"Bylo to těžké, když tam bylo tolik negativních komentářů,\" řekla novinářům Jesy. \"Ale mám teď ostatní z LM a ti jsou teď jako moje rodina. Za každý špatný komentář jsou tu stovky hezkých komentářů.\" Ostatní jí údajně nazvali 'Street Mix', protože ona je prostě cool. Na oficiálních stránkách X-Factoru přiznává, že miluje Nandos's (stejně jako Niall Horan) a moc ráda sleduje The Jeremy Kyle Show. Jako jediná z Little Mix uměla dělat BeatBox (nyní se to naučila i Perrie). V červenci 2015 se zasnoubila s Jakem Rochem z kapely Rixton. Později se rozešli. V roce 2019 ji vyšel dokument , který řeší cyber šikanu, kterou si Jesy prošla na počátku Little Mix a o jejím pokusu o sebevraždu v roce 2013 právě kvůli tomuto. Momentálně je ve vztahu s Chrisem Hughes.\n\nLeigh-Anne Pinnock, narozena 4. října 1991, je z High Wycombe (Buckinghamshire). Má dvě starší sestry, Sarah a Sian-Louise. Její rodiče se rozvedli v roce 2009. Leigh-Anne předtím, než našla úspěch s holkami (před vznikem skupiny), přerušila na rok studium a pracovala jako servírka v Pizza Hut. Její první song v soutěži byl \"Only Girl (In the World)\" od Rihanny. Leigh je z Little Mix nejlepší v rapu. Nyní je ve vztahu s Andrem Grayem. V roce 2019 poprvé veřejně promluvila o rasismu a o tom jak se na počátku Little Mix cítila neviditelná. V roce 2019 udělala kolekci se značkou Umbro a vytvořila vlastní značku plavek In'A'Sea'Shell. Od roku 2019 je oficiálně songwriter.\n\nJade Amelia Thirlwall, narozena 26. prosince 1992, je ze South Shields (Tyne and Wear). Narodila se svobodné matce Normě a žila se svým bratrem Karlem. Jako studentka se ve svém kraji účastnila mnoha pěveckých soutěží. Je blízká přítelkyně s vítězem 6. série \"X-Factoru\", Joem McElderrym, který je také z South Shields. Tito dva spolu dříve zpívali. Thirlwallová se účastnila i 5. série v roce 2008 a 7. série v roce 2010, byla ale vždy vyloučena. Od devíti let chodila na hudební školu, ale byla odmítnuta z bootcampu v X-Factoru, kvůli nedostatku důvěry. Nicméně, její odhodlání se vyplatilo, když se vrátila do X-Factoru v roce 2011, ačkoliv byla odmítnutá jako sólový zpěvák, dali jí dohromady spolu s ostatními členy z Little Mix. \"Bývala jsem 'šprt' školy a děti mi záviděly, protože jsem na tom byla lépe než všichni ostatní. Smály se mi, ale teď jsem tady.\" Jade měla přítele Bena, s kterým chodila 2 roky, po dobu show, v jednom rozhovoru ale řekla: \"Je to těžké a já bych pochopila, kdyby to na něj bylo moc, protože tohle a LM bude vždy na prvním místě.\" Často je přiřazována ke stylu Cheryl Cole, která je i s Beyoncé Knowlesovou jejím idolem. V roce 2019 spolu s Leigh-Anne Pinnock vyšla na horu Kilimanjaro pro charitu, veřejně promluvila o anorexii, kterou trpěla v době puberty a otevřela svůj vlastní bar 'Red Door' ve svém rodném městě South Shields. Od roku 2019 je oficiálně songwriter. Momentálně je nezadaná. \n\n\n"}
{"id": "851753", "url": "https://cs.wikipedia.org/wiki?curid=851753", "title": "Malý Sošov", "text": "Malý Sošov\n\nMalý Sošov ( , 763 m n. m.) je nevýrazná, částečně zalesněná hora v západní části Slezských Beskyd. Leží asi 3 km východně od Nýdku na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Hora se nachází v hlavním hřbetu pásma Čantoryje mezi Velkým Sošovem a Beskydským sedlem. Na severovýchodním (polském) úpatí hory se nachází osada Jawornik.\n\nNa vrchol lze vystoupit po hlavní hřebenové trase buď z Beskydského sedla, nebo z Velkého Sošova. Trasa je značena na české straně modře, na polské červeně (\"Główny Szlak Beskidzki\").\n\n"}
{"id": "851755", "url": "https://cs.wikipedia.org/wiki?curid=851755", "title": "Polycarp Pengo", "text": "Polycarp Pengo\n\nPolycarp kardinál Pengo (5. srpna 1944 Mwazye) je tanzanský římskokatolický kněz, arcibiskup arcidiecéze Dar es Salaam, kardinál.\nKněžské svěcení přijal 20. června 1971, další dva roky byl sekretářem biskupa diecéze Sumbawanga. Následující čtyři roky strávil na studiích na Accademia Alfonsiana při Papežské lateránské univerzitě v Římě (zde získal doktorát z teologie v roce 1977). Po návratu do vlasti přednášel v seminářích v městech Kipalapala a Segerea (zde byl také rektorem).\nDne 11. listopadu 1983 byl jmenovaný sídelním biskupem diecéze, hlavním světitelem při biskupském svěcení 6. ledna 1984 byl papež Jan Pavel II. V říjnu 1986 byl jmenovaný biskupem diecéze Tunduru-Masasi, v lednu 1990 se stal arcibiskupem-koadjutorem arcidiecéze Dar es Salaam. Řízení arcidiecéze se ujal 22. července 1992 (poté, co na tuto funkci vzhledem k dovršení kanonického věku rezignoval kardinál Laurean Rugambwa). Na jaře 1994 se účastnil biskupského synodu ve Vatikánu, který se věnoval církvi v Africe; byl členem sekretariátu synodu.\nPři konzistoři v únoru 1998 ho Jan Pavel II. jmenoval kardinálem. Dne 21. ledna 2007 byl zvolen předsedou Sympozia biskupských konferencí Afriky a Madagaskaru (SECAM).\n\n"}
{"id": "851758", "url": "https://cs.wikipedia.org/wiki?curid=851758", "title": "DNA (album)", "text": "DNA (album)\n\nDNA je debutové album britské dívčí hudební skupiny Little Mix. Album vyšlo 19. listopadu 2012 pod vydavatelstvím Syco. Skupina začala album nahrávat v prosinci 2011 a dokončila jej v září 2012. První singl z alba, \"Wings\", byl vydán 26. srpna 2012 a již první týden se jej prodalo přes 106,766 kopií.\n"}
{"id": "851759", "url": "https://cs.wikipedia.org/wiki?curid=851759", "title": "Vláda Maďarska", "text": "Vláda Maďarska\n\nVláda Maďarska (: \"Magyarország Kormánya\") je vrcholný orgán výkonné moci v Maďarské republice. Její postavení vymezuje maďarská ústava.\n\nSoučasnou vládu, sestavenou po parlamentních volbách v roce 2010, vede premiér Viktor Orbán a tvoří ji zástupci vítězné strany Fidesz a KDNP. Vláda získala 29. května 2010 důvěru parlamentu a téhož dny ji jmenoval prezident László Sólyom.\n"}
{"id": "851765", "url": "https://cs.wikipedia.org/wiki?curid=851765", "title": "Auckland City FC", "text": "Auckland City FC\n\nAuckland City FC (celým názvem Auckland City Football Club) je poloprofesionální novozélandský fotbalový klub z města Auckland založený v roce 2004. Domácí hřištěm je stadion Kiwitea Street s kapacitou 3 000 míst. V klubovém logu je lodní kotva a zkratka AC FC.\n\nMezi úspěchy tohoto klubu patří např. účast na MS klubů 2014 v Maroku, kde obsadil konečné třetí místo.\n\n"}
{"id": "851769", "url": "https://cs.wikipedia.org/wiki?curid=851769", "title": "Tajemný příběh z Ameriky", "text": "Tajemný příběh z Ameriky\n\nTajemný příběh z Ameriky je americký hororový televizní seriál vytvořený Shaunem Cassidy a výkonným producentem Samem Raimi. Seriál měl premiéru 22. září 1995 na CBS a byl zrušen již po první sezóně 11. července 1996.\n\nPříběh se odehrává ve smyšleném městě Trinity v Jižní Karolíně a sleduje život Caleba Templeho (Lucas Black) a místního šerifa Lucase Bucka (Gary Cole). Ačkoli se šerif zdá jako vlídný a charismatický, je to vražedný násilník, jež má nadpřirozené síly, které používá pro manipulaci s lidmi aby \"naplnil jejich potenciál\" a změnil směr jejich života (obvykle na zlý).\n\n"}
{"id": "851772", "url": "https://cs.wikipedia.org/wiki?curid=851772", "title": "Mike Heron", "text": "Mike Heron\n\nMike Heron (* jako James Michael Heron; 27. prosince 1942 Glasgow, Skotsko) je skotský zpěvák, kytarista a multiinstrumentalista. Navštěvoval školu George Heriot's School, kde jeho otec učil. V letech 1965–1974 byl členem skupiny The Incredible String Band. Své první sólové album s názvem \"Smiling Men with Bad Reputations\" vydal v roce 1971. Podílela se na něm řada významných hudebníků, jako byli Pete Townshend a Keith Moon z The Who, Dave Pegg, Simon Nicol, Dave Mattacks a Gerry Conway z Fairport Convention nebo John Cale.\n\n"}
{"id": "851773", "url": "https://cs.wikipedia.org/wiki?curid=851773", "title": "Markéta z Dampierre", "text": "Markéta z Dampierre\n\nMarkéta z Dampierre (, 1251 – 3. července 1285) byla vévodkyně brabantská a limburská.\n\nByla jednou z dcer flanderského hraběte Víta z Dampierre a Matyldy, dcery Roberta VII. z Béthune. Zdá se, že původně byla na základě papežského dispenzu zasnoubena s Petrem, synem bretaňského vévody Jana. Snoubenec roku 1268 zemřel a o pět let později se Markéta stala druhou manželkou vévody Jana Brabantského. Zemřela po třináctiletém manželství v létě roku 1285 a byla pohřbena ve františkánském kostele v Bruselu. Jan Brabantský ji přežil, osudnou se mu stala účast na turnaji, kde byl vážně zraněn. Na následky zranění zemřel a byl pohřben vedle Markéty. Jejich náhrobek byl zničen roku 1566.\n"}
{"id": "851774", "url": "https://cs.wikipedia.org/wiki?curid=851774", "title": "Argentinská Antarktida", "text": "Argentinská Antarktida\n\nArgentinská Antarktida (též Argentinské antarktické teritorium) je pojmenování části Antarktického kontinentu, kterou si nárokuje Argentina a považuje ji za součást svého území. Má tvar kruhové výseče, jejíž střed se nachází na jižním pólu a je vymezená 74. a 25. západním poledníkem. Její severní okraj je 60. rovnoběžka jižní šířky. Veškeré územní nároky na Antarktidu byly zmrazeny podepsáním smlouvy o Antarktidě, proto je i argentinský nárok pozastavený. Území Argentinské Antarktidy se částečně překrývá s Chilským antarktickým teritoriem a kompletně s Britským antarktickým územím. \n\nNa území Argentinské Antarktidy se nachází několik argentinských vědeckých a výzkumných stanic. Šest z nich je obýváno celoročně, dle sčítání lidu v roce 2010 zde žilo 230 osob (včetně dětí).\n\nCeloročně obývané stanice jsou:\n"}
{"id": "851776", "url": "https://cs.wikipedia.org/wiki?curid=851776", "title": "Tomáš Kučera", "text": "Tomáš Kučera\n\nTomáš Kučera může být:\n\n"}
{"id": "851777", "url": "https://cs.wikipedia.org/wiki?curid=851777", "title": "Reisalpe", "text": "Reisalpe\n\nReisalpe (1399 m n. m.) je nejvyšší hora Gutensteinských Alp. Leží mezi Lilienfeldem, Hohenbergem a Kleinzellem v okrese Lilienfeld ve spolkové zemi Dolní Rakousy. Nachází se ve stejnojmenném masivu na západním okraji pohoří. Hora je populárním cílem pro pěší turisty v létě a pro skialpinisty v zimě (nízké lavinové riziko). Poblíž vrcholu stojí socha Madony, nedávno zbudovaný vrcholový kříž a horská chata Reisalpen-Schutzhaus otevřená 9. října 1898. Pod vrcholem se dále nachází malá chatka Rakouské armády.\n\n"}
{"id": "851778", "url": "https://cs.wikipedia.org/wiki?curid=851778", "title": "Saw 7", "text": "Saw 7\n\nSaw 7 (originální titul: Saw 3D) je americko-kanadský hororový film z roku 2010, který režíroval Kevin Greutert. Formát filmu je 3D.\n\nVšichni přeživší Jigsawových brutálních her hledají spásu u Bobbyho Dagena, autora knihy \"„Příběh vítězství nad Jigsawem“\", který tvrdí, že útok Jigsawa také přežil. Mark Hoffman, který je Jigsawovým komplicem, ve vybírání obětí také nepřestává a právě Bobby bude další, kdo za své lži bude muset bojovat o život svůj i o život své manželky.\n"}
{"id": "851785", "url": "https://cs.wikipedia.org/wiki?curid=851785", "title": "Strážce tajemství", "text": "Strážce tajemství\n\nStrážce tajemství je nezávislý komediální drama film z roku 2001 s Evan Rachel Woodovou v hlavní roli. Premiéru měl v říjnu 2001 na Heartland Film Festivalu a do kin byl vržen 23. srpna 2002.\n\nČtrnáctiletá nadaná houslistka Emily Lindstromová odjíždí na letní soustředění, kde se má připravit na vystoupení s prestižním sanfranciským orchestrem. Dělá však i něco jiného - je Strážcem tajemství, která jí svěřují ostatní děti za 50 centů pod slibem, že je nikomu neprozradí. I ona sama jedno má - týká se Davida a jeho mladšího bratra Philipa ze sousedství. Jenže existuje tajemství, o němž se Emily raději nikdy neměla dovědět, protože ji přivede k poznání, že za všechno se musí platit - a zdaleka ne jen penězi.\n\n"}
{"id": "851787", "url": "https://cs.wikipedia.org/wiki?curid=851787", "title": "Zipfův zákon", "text": "Zipfův zákon\n\nZipfův zákon ( ) je označení pro pravidlo matematické analýzy jazyků, které zformuloval americký jazykovědec George Kingsley Zipf. Toto pravidlo, používané především v kryptografii, říká, že v každém textu, který je psán v přirozeném jazyce (tj. jazyce vzniklém přirozeným vývojem), existuje jisté rozdělení četnosti výskytu určitých slov a to od slova s nejvyšším výskytem, které má rank 1 až po rank n, který označuje slovo s nejmenším výskytem v daném textu a tyto četnosti mají tvar pravidelně klesající křivky. Za tuto distribuci pravděpodobně může kombinace syntaxe a sémantiky.\n\nV sociální geografii je tato mocninná funkce známá pod názvem pravidlo velikostního pořadí (měst) ( ) nebo Jacksonův zákon, v ekologii pod názvem Korčákův zákon ( ).\n\n\n"}
{"id": "851790", "url": "https://cs.wikipedia.org/wiki?curid=851790", "title": "Sungská kultura", "text": "Sungská kultura\n\nČínská říše Sung (960–1279) byla kulturně bohatý a kultivovaný stát. Sungská kultura byla charakteristická rozkvětem a pokrokem ve výtvarném umění, hudbě, literatuře i filozofii. Úředníci spravující zemi, vybíraní v přísných a rozsáhlých zkouškách, zaměřených především na znalost klasických konfuciánských filozofických textů, dosáhli nových výšek vzdělanosti, zatímco čínská literární kultura byla masově šířena mezi obyvatelstvo pomocí knihtisku a růstu gramotnosti.\n\nV říši Sung mezi džentry vzkvétal respekt a pochopení pro umění, zejména malířství, které bylo mnohými vzdělanci provozováno. Styl malby mezi džentry se významně posunul zejména s přechodem mezi obdobím Severní (960–1127) a Jižní (1127–1279) Sung, částečně ho ovlivnilo postupné oficiální přijetí neokonfucianismu.\n\nObyvatelé měst se těšili z divadelních her, stravovali se v restauracích, které nabízely různé regionální kuchyně, předváděli se v okázalých oděvech, přičemž měšťané i venkované slavili sezónní slavnosti a náboženské svátky.\n\nČínská malba v říši Sung dosáhla nové úrovně kultivovanosti s dalším rozvojem krajinomalby. Mezi krajináři získal širokou oblíbenost styl \"šan-suej\" (doslova „hory a řeky“). Důraz na krajinomalbu v sungském období kořenil v čínské filozofii; taoismus zdůrazňoval, že lidé jsou drobné tečky v obrovském vesmíru; současně neokonfuciánští spisovatelé se snažili následovat vzory a principy, kterými se podle nich řídily všechny sociální a přírodní jevy.\n\nV sungské éře se rovněž dále rozvíjela výroba glazovaného a průsvitného porcelánu a celadonových předmětů s rozsáhlým využitím emailu. V sungském období byly zvláště populární lungčchüanské celadonové výrobky. Černé a červené lakové předměty představovaly krásně vyřezávaná umělecká díla s miniaturními přírodními scénami, krajinkami, nebo jednoduchými dekorativními motivy. Nicméně, přes obdivuhodné bronzy, keramiku a lakové výrobky, řezby z nefritu, sochařská a architektonická díla, portrétní malířství a realistická zpodobnění zvířat (oblíbení byli ptáci na větvích), které byly všechny vysoce ceněné, nejprestižnější postavení měla krajinomalba. Začátkem dynastie Sung vznikl charakteristický krajinářský styl. Malíři se soustředili na složité a realistické scény v popředí, zatímco v pozadí se snažili zachovat dojem obrovského a nekonečného prostoru. Vzdálené vrcholky hor vyrůstaly z vysokých mraků a mlhy, zatímco říční proud se spouštěl z dálek do popředí.\nExistoval významný rozdíl ve stylu malby mezi obdobím Severní Sung (960–1127) a Jižní Sung (1127–1279). Obrazy severosungských úředníků byly ovlivněny jejich politickými ideály – vnesení pořádku do světa a řešení největších problémů ovlivňujících celou jejich společnost – a proto jejich díla často zobrazovala obrovské, rozsáhlé krajiny. Na druhé straně, jihosungští úředníci byli více zaujatí reformou společnosti zdola nahoru a v mnohem menším měřítku, metodou, která, jak věřili, měla větší šanci na úspěch. Proto se ve svých obrazech často zaměřovali na menší, bližší a intimnější scény, zatímco pozadí nechávali obvykle jen hrubě načrtnuté jako prázdnou oblast bez významu pro umělce i diváka. Tato změna postoje pramenila především z rostoucího vlivu neokonfuciánské filozofie. Přívrženci neokonfuciánství se zaměřili na reformu společnosti zdola nahoru, ne shora dolů, jak to může být viděno například v jejich úsilí o podporu malých soukromých akademií, které do značné míry nahradily velké státem kontrolované školy období Severní Sung.\n\nOd doby Jižních a severních dynastií (420–589) se malířství stalo uměním vysoké propracovanosti, spojeným s třídou džentry jako jednou z jejích hlavních uměleckých zábav, když dalšími byly kaligrafie a poezie. V sungském státě existovali i zanícení sběratelé umění, kteří se scházeli v uměleckých společnostech a s kolegy a přáteli diskutovali o svých výtvorech. Básník a státník Su Š’ a jeho přítel Mi Fu se v metropoli ve své době, koncem 11. století, často podíleli na těchto setkáních, půjčovali si umělecká díla ke studiu a kopírování, nebo v případě, že některý kus opravdu obdivovali, snažili se jej získat výměnou. Malé kulaté malby populární v jihosungském období byly často sbírány do alb, přičemž k nim básníci psali básně odpovídající tématu a náladě obrazu.\nAčkoli byli zanícenými sběrateli umění, sungští vzdělanci se mnohdy nedočkali ocenění za díla prodávaná v obchodech nebo na trzích, leckdy byli dokonce kritizováni umělci z renomovaných škol a akademií. Anthony J. Barbieri-Low, profesor čínské historie na Kalifornské univerzitě v Santa Barbaře, poukázal na to, že když sungští učenci oceňovali umění vytvořené svými současníky, ignorovali ty, kteří si vydělávali na živobytí jako profesionální umělci:\n\nBěhem sungského období tvořilo mnoho uznávaných dvorských malířů, kteří byli velmi ceněni císaři a císařskou rodinou. Jeden z největších krajinářů podporovaných sungským dvorem byl Čang Ce-tuan (1085–1145), který namaloval svitkové panoráma \"Svátek čching-ming na řece\", jedno z nejznámějších mistrovských děl čínského výtvarného umění. Císař Kao-cung (vládl 1127–1162) inicioval vytvoření série osmnácti obrazů podle série písní \"Osmnáct písní flétny nomádů\" o životě chanské básnířky Cchaj Wen-ťi.\n\nV sungské éře zažil buddhismus částečnou obnovu po pronásledování v závěrečném období říše Tchang. Památkou sungského buddhismu jsou skalní kresby v Ta-cu v provincii S’-čchuan. Stylu kreseb a reliéfů z Ta-cu jsou podobné památky v chrámu Ming-šan v An-jüe také v S’-čchuanu. Zachovalo se zde množství buddhistických soch sungského období, včetně Buddhy a božstev oděných do bohatých císařských a mnišských rouch.\n\nČínská literatura sungské doby obsahovala mnoho různých žánrů a byla obohacována sociální komplexností sungské společnosti. Přestože v počátcích říše Tchang dosáhla čínská poezie vrcholu (s básníky jako byli Tu Fu, Li Po, Paj Ťü-i a dalšími), i v sungské éře žili významní a slavní básníci. Patřili mezi ně sociální kritik a průkopník „nového subjektivního stylu“ Mej Jao-čchen (1002–1060), politicky kontroverzní ale proslulý Su Š’ (1037–1101), excentrický nicméně brilantní Mi Fu (1051–1107), přední básnířka Li Čching-čao (1084–1151) a mnoho dalších. Přestože byla forma cch’ používána od dob dynastie Liang (502–557), básně tohoto stylu byly v sungské době nejpopulárnější a v této formě skládala svá díla většina sungských poetů. Mezi jinými se svou poezií zvláště proslavili kancléř Fan Čung-jen (989–1052), horlivý neokonfuciánec Ou-jang Siou (1007–1072), velký kaligraf Chuang Tching-ťien (1045–1105) a generál Sin Čchi-ťi (1140–1207).\n\nHistoriografie zůstala prominentním literárním žánrem stejně jako v předešlých i nsledujících staletích. Sung Čchi byl společně s esejistou a historikem Ou-jang Siouem zodpovědný za sestavení \"Nových dějin Tchangů\" roku 1060, věnující se dějinám říše Tchang. kancléř S’-ma Kuang (1019–1086), politický nepřítel Wang An-š’a (1021–1086), vedl tým učenců, který zkompiloval rozsáhlé historické dílo \"C’-č’ tchung-ťien\" sestavené roku 1084 a obsahující přes 3 milióny znaků v 294 svazcích. Jejich práce popisovala dějiny Číny od roku 425 př. n. l. do počátku 10. století. Roku 1189 Ču Si sestavil zhuštěnou verzi \"C’-č’ tchung-ťien\" v 59 svazcích, tuto práci dokončili jeho žáci o desetiletí později, v době Ču Siho smrti.\nSungští autoři sestavovali také velké encyklopedie, k předním patřily \"Čtyři velké knihy Sungů\" sestavené zprvu Li Fangem v 10. století a upravené a dokončené v době \"Cche-fu jüan-kuej\" v 11. století. Největší z nich byla \"Cche-fu jüan-kuej\" publikovaná roku 1013, obsáhlé dílo z 9,4 miliónu znaků v 1000 svazcích. Pro básníky vznikly slovníky rýmů, jako roku 1037 \"Ťi-jün\". I když v říši Sung neokonfucianismus dominoval nad buddhismem, byla nemalá část literatury buddhistická. Kupříkladu roku 1125 vznikla kolekce zen-buddhistických kóanů \"Zápisky z Modrého útesu\", rozšířená Jüan-wu Kche-čchinem (1063–1135). „Zápisky z cest“ (\"jou-ťi wen-süe\"), vyprávění o cestovních zážitcích, byla v sungské době také populární kategorie literatury, například zápisky Fan Čcheng-taa (1126–1193). Předním příkladem sungských cestopisů jsou \"Zápisky z hory kamenných zvonů\" Su Š’a (1037–1101).\n\nV sungské době se zrodilo i mnoho technických a vědeckých prací. Dva nejvýznamnější autoři na poli vědy a techniky byli Šen Kua (1031–1095) a jeho současník Su Sung (1020–1101). Šen Kua zveřejnil své \"Eseje víru snů\" (\"Meng-si pi-tchan\") roku 1088, byla to rozsáhlá encyklopedická sbírka pojednávající o řadě oborů vědy a techniky, včetně literatury, umění, vojenské strategie, matematice, astronomii, meteorologii, geologii, geografii, metalurgii, konstrukci strojů, hydraulice, architektuře, zoologii, botanice , agronomii, medicíně, antropologii, archeologii a dalších. Neméně brilantní učenec Su Sung sestavil nebeský atlas z pěti hvězdných map, napsal roku 1070 farmaceutické pojednání \"Pen-cchao tchu-ťing\" (\"Ilustrovaný lékopis\"), které obsahovalo související informace z botaniky, zoologie, metalurgie a mineralogie a roku 1092 napsal slavný hodinářský spis \"Sin-i siang-fa-jao\", ve kterém detailně popsal hodinovou věž, kterou postavil v Kchaj-fengu.\nTyto dva největší technicky zaměřené autory následovalo mnoho dalších. O textilním průmyslu psal Čchin Kuan v \"Cchan Šu\" (\"Kniha hedvábnictví\") vydané roku 1090, kde popisuje navíjecí mechanický stroj, nejstarší známý stroj používající pohon řemenem. Zemědělským postupům se věnovalo \"Ťiou chuang chuo min šu\" (\"Záchrana lidí, pojednání o předcházení a pomoci při hladomoru\") sestavené Tung Wejem ve 12. století, \"Čcha-lu\" (\"Zápisky o čaji\") Cchaj Sianga z roku 1060, \"Ču-c’ cchang-fa\" (\"Mistr Ču o spravování obecních sýpek\") Ču Siho z roku 1182 a řada dalších.\n\nSungští autoři se věnovali i geografii a kartografii, například Jüe Š’ ve své publikaci z roku 983, Wang Ču (v práci z roku 1051), Li Te-čchu (roku 1080), Čchen Kchun-čchen (roku 1111), Ou-jang Wen (roku 1117), Ču Mu (roku 1240). Ačkoli raná forma místních zeměpisných průvodců existovala v Číně od 1. století, v sungské říši se objevila „pojednání o místech“ (\"fang-č’\") nahrazující starší „mapové průvodce“ (\"tchu-ťing\"). Hlavní rozdíl mezi nimi spočíval v tom, že \"fang-č’\" byly výsledky místních iniciativ a rozhodnutí, přičemž typicky sestávaly z deseti až padesáti kapitol a byly téměř vždy tištěny pro široké publikum. Zatímco \"tchu-ťing\" byly sestavovány po zřídkavých rozhodnutích ústředních úřadů a byly obvykle jen čtyři kapitoly dlouhé. Všeobecná dostupnost tisku v sungské říši umožnila mnoha lidem přístup k informacím, které byly předtím dostupné pouze expertům, týkalo se to zejména příruček o zemědělství, porodnictví, farmacii a medicíně, domácímu hospodářství, geografii, věštění a taoistických rituálech.\n\nDivadlo a drama měly v Číně dlouhou tradici a tchangský císař Süan-cung před polovinou 8. století založil pro hudebníky, tanečníky a herce samostatný ústav, Hruškovou zahradu. Nicméně, podle historika Stephen H. Westa, až v období Severní Sung se Kchaj-feng stal prvním uměleckým centrem, ve kterém se scénická umění stala součástí „průmyslu, konglomerátu zahrnujícího divadlo, hazard, prostituci a občerstvení“. Nárůst spotřeby obchodníků a učených úředníků „zrychlil růst jak zábavního, tak potravinářského průmyslu“ podle Westa, který zdůrazňuje přímou souvislost mezi těmito dvěma odvětvími vzhledem k jejich těsné blízkosti ve městech. Ze zhruba padesáti divadel nacházejících se v zábavních čtvrtích Kchaj-fengu čtyři disponovali hledištěm schopným pojmout několikatisícové publikum, přičemž z množství zákazníků přitahovaným divadly těžily okolní restaurační podniky. Návštěvníci divadelních představení pocházeli vesměs z obchodnických vrstev, zatímco vládní úředníci se v restauracích nebo na divadelních představeních ukazovali jen během svátků.\n\nV Kchaj-fengu, dramata ve stylu \"ca-ťü\" využívala lyrické básně stylu \"pej-čchü\". Po přesunu hlavního města na jih do Chang-čou získalo na významu „jižní drama“ (\"si-wen\", také \"nan-si\" či \"nan-čchü\"). Obě varianty divadelních her využívaly různé regionální dialekty, různé způsoby přednesu a recitace, své vlastní sady rolí a různé typy hudebních nástrojů pro různé melodie. V kchajfengských dramatech dominoval hře jeden zpěvák doprovázen souborem smyčcových a bicích nástrojů. V changčouských hrách účinkovalo na jevišti povícero zpěváků v každém aktu, přičemž autoři preferovali smyčcové a dechové nástroje.\n\nBarva i střih oděvu herců byla pevně určena. Podobně jako pouliční prodejci, kteří nosili oblečení určené pro jejich cech, i herecké kostýmy odrážely role, ať už to byl student, mladý muž, mladá žena, úředník, voják, atd. Herci zdokonalovali své umění v divadelních školách. U divadla nacházeli práci i hudebníci, protože hry uváděné na trzích byly často doprovázené hudbou. Herci na jevišti vždy mluvili klasickou čínštinou; lidová řeč, která napodobovala běžný mluvený jazyk, byla v divadelních představeních používána až v říši Jüan, následující po sungském státu. Ačkoli se naučili mluvit erudovaným klasickým jazykem, herecké společnosti běžně získávaly své členy z nejnižších společenských tříd. Témata komediálních představení se pohybovala od satir o zkorumpovaných úřednících k legráckám typu „chytání opice v hospodě“. Například jediná hra stylu \"nan-si\", která se dochovala z období Jižní Sung je \"Čang-sie čuang-jüan\" (), obsahuje mezihry, ve kterých klaun krade jídlo a víno při svatební hostině v 16. aktu a rychlý komediální skeč o pronájmu pokoje v 24. aktu.\n\nPřekvapivě, herci v divadlech neměli monopol na divadelní zábavu, když dokonce i pouliční prodejci a podomní obchodníci na ulici zpívali oplzlé písně a tloukli na všechno, co mohli najít, když neměli hudební nástroje, jen aby upoutali zákazníky. Tato praxe byla tak rozšířené, že o staletí později západní návštěvníci říkali, že se „samotné město se změnilo v hlediště a jeviště a jeho obyvatelé v publikum“. Mnoho z písní hraných v divadlech byly skladby, které byly inspirovány zpěvy drobných pouličních prodejců. Na nový rok se konaly soutěže, v nichž pouliční prodavači předváděli své nejlepší zpěvy a písně, kterými doprovázeli prodej svého zboží; vítězové byli pozváni předvést své umění císařskému dvoru. Čou Mi uvádí ve své knize \"Wu-lin ťiou-š’\", že tito prodejci, když předvedli své umění císařově choti a konkubínám, byli jimi za své zboží zahrnuti zlatem a perlami, takže „zbohatli za jeden večer“. Populární byla i loutková představení, pouliční i ve stálých scénách.\n\nVe staré Číně bylo mnoho příležitostí pro domácí nebo veřejné radovánky v bohatém městském prostředí výrazně se rozšířivším v sungské říši. Pro těžce pracující rolnictvo byl čas festivalů a svátků časem radosti a odpočinku; pro ty nejchudší znamenal možnost poveselit se u jídla a alkoholu; každý se mohl zapojit do oslav. Lidé se shromažďovali kolem místních svatyní, aby na slavnostech pozorovali hry, divadelní zábavy, žonglování, šaškování a další představení. Za nejdůležitější svátek roku byly považovány oslavy Nového roku, které připadaly na leden–únor evropského kalendáře. Přípravy na novoroční svátky probíhaly více než měsíc, lidé pilně malovali na dveře ochranné bůžky, vyráběli papírové stuhy se šťastnými znaky pro „vítání jara“, kupovali tištěné obrazy Čung Kchueje, a připravovali speciální jídla, jako například kaši z červených fazolí. Široce populární svátek lampiónů se konal 15. den 1. měsíce. Podle literáta a úředníka Čou Miho (1232–1298) se za vlády Siao-cunga (v letech 1163–1189) nejlepší oslavy svátku lampiónů konaly v Su-čou a Fu-čou, i Chang-čou bylo známo pro velkou rozmanitost barevných papírových lampiónů všech tvarů a velikostí. Ve svých pamětech Meng Jüan-lao (psal v letech 1126–1147) vzpomínal, jak dříve severosungské hlavní město Kchaj-feng hostilo festivaly, kdy v průvodech na hlavní ulici zářily desetitisíce barevných a jasně osvětlených papírových lampiónů zvedaných na dlouhých tyčích vzhůru a zase dolů, přičemž tyče byly také zabalené do barevného hedvábí s mnoha papírovými figurami létajícími ve větru jako duchové. Během roku sungští Číňané slavili i další svátky, příkladmo svátek čching-ming, vyobrazený na stejnojmenném panoramatu Čang Ce-tuana.\n\nS objevem střelného prachu v Číně slavnosti obohatily bohaté ohňostroje. Například roku 1110 při vojenských hrách, kterými se bavil dvůr císaře Chuej-cunga, byl uspořádán velký ohňostroj souběžně s vystoupením tanečníků v podivných kostýmech tančících v mracích barevného kouře. Obyčejní lidé si od městských obchodníků a dodavatelů kupovali petardy z jednoduchých tyčí bambusu naplněných malým množstvím střelného prachu.\n\nI když byly zrušeny po zkáze vyvolané povstáním An Lu-šana (755–763) za dynastie Tang, okázalé čínské karnevaly brzy ožily a v sungské době byly pevnou součástí života. Celostátní oslavy byly pořádány, když vláda chtěla ukázat svou laskavost a velkorysost u příležitosti významných událostí, vojenských vítězství, bohatých sklizní po období sucha nebo hladomoru, vyhlášení amnestie, oběti božstvům, jmenování korunního prince, manželství v císařské rodině atd.\n\nV sungské éře si Číňané oblékali mnoho druhů oděvů, které podléhaly módám, ale přitom stále platilo, že oblečení bylo vnějším symbolem statusu a sociální třídy dotyčného. Bohatí dávali přednost oděvu z hedvábí, při zvláštních příležitostech hedvábným šatům ze zlatého brokátu. Uhlí používaného pro vytápění domů bylo málo a bylo nákladné, takže v zimě často nosili teplé, kožešinou lemované, oblečení. Běžní obyvatelé se odívali do šatů z konopné tkaniny, ale na jihu byly široce rozšířeny i bavlněné šaty. Typy oděvů nošených rolníky a prostými poddanými byly do značné míry jednotného vzhledu (barevným standardem byla černá a bílá), a tak tomu bylo i u vyšších tříd a elity. V horní třídě byl každý stupeň společenské hierarchie odlišen barvou a specifickou výzdobou šatů, tvarem a druhem pokrývky hlavy, a dokonce i stylem opasku. Přísný řád platil obzvláště v počátcích říše Sung. Nicméně, hranice mezi vrstvami úřednické hierarchie se v průběhu let pomalu začaly rozmazávat, když se např. fialová barva, původně vyhrazená pouze pro oblečení úředníků třetí hodnosti nebo vyšší, začala šířit mezi úředníky všech úrovní. Kromě chování úředníků na nižších stupních hierarchie přispěly k rozpadu pravidel pro oficiální oblečení pro každou společenskou skupinu i protesty proti rigidním oděvním předpisům ze strany bohatých členů obchodnické třídy. Přesto zůstaly viditelné rozdíly mezi civilními úředníky a třídou bohatých obchodníků a podnikatelů; úředníci se odlišovali dlouhými šaty dosahujícími až k zemi, zatímco obchodníci často nosili halenu, sahající pod pás, a kalhoty. Kalhoty byly zavedeny do Číny ve 4. století před naším letopočtem, během období válčících států, byly součástí vojenské uniformy a běžné u obyčejných lidí. Ačkoli většina mužů byla oholená, vojáci, důstojníci a profesionální mistři bojových umění dávali přednost přednost vousům a bradce, chápaným jako znamením mužnosti.\nOblečení sungských žen se od pánského lišilo tím, že bylo upevněno na levé straně, ne napravo. Ženy nosily dlouhé šaty nebo halenky, které dole dosahovaly téměř až ke kolenům. Také nosily sukně a haleny s krátkými nebo dlouhými rukávy. Když vycházely ven, bohaté ženy nosily fialové šátky kolem ramen. Dámy používaly spony a hřebeny ve vlasech, zatímco princezny, císařské konkubíny, a manželky úředníků a bohatých obchodníků se ve svých účesech pyšnily ozdobami ze zlata a stříbra v podobě fénixů a květin.\n\nLidé v říši Sung nikdy neopouštěli své domovy naboso, a muži měli vždy nějakou pokrývku hlavy Ve městech existovaly obchody specializované na určité typy klobouků a pokrývek hlavy. Pouze buddhističtí mniši si holili hlavy a nenosili ani klobouky ani čepice. K obutí sloužily kožené boty, zvané doslova „naolejované boty“, sandály dřevěné i konopné, nebo drahé saténové pantofle.\n\nZe sungské éry se zachovalo mnoho jmen jídel nabízených v restauracích a hostincích, jakož i na hostinách a banketech, slavnostech a karnevalech, i obyčejné pokrmy. Řada z názvů jídel ze sungských seznamů je dnes příliš nejasná a podivná, než aby bylo možno určit jak a z čeho se dotyčné pokrmy vlastně připravovaly. Nicméně, soudě podle koření, které se používalo pro tyto pokrmy, jako pepř, zázvor, nové koření, sojová omáčka, olej, sůl a ocet, se sungská kuchyně nejspíše příliš nelišila od současné čínské kuchyně. Další doplňkové pochutiny a přísady používané sungskými Číňany byly vlašské ořechy, tuřín, kardamon, sečuánský pepř, olivy, ořechy, semena jinanu, kůra citrusů a sezamový olej.\n\nRegionální kulturní rozdíly zahrnovaly i rozdíly ve skladbě potravy, ovšem v některých oblastech se kuchařské tradice regionálních kultur prolínaly; to byl případ jihosungské metropole Chang-čou. Po masovém exodu ze severu před džürčenskými dobyvateli, přinesli rodáci z Che-nanu svou kuchyni a potraviny (populární v období Severní Sung v hlavním městě Kchaj-fengu) do Chang-čou, kde se smísila s čeťiangskou gastronomickou tradicí. Nicméně záznamy ukazují, že již v severosungském období si v Kchaj-fengu některé restaurace zakládaly na jihočínské kuchyni. Orientovaly se klientelu z jižní Číny, na úředníky sloužící v hlavním městě, pro jejichž vkus byla severočínská jídla nedostatečně kořeněná. V sungských textech se poprvé objevují termíny \"nan-š’\", \"pej-š’\" a \"čchuan-fan\" odkazující specificky k severní, jižní a sečuánské kuchyni. Mnoho restaurací bylo známo svými specialitami, například v Chang-čou existovala restaurace, která servírovala pouze mražená jídla, zatímco jiné restaurace se specializovaly na nabídku pokrmů horkých, teplých, v pokojové teplotě, nebo studených. Potomci příchozích z Kchaj-fengu vlastnili většinu restaurací v Chang-čou, ale přesto changčouské podniky nabízely mnoho dalších regionální variací přípravy jídel. To zahrnovalo sečuánskou kuchyni, která kladla důraz na užití pálivých paprik, jídel a nápojů z Che-peje a Šan-tungu a přímořské kuchyně nabízející krevety a mořské ryby. Paměť a trpělivost číšníků musely být na vysoké úrovni; ve větších restaurací pořádajících večeře, které sestávaly i z dvacet chodů, hosté vytýkali personálu i nepatrné chyby. Pokud host ohlásil chybu číšníka majiteli podniku, byl číšník slovně pokárán, případně postižen srážkou z platu, v extrémních případech i vyhozen.\nV časných ranních hodinách v Chang-čou, podél široké hlavní ulice, byly prodávány speciální delikatesy k snídaním. A sice smažené dršťky, porce skopového nebo husy, různé druhy polévek, teplé palačinky a koláčky i dorty. Stánky s nudlemi byly také populární a zůstávaly otevřené po celý den i noc. Podle jednoho sungského autora z Kchaj-fengu, noční trhy zavíraly ve tři hodiny v noci, ale znovu otvíraly o páté, přičemž si získaly uznání, když zůstávaly otevřené i během zimních bouří a nejtemnějších a nejdeštivější dnů zimy.\n\nDo Číny obchodníci dováželi exotické zahraniční potraviny, mimo jiné rozinky, datle, perské jujuby a hroznové víno; rýžové víno bylo v Číně široce rozšířené, což ve 13. století zaznamenal benátský cestovatel Marco Polo. Ačkoli víno z vinné révy bylo v Číně známé od doby, kdy říše Chan navázala obchodní spojení s helénistickou Střední Asií, bylo obvykle rezervováno pro elitu. Kromě vína pili Číňané hruškový džus, šťávu z liči, nápoje z medu a zázvoru, čaj, nebo šťávu papáji. Chov dobytka na mléko i mléčné výrobky byly Číňanům cizí, což vysvětluje absenci sýra a mléka v jejich stravě. Také hovězí maso se jedlo jen zřídka, protože býci byli důležitá tažná zvířata. Základem stravy nižších tříd zůstala rýže, vepřové a solené ryby. Bohatí si mohli vybrat z mnoha druhů masa, kuřecího, měkkýšů, masa daňků, zajíců, koroptví, bažantů, křepelek, frankolínů, lišek, jezevců, škeblí, krabů, a mnoha dalších druhů. V restauračních menu se však neobjevovali psi. Místní sladkovodní ryby z nedalekých jezer a řek byly loveny a přinášeny na trh, zatímco od Západního jezera tamní obyvatelé dodávali husy a kachny. K běžnému ovoci patřily melouny, granátová jablka, liči, longany, zlaté pomeranče, jujuby, čínské a japonské kdoule, meruňky a hrušky; existovala řada variant a odrůd ovoce, jenom v okolí Chang-čou tamní rolníci pěstovali jedenáct druhů meruněk a osm druhů hrušek. Mezi speciality sungského období patřily vonící měkkýši vaření v rýžovém víně, husy s meruňkami, polévka z lotosových semen, kořeněná polévka s mušlemi a rybami vařenými se švestkami, sladké sojové polévky, sezamové bulky plněné kyselými fazolemi nebo vepřovou panenkou, voňavé kandované ovoce, proužky zázvoru a zkvašené fazolové pasty, vařené noky plněné jujubou, smažené kaštany, slaná polévka ze zkvašených fazolí, ovoce vařené ve voňavém medu, medové lupínky. Sladkosti z medu a mouky kuchaři tvarovali do podoby sošek vojáků ve zbroji, nebo dívčích tváří, a říkali jim obrazy z jídla (\"kuo-š’\").\n\n\n"}
{"id": "851793", "url": "https://cs.wikipedia.org/wiki?curid=851793", "title": "Steeplechase (dostihy)", "text": "Steeplechase (dostihy)\n\nSteeplechase je druh koňských dostihů konaný především v Irsku, Velké Británii, Kanadě, USA, Austrálii a Francii. Název je odvozen od prvních závodů, jejichž trať byla určená polohou kostelní věže a účastníci na ní museli skákat přes překážky a příkopy a vůbec v krajině překonávat rozličné přírodní překážky. Ve Velké Británii a v Irsku se dnes pro tento sport používá oficiální označení National Hunt racing, což je ekvivalent českého pojmu překážkové dostihy.\n\nPřekážkovými dostihy se dnes rozumí dostihy na určitou vzdálenost, v nichž se překonávají různé živé ploty a příkopy. Nejznámějším překážkovým dostihem je Velká národní (Grand National), která se každoročně běhá na závodišti v Aintree u Liverpoolu a byla založena v roce 1836. První oficiální ročník se však konal až o tři roky později.\n\nSteeplechase vznikla v 18. století v Irsku jako obdoba cross-country dostihů pro plnokrevníky. Její trať začínala a končila u věže kostela, z čehož byl odvozen název dostihu „steeplechase“: věž se anglicky řekne „steeple“ a „chase“ znamená honbu či pronásledování. První steeplechase prý v roce 1752 vzešla ze sázky mezi Corneliem O'Callaghanem a Edmundem Blakem, kteří závodili napříč krajinou na čtyřmílové trati (6 km) vedoucí od evangelického kostela v Buttevantu ke kostelu Panny Marie v Doneraile v irském hrabství Cork. Popis tohoto dostihu prý býval v knihovně rodu O'Brienů na zámku Dromoland. Na začátku se většina steeplechase neběhala na dráze, ale v krajině a připomínaly anglické cross-country, jak je známe dnes.První doložená steeplechase na speciálně připravené dráze s překážkami byla uspořádána v roce 1810 v Bedfordu, ačkoli jeden dostih se běžel na mílové trati (1600 m) s 150centimetrovými překážkami z břeven na každé čtvrtmíli již v roce 1794 na dráze v Newmarketu. První oficiálně uznaná English National Steeplechase („Anglická národní steeplechase“) se konala v pondělí 8. března 1830. Trať 4 míle (6,4 km) dlouhého dostihu, který v hrabství Bedfordshire uspořádal Thomas Coleman ze St Albans, vedla z části Harlingtonu zvané Bury Orchard k obelisku v Wrest Parku. Vítězem se v čase 16 min. 25 s stal kapitán Macdowall v sedle koně The Wonder, jehož majitelem byl lord Ranelagh. Zpráva o této události vyšla v následném květnovém a červencovém vydání časopisu \"Sporting Magazine\".\n\nPočet překážkových dostihů podle zemí v roce 2008.\n\nV těchto dvou zemích dohromady se pořádá přes 50 % všech překážkových dostihů na světě, což například v roce 2008 znamenalo 4 800 uspořádaných steeplechase. Pro překážkové dostihy se ve Velké Británii a Irsku užívá oficiální pojem National Hunt racing.\n\nObdobnou podobu jako ty britské a irské mají překážkové dostihy i ve Francii, ale existuje zde několik podstatných rozdílů. Proutěné překážky se nedají rozložit, ale podobají se spíše malým steeplechase skokům, tedy překážkám zhotoveným ze svázaných větví podepřených v určitém úhlu. Steeplechase často obsahují překážky zvané bullfinch - velké živé ploty vysoké až 2,4 m, které koně musí spíše proskočit než poctivě přeskočit. Ve Francii se pořádá i hodně cross-country dostihů, ve kterých koně musí vyskakovat na valy a seskakovat z nich, cválat vodou, překonávat kamenné zdi i obvyklé steeplechase skoky.\nZatímco ve většině zemí je pro překážkové dostihy používán skoro výhradně anglický plnokrevník, překážky ve Francii běhá i hodně koní označovaných jako AQPS (Autre Que Pur Sang - „neplnokrevný“), plemeno vyšlechtěné ve Francii křížením anglického plnokrevníka s jezdeckými koňmi a místními plemeny. Asi nejznámějším francouzským závodištěm, kde se konají překážkové dostihy, je pařížské Auteuil.\n\nVelká pardubická je jednou z nejdelších steeplechase v Evropě. Její první ročník se konal 5. listopadu 1874 a s několika výjimkami se od toho roku konala každý rok.\n"}
{"id": "851796", "url": "https://cs.wikipedia.org/wiki?curid=851796", "title": "Budaörs", "text": "Budaörs\n\nBudaörs () je město v Maďarsku v župě Pest v obvodu Budakeszi.\n\nMá rozlohu 2 359 ha a žije zde 29 428 obyvatel (informace z 1. ledna 2011).\n\n\n"}
{"id": "851799", "url": "https://cs.wikipedia.org/wiki?curid=851799", "title": "Jim McGovern", "text": "Jim McGovern\n\nJméno a příjmení Jim McGovern nosí více osobností:\n\n"}
{"id": "851800", "url": "https://cs.wikipedia.org/wiki?curid=851800", "title": "Jim McGovern (americký politik)", "text": "Jim McGovern (americký politik)\n\nJim McGovern, celým jménem James Patrick McGovern (* 20. listopadu 1959 Worcester, Massachusetts, USA) je americký demokratický politik. Studoval na Worcester Academy ve Worcesteru a následně na American University ve Washingtonu. Od roku 1997 je reprezentantem třetí oblasti státu Massachusetts v Sněmovně reprezentantů.\n"}
{"id": "851803", "url": "https://cs.wikipedia.org/wiki?curid=851803", "title": "Příběhy Impéria", "text": "Příběhy Impéria\n\nPříběhy Impéria jsou česká příběhová hra (někdy také označovaná jako Hra na hrdiny, anglicky Roleplaying Game), která vyšla v listopadu roku 2009. Hra je zasazena do viktoriánského světa 19. století, kde magie, kouzla a bytosti jako elfové nebo skřítci stále procházejí zemí, zatímco průmyslová revoluce je v plném proudu. Ve světě hry se tak vedle sebe vyskytují automatoni i mágové, stejně jako složité stroje plné ozubených kol a chrlících páru existují vedle kouzelných světů a Férie.\n\nHlavní příručka byla později doplněna o dvojici rozšiřujících knih – v roce 2010 vyšla příručka Rukověť mága (která se zaměřuje na magii, čáry a kouzlení) a v roce 2012 pak příručka Kniha dobrodružství (která dále rozšiřuje herní možnosti).\n\nSvět hry je založen na historickém viktoriánském světě devatenáctého století, kdy ulice Londýna plnil dusivý dým továren a výhní, zatímco parní stroje poháněly průmyslovou revoluci. Je ale doplněna o kouzla a čáry, o kterých autoři tvrdí, že existují vedle technologie. Anglickými nočními uličkami tak ve hře procházejí mágové, skřítci i elfové a mezi lidmi žijí v kabátech a cylindrech skřeti, faunové a další podivná stvoření.\n\nV této hře jsou na denním pořádku vraždy, tajemná zmizení, podivné rituály, zlá magie i podivné bytosti, jenž obchází ulice i prastaré anglické hvozdy. Mocné domy mágů tu vedou své spory a občas i boje v sychravých britských ulicích i ve světech kouzel a Férii. Různé frakce v parlamentu a Sněmovně Lordů se snaží získat vliv a prosadit své záměry a často se za politikou skrývají smrtící a nebezpečné intriky a konspirace.\n\nSvět sám je popsaný v základní příručce, doplňující knihy jej pak rozšířily o další prvky a možnosti. V základní knize je velká kapitola věnována britskému Impériu, které je těžištěm hry, další části ale popisují i prostředí ostatních koutů světa.\n\nHra je založena na upraveném zahraničním systému FATE, který byl přepracován a rozšířen, aby vyhovoval potřebám viktoriánských zápletek. Celý systém je velmi jednoduchý, aby nebránil tomu, na co se hra soustřeďuje – a to je vyprávění příběhů.\n\nSystém využívá čtveřici vlastních kostek (na dvou stranách jsou označeny symbolem +, na dvou – a dvě strany jsou prázdné) a jednotného principu hodu, který se aplikuje na širokou škálu problémů. Jeden druh hodu umí vyhodnotit jak velké bitvy armád nebo flotil, tak souboj v laboratoriu šíleného vynálezce nebo šachové utkání dvou postav. Veškerá pravidla jsou obsažena v základní příručce a kromě kostek není ke hraní nic dalšího třeba.\n\nHra začala vznikat kolem Vánoc roku 2008, když se bratři Jonáš a Kryštof Ferencovi rozhodli pracovat na příběhové hře z viktoriánského prostředí. Práce na ní byly úspěšně završeny, když 13. dubna 2009 vyšla volně stažitelná verze knihy. Vznikla i takzvaná „nultá tištěná verze“, když autoři vydali knihu v malém nákladu pro známé a přátele.\n\nOba bratry poté oslovilo tehdy vznikající nakladatelství Mytago, které se rozhodlo hru vydat. Autoři hru pro potřeby tištěné verze dále přepracovali, doplnili a opravili a tato vylepšená verze pak vyšla tiskem 20. listopadu 2009 s originálními ilustracemi Kryštofa Ference. Ke knize vznikl první český knižní trailer vůbec, později vznikly knižní trailery i k doplňujícím příručkám.\n\nPoté následovaly práce na dvou rozšiřujících příručkách (které vyšly 13.7. 2010 a 4.9. 2012), několika doplňujícím materiálům, článkům a především aktualizace facebookové stránky, kde téměř denně vychází doplňující informace a dodatečné materiály.\n\n\n"}
{"id": "851805", "url": "https://cs.wikipedia.org/wiki?curid=851805", "title": "Peter I. Blute", "text": "Peter I. Blute\n\nPeter I. Blute (* 28. ledna 1956 Worcester, Massachusetts, USA) je bývalý americký republikánský politik. Narodil se ve Worcesteru, ale většinu života prožil v Shrewsbury, kde studoval na St. John's High School. V roce 1978 získal titul na Boston College. V letech 1993-1997 byl po dvě období reprezentantem třetí oblasti státu Massachusetts v Sněmovně reprezentantů.\n"}
{"id": "851806", "url": "https://cs.wikipedia.org/wiki?curid=851806", "title": "Pirohy", "text": "Pirohy\n\nPirohy (, ) jsou nekynuté knedlíky středoevropského a východoevropského původu. Jsou půlkruhovitého, případně trojúhelníkovitého či obdélníkovitého tvaru a mohou být plněny různou nádivkou, od zelí, masa a sýru až po ovoce. Je třeba je nezaměňovat s pirožky, což je obecný ruský název pro plněné pečivo, např. koláčky či buchty.\n\nPřipravují se z brambor, mouky, vajíček, soli a přísad. Častým doplňkem je tvaroh nebo povidla na nádivku, strouhanka, skořice a moučkový cukr na posypání a máslo.\n\nZáklad tvoří protlačené uvařené brambory smíchané s moukou, vajíčkem a solí. Takto připravené těsto se vyválí a vykrájí se z něj menší plátky, které se naplní povidly nebo tvarohem a následně spojí do výsledného tvaru. Vaří se ve vodě, po vyjmutí se polijí rozpuštěným máslem a posypou strouhankou, skořicí a cukrem.\n\n\n"}
{"id": "851809", "url": "https://cs.wikipedia.org/wiki?curid=851809", "title": "Orrin Hatch", "text": "Orrin Hatch\n\nOrrin Hatch (* 22. března 1934 Pittsburgh, Pensylvánie, USA) je americký republikánský politik. V roce 1959 získal diplom z historie na Brigham Young University a v roce 1962 titul J.D. na University of Pittsburgh School of Law. Od roku 1977 je senátorem za stát Utah v Senátu Spojených států amerických. V roce 2000 kandidoval na prezidenta USA.\n\nHudebník Frank Zappa složil skladbu „Orrin Hatch On Skis“, která vyšla na albu \"Guitar\" v roce 1988.\n\n"}
{"id": "851810", "url": "https://cs.wikipedia.org/wiki?curid=851810", "title": "Döme Sztójay", "text": "Döme Sztójay\n\nDöme Sztójay (rodným jménem \"Demeter Sztojakovich\", : Димитрије Стојаковић; 5. ledna 1883 – 22. srpna 1946) byl maďarský generál a diplomat srbského původu, který během druhé světové války působil krátce jako maďarský premiér. Po válce byl shledán vinným z válečných zločinů a zločinů proti maďarskému lidu, a v roce 1946 byl popraven.\n\nNarodil se v srbské rodině ve městě Vršac v Rakousko-Uhersku (dnešní Srbsko) a za první světové války sloužil jako plukovník rakousko-uherské armády. Po válce sloužil v „národní armádě“ admirála Miklóse Horthyho a poté, co se stal Horthy maďarským regentem byl povýšen na generála a v letech 1925 až 1933 působil jako vojenský attaché v Berlíně. V roce 1927 si pomaďarštil příjmení na Sztójay a v letech 1933 až 1935 pracoval na maďarském ministerstvu obrany.\n\nV roce 1935 byl jmenován maďarským velvyslancem v nacistickém Německu a tuto diplomatickou pozici zastával až do roku 1944. Z této pozice udržoval úzké styky s nacistickým režimem. Po německé okupaci Maďarska v březnu 1944 byl Horthy donucen odvolat premiéra Miklós Kállaye a nahradit jej premiérem, který by s Německem spolupracoval. Horthy navrhl Sztójaye, který se 23. března 1944 stal premiérem a ministrem zahraničí. Jako premiér legalizoval radikální fašistickou stranu Šípových křížů pod vedením Ference Szálasiho, rozpustil odbory, nechal zatknout politické oponenty a zvýšil maďarskou účast v bojích na východní frontě. Za jeho vlády byla zavedena přísná protižidovská legislativa a z Maďarska bylo do vyhlazovacích táborů deportováno na 600 tisíc Židů.\n\nV srpnu téhož roku však Horthy Sztójayovu proněmeckou vládu sesadil a nahradil ji novou, pod vedením Gézy Lakatose. Tato vláda začala jednat se Spojenci o příměří a zastavila deportace Židů. Německo ale v Maďarsku intervenovalo a donutilo Horthyho abdikovat ve prospěch Szálasiho, který se stal novým premiérem a vůdcem Maďarska. Po svém sesazení z postu premiéra se Sztójay vzhledem ke svému chabému zdraví odebral do sanatoria. V dubnu 1945 uprchl z Maďarska, když německá vojska vytlačila Rudá armáda. Později byl zajat americkou armádou a v říjnu téhož roku byl vydán do Maďarska, kde stanul před lidovým soudem v Budapešti. Byl shledán vinným z válečných zločinů a zločinů proti maďarskému lidu a odsouzen k trestu smrti. V roce 1946 byl v Budapešti popraven zastřelením.\n"}
{"id": "851813", "url": "https://cs.wikipedia.org/wiki?curid=851813", "title": "Frank Moss", "text": "Frank Moss\n\nFrank Moss může být:\n\n"}
{"id": "851814", "url": "https://cs.wikipedia.org/wiki?curid=851814", "title": "Frank Moss (politik)", "text": "Frank Moss (politik)\n\nFrank Moss vlastním jménem Frank Edward Mos (23. září 1911 Holladay, Utah, USA − 29. ledna 2003 Salt Lake City, Utah, USA) byl americký právník a demokratický politik. V roce 1929 získal diplom na Granite High School. Později studoval na University of Utah a George Washington University Law School. V letech 1959-1977 byl reprezentantem státu Utah v Sněmovně reprezentantů.\n"}
{"id": "851823", "url": "https://cs.wikipedia.org/wiki?curid=851823", "title": "Evan Bourne", "text": "Evan Bourne\n\nMatthew Joseph Korklan (* 19. března 1983) je americký profesionální wrestler který působí ve WWE pod ringovým jménem Evan Bourne.\n\nPřed podepsáním smlouvy s WWE zápasil jako Matt Sydal na nezávislé scéně pro organizace jako IWA-Mid South, Ring of Honor a Dragon Gate. Zápasil i pro krátce trvající společnost Wrestling Society X a objevil se v několika shows od Total Nonstop Action Wrestling. Je zejména známý pro svůj \"vysoko létající\" styl zápasení.\n\nByl členem bývalého týmu Air Boom, společně s Kofi Kingstonem. Měl romantický vztah s Gail Kimovou.\n\n\n\n"}
{"id": "851825", "url": "https://cs.wikipedia.org/wiki?curid=851825", "title": "Dianne Feinsteinová", "text": "Dianne Feinsteinová\n\nDianne Feinsteinová (nepřech. Feinstein, rodným jménem Dianne Emiel Goldman, * 22. června 1933 San Francisco, Kalifornie, USA) je americká demokratická politička. V roce 1951 vystudovala Convent of the Sacred Heart High School a v roce 1955 získala titul B.A. na Stanfordově univerzitě. V letech 1978-1988 byla starostkou San Francisca a od roku 1992 je senátorkou za stát Kalifornie v Senátu USA.\n"}
{"id": "851841", "url": "https://cs.wikipedia.org/wiki?curid=851841", "title": "Walter Tevis", "text": "Walter Tevis\n\nWalter Stone Tevis (28. února 1928, San Francisco, Kalifornie, USA – 8. srpna 1984, New York, USA) byl americký povídkář a romanopisec. Tři z jeho literárních prací byly zfilmovány: \"The Hustler\", \"The Color of Money\" a \"The Man Who Fell to Earth\". \n\nJeho rodina se přestěhovala do Kentucky, když bylo malému Walterovi 10 let. On však musel celý rok zůstat sám v nemocnici v San Francisku (Stanford Children's Convalescent) kvůli revmatické horečce. Když se uzdravil, odcestoval vlakem za svou rodinou.\n\nBěhem druhé světové války pracoval jako pomocný tesař v americkém válečném námořnictvu US Navy. Maturoval na Model High School v Richmondu (1945). Po maturitě studoval na universitě v Kentucky (University of Kentucky), kde dokončil bakalářská a magisterská studia angličtiny. Začal pracovat jako učitel na několika středních školách v Kentucky (ve městech Science Hill, Hawesville, Irvine a Carlisle). Později učil na Northern Kentucky University. Se svou první ženou Jamie Griggsovou se oženil v roce 1957 a zůstal s ní 27 let. Od roku 1965 do roku 1978 učil literaturu a tvůrčí psaní na univerzitě v Ohiu (Ohio University), poté se až do své smrti věnoval kariéře spisovatele. Po úspěších svých literárních prací se z něj stal alkoholik. Se svou závislostí se těžce potýkal, což se odrazilo i na jeho tvorbě (hrdinové v jeho povídkách často strádají).\n\nPoslední roky života strávil v New Yorku. Zemřel na rakovinu plic 8. srpna 1984, pochován je v Richmondu ve státě Kentucky.\n\n\n\nZa názvem povídky je uvedeno, kde a kdy byla vydána.\n\n"}
{"id": "851845", "url": "https://cs.wikipedia.org/wiki?curid=851845", "title": "Vít z Dampierre", "text": "Vít z Dampierre\n\nVít z Dampierre ( \"Gui de Dampierre\", vlámsky \"Gwyde Dampierre\", 1226 – 7. března 1305, Compiègne) byl flanderský hrabě a markrabě namurský. Po celý život byl poslušným vazalem francouzských králů a to až do roku 1294, kdy podpisem sňatkové dohody s anglickým králem změnil svůj osud. Zemřel v kmetském věku ve francouzském vězení. Zachoval se jeho žaltář, dnes v majetku brusselské královské knihovny.\n\nNarodil se jako druhý syn Viléma z Dampierre a Markéty, dcery flanderského hraběte Balduina IX. a budoucí dědičky své bezdětné sestry Johany Flanderské. Hraběnka Markéta byla provdaná podruhé, první sňatek byl papežem prohlášen za neplatný a na syny z tohoto svazku bylo až do roku 1249 pohlíženo jako na levobočky. Sama Markéta protežovala syny z druhého manželství z čehož plynula tzv. válka o následnictví, v níž z pozice lenního pána opakovaně zasahoval i francouzský král Ludvík IX. Roku 1235 se sestry dohodly, že dědictví se rozdělí mezi Markétiny syny na sedminy, z nichž dvě dostanou synové z Avesnes a pět sedmin Dampierrové.\n\nPo smrti staršího bratra Viléma při rytířském turnaji byl Vít roku 1252 na matčin návrh uznán francouzskou regentkou za nástupce ve flanderském hrabství a následně se na matčin popud pokusil zmocnit Zeelandských ostrovů. Roku 1253 byl poražen v bitvě u Walcherenu a se svými společníky zajat holandským regentem Florisem. Prostřednictvím Ludvíka IX. byl po zaplacení výkupného a na základě \"péronnského ustanovení\" v roce 1256 společně s bratrem Janem propuštěn. Až do roku 1278 vládl společně se svou matkou, která ke konci života abdikovala v jeho propsěch a odešla do klášterního ústraní ve Flines.\n\nVít z Dampierre byl často u Ludvíkova dvora, a v roce 1270 se zúčastnil královy křížové výpravy. Po měsíci neúspěšného obléhání Tunisu kruciáta skončila smrtí Ludvíka IX. a křižáci se postupně vrátili domů. Hrabě zůstal věrným vazalem francouzského krále i během vlády Filipa III. a zúčastnil se po jeho boku řady vojenských dobrodružství. Po Filipovi III. nastoupil na trůn jeho syn Filip IV. a situace se změnila.\n\nFilip IV. obsadil roku 1294 Akvitánii, která patřila anglickému králi. Ten na oplátku uvalil obchodní embargo na francouzské spojence, což se dotklo i Flander, které byly závislé na dodávkách anglické vlny. Již roku 1293 Vít z Dampierre uzavřel s anglickým králem Eduardem I. dohodu o sňatku dcery Filipy s anglickým následníkem. Tzv. smlouva z Lierre byla zpečetěna v létě 1294 a Vít z Dampierre jejím podepsáním změnil osud své rodiny i celých Flander.\n\nV září téhož roku seznámil se svými plány francouzského krále Filipa IV. jako svého lenního pána. Ten nesouhlasil, následovalo zatčení a do vězení byli zároveň s hrabětem vsazeni i jeho dva synové. Na svobodu se všichni tři dostali na počátku roku 1295 výměnou za Filipu, kterou francouzský král požadoval. Vztahy mezi flanderským hrabětem a jeho lenním pánem se nadále zhoršovaly, Filip IV. začal důrazně zasahovat do správy hrabství a dosadil tam své zástupce.\n\nNa počátku roku 1297 Vít z Dampierre uzavřel spojenectví s Eduardem I. a se všemi náležitostmi vypověděl lenní slib francouzskému králi. Ten pak považoval Flandry za své a Víta z Dampierre tituloval pouze jako markýze z Namuru, což byla část jeho panství připadající k říši. Na základě smlouvy z Melunu se hrabě dočkal také exkomunikace. V létě téhož roku francouzské vojsko vniklo do Flander, obsadilo pár měst a v bitvě u Furnes byl hrabě bez podpory anglického spojence se svým chabým vojskem poražen.\n\nZa zprostředkování papežských legátů bylo uzavřeno tříleté příměří a na jaře 1298 se znepřátelené strany sešly v Římě. Své zástupce vyslal francouzský král i král anglický. Flanderský hrabě vyslal své dva syny Roberta z Béthune a Jana z Namuru. Papež Bonifác VIII. úspěšně usmířil oba krále a dohodl sňatky mezi jejich rodinami. Vít z Dampierre zůstal zcela osamocen a opuštěn všemi spojenci. Unavený starý hrabě předal vládu nad Flandrami nejstaršímu synovi Robertovi z Béthune.\n\nNa počátku roku 1300 vnikli Francouzi znovu do Flander a v létě se Dampierrové v Gentu vzdali. Vít z Dampierre, Robert z Béthune a Vilém z Crèvecœuru byli zajati a odvezeni do rytířské vazby ve Francii. Synové z druhého manželství odjeli do Namuru a hrabství přešlo do správy královských úředníků. Zvýšení daní vyvolalo napětí mezi obyvatelstvem. Bohatá města navázala spojení s dosud svobodnými syny starého hraběte - Vítem a Janem Namurskými, kteří povolali na pomoc synovce Viléma z Jülichu. Doutnající sud vzpoury vybuchl v Bruggách, kde byli při tzv. \"jitřních hodinkách\" povražděni všichni Francouzi. Filip IV. poslal do Flander trestnou výpravu pod velením zkušeného Roberta z Artois. Mladí Dampierrové ho v létě 1302 společně s vlámskou domobranou porazili svými holemi v bitvě u Courtrai. Francouzský král pak urychleně uzavřel roku 1303 tzv. pařížský mír s Anglií a s Vlámy dohodl příměří. Dokonce propustil na svobodu hraběte a jeho syna Viléma z Crèvecœuru. 20. září 1303 se dohodli na příměří, které mělo trvat do 17. května následujícího roku. Zimní jednání nepřinesly žádné ovoce. V srpnu 1304 porazil Filip Vlámy u Zierikzee a u Mons-en-Pévèle.\n\nStarý hrabě se vrátil do francouzského vězení, kde na jaře 1305 v požehnaném věku 80 let zemřel. Jeho ostatky byly pohřbeny v klášteře Flines. Smlouva z Athis-sur-Orge byla uzavřena v červnu téhož roku a jeho syn Robert za cenu četných ústupků a válečných reparací získal zpět Flanderské hrabství.\n\n1. manželství ∞ 1246 Matylda z Béthuné († 1264)\n2. manželství ∞ 1265 Isabela Lucemburská († 1298)\n"}
{"id": "851846", "url": "https://cs.wikipedia.org/wiki?curid=851846", "title": "Junior (salám)", "text": "Junior (salám)\n\nSalám Junior je druh jemně mělněného salámu, který se vyznačuje velice jemnou strukturou bez výrazných hrubých částic s typickou růžovou barvou. Podle původní receptury (ČSN 57 6099) měl salám následující složení (na 100 kg hotového výrobku):\n\nTento salám byl poměrně levný a velmi oblíbený např. mezi studenty. Dodnes je prodáván, občas se nazývá pokrm chudých.\n\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality. V současné době obsahují některé salámy, které se skrývají pod značkou \"Junior\" méně než 30% masa a skládají se zejména z vody, kůží, drůbežího separátu, bramborového škrobu a jiných náhražek.\n"}
{"id": "851847", "url": "https://cs.wikipedia.org/wiki?curid=851847", "title": "Dánsko na Letních olympijských hrách 2004", "text": "Dánsko na Letních olympijských hrách 2004\n\nDánsko se účastnilo Letní olympiády 2004. Zastupovalo ho 92 sportovců (48 mužů a 44 žen) v 16 sportech.\n\n"}
{"id": "851848", "url": "https://cs.wikipedia.org/wiki?curid=851848", "title": "Povodí Labe", "text": "Povodí Labe\n\nPovodí Labe je povodí řeky 1. řádu a je součástí úmoří Severního moře. Tvoří je oblast, ze které do řeky Labe přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Dunaje, na západě povodí Rýna a Povodí Vezery a na východě povodí Odry. Na severu jsou to pak povodí menších přítoků Baltského a Severního moře. Nejvyšším bodem povodí je s nadmořskou výškou 1603 m Sněžka v Krkonoších. Rozloha povodí je 144 055 km², z čehož 49 933 km² je na území Česka, 97 175 km² na území Německa, 239,3 km² na území Polska a 920,7 km² na území Rakouska.\n\nNa území Česka se správou povodí zabývají státní podniky Povodí Labe, Povodí Ohře a Povodí Vltavy. \nNa území Polska se správou povodí Labe zabývá regionální úřad vodního hospodářství pro povodí střední Odry se sídlem ve Vratislavi.\n"}
{"id": "851849", "url": "https://cs.wikipedia.org/wiki?curid=851849", "title": "Pic du Balaïtous", "text": "Pic du Balaïtous\n\nPic du Balaïtous ( , , , 3144 m n. m.) je žulový masiv v Pyrenejích, přímo na státní hranici mezi Francií a Španělskem. Španělská část leží na území Aragonie, francouzská v departementu Hautes-Pyrénées. Jedná se o první pyrenejský vrchol směrem od Atlantiku, který přesahuje hranici 3000 metrů. V těchto místech začínají \"Vysoké Pyreneje\". Jako první vystoupili 3. srpna 1825 na vrchol dva francouzští geodeti Peytier a Hossard.\n\n"}
{"id": "851852", "url": "https://cs.wikipedia.org/wiki?curid=851852", "title": "Reby Sky", "text": "Reby Sky\n\nRebecca Victoria Reyesová (* 6. srpna 1986), známější jako Reby Sky, je americká glamour modelka, radiová a televizní hvězda, fotografka, tanečnice a profesionální wrestlerka.\n\nReyesová se narodila ve Flushingu, jižní části Queensu. Je portorického původu. Má tři starší bratry a jednu starší sestru, Suzanne.\n\nSky začala svou kariéru jako břišní tanečnice v Amira Mor International Entertainment Company, objevila se i v několika návodových DVD. V roce 2005 měla menší roli v Broadway muzikálu, \"Tajemství pouště\". Poté začala vystupovat v mnoha divadlech v Queensu včetně Radio City Music Hall, kde vystupovala pro Ringo Starr.\n\nPo své práci na pódiu se začala objevovat v různých pořadech a hudebních videoklipech jako \"Midnight Spike\" (Spike TV), \"Date Patrol\" (TLC-TV), \"Faking It\" (TLC-TV) a \"Más Maíz\" a v hudebním videu s N.O.R.E. a Fat Joem.\n\nV červenci 2007 nafotila nahé snímky pro speciální vydání magazínu \"Playboy\", \"The Girls of Montauk\", nafotil ji Michael Dweck. V červenci 2010 se objevila ve vydání Playboy Cyber Club jako \"Cyber holka týdne\" a později byla jmenována \"Cyber holkou měsíce\" pro měsíc listopad 2010. Objevila se také v magazínu \"GQ,\" \"Esquire Magazine\", \"Supermodels Unlimited\" a \"STUFF\".\n\nSky udělala také rozhovor pro \"True Life: I'm a Sports Fanatic\" od MTV, který byl odvysílán 19. září 2009.\n\nPři svém vystoupení na \"The Howard Stern Show\" 18. listopadu 2008 odhalila, že je bisexuální a že měla dva roky trvající vztah se ženou.\n\nReyesová má v současné době romantický vztah s wrestlerem Mattem Hardym.\n\n\n"}
{"id": "851859", "url": "https://cs.wikipedia.org/wiki?curid=851859", "title": "Měděnec (rozcestník)", "text": "Měděnec (rozcestník)\n\nMěděnec může být:\n\n"}
{"id": "851864", "url": "https://cs.wikipedia.org/wiki?curid=851864", "title": "Židovský hřbitov v Kozmově ulici", "text": "Židovský hřbitov v Kozmově ulici\n\nŽidovský hřbitov v Kozmově ulici je největším židovským hřbitovem v Budapešti a jedním z největších židovských hřbitovů v Evropě. Nachází se ve východní části města v X. městském obvodu a sousedí s novým městským hřbitovem.\n\nHřbitov byl otevřen v roce 1891 neologickou židovskou obcí a jeho architektem byl Freud Vilmos. Za dobu jeho existence zde bylo pohřbeno více než 300 tisíc lidí. Součástí řady hrobů jsou secesní skulptury, které mnohdy znázorňují lidské postavy. Mezi výstavní patří secesní hrobka rodiny Schmidlů, která je dílem Ödöna Lechnera a Bély Lajty. Na hřbitově, který využívá budapešťská židovská obec, se stále pohřbívá.\n\nSoučástí hřbitova je památník deseti tisícům maďarských židovských vojáků, kteří padli během první světové války, vojenský památník dobrovolným vojákům, kteří zahynuli během maďarské revoluce v roce 1849 či památník mučedníkům maďarského holocaustu. Nachází se zde i okresek mučedníků, kde byla v roce 1944 pohřbena židovská výsadkářka a izraelská národní hrdinka Chana Seneš. O šest let později byly její ostatky exhumovány a repatriovány do Izraele, kde byly pohřbeny v Jeruzalémě.\n\n"}
{"id": "851867", "url": "https://cs.wikipedia.org/wiki?curid=851867", "title": "Dánsko na Letních olympijských hrách 2000", "text": "Dánsko na Letních olympijských hrách 2000\n\nDánsko se účastnilo Letní olympiády 2000. Zastupovalo ho 97 sportovců (53 mužů a 44 žen) v 16 sportech.\n\n"}
{"id": "851877", "url": "https://cs.wikipedia.org/wiki?curid=851877", "title": "Stanley G. Weinbaum", "text": "Stanley G. Weinbaum\n\nStanley Grauman Weinbaum (4. duben 1902, Louisville, Kentucky, USA – 14. prosinec 1935) byl americký spisovatel vědeckofantastické literatury. Jeho kariéra byla krátká (začal se profesionálně věnovat psaní krátce před svou smrtí), ale ovlivnila celý žánr sci-fi.\n\nJe znám především díky své povídce „Odysea z Marsu“ (anglicky „A Martian Odyssey“) publikované v roce 1934. Další jeho povídky pojednávají většinou o dobrodruhovi a výzkumníkovi Hamu Hammondovi a o bláznivém vědci a vynálezci Haskelu van Manderpootzovi.\n\nV roce 1935 zemřel na rakovinu plic.\n\n\n\n\nPovídky vydané posmrtně:\n\n"}
{"id": "851878", "url": "https://cs.wikipedia.org/wiki?curid=851878", "title": "Argonaut pelagický", "text": "Argonaut pelagický\n\nArgonaut pelagický (\"Argonauta argo\") je mořský hlavonožec, patřící mezi chobotnice.\n\nArgonaut pelagický žijící ve Středomoří a jiných teplých mořích se podobá ostatním chobotnicím: jeho tělo má vakovitý tvar, má osm chapadel pokrytých přísavkami, ústa zakončená zobákem z rohoviny a výrazné oči. Samičky argonautů na rozdíl od běžných chobotnic mají dostatečně velkou ulitu, připomínající člunek. Ta má dvě základní funkce: je to orgán plavání a orgán rozmnožování (samička v ní má uložená vajíčka). Ulita není spojena s pláštěm, ani nevznikla jako jeho výměšek. K ulitě je připojena první řada vzájemně těsně spojených chapadel, kterými si ji živočich přidržuje připoutanou k tělu. Vychází z ní jen na krátká období. Sameček, který je dvacetkrát menší než samička, je bez schránky a jeho jedinou úlohou je oplodňovat samičku. Sameček přitom od svého těla odpojí speciální chapadlo, které se samo dostane k samičce a následně ji oplodní. Chapadlo poté dorůstá.\n\n"}
{"id": "851879", "url": "https://cs.wikipedia.org/wiki?curid=851879", "title": "Gian Galeazzo Sforza", "text": "Gian Galeazzo Sforza\n\nGian Galeazzo Sforza (20. června 1469 – 22. října 1494) byl milánský vévoda z rodiny Sforza.\n\nNarodil se jako nejstarší syn ze čtyř dětí milánského vévody Galeazza Marii Sforza (1444–1476) a jeho druhé manželky Bony Savojské (1449–1503), dcery savojského vévody Ludvíka I. (1413–1465) a kyperské princezny Anny (1419–1462).\n\nDne 26. prosince 1476 byl zavražděn jeho otec (předpokládá se, že za zločinem stál jeho mladší bratr Lodovico Sforza) a chlapec se ve věku let sedmi let po něm stal vévodou milánským. Vládu ovšem převzala jeho matka, která byla 7. ledna následujícího roku ustavena regentkou a vládla s pomocí sekretáře svého zavražděného manžela, Francesca Simonetta. Roku 1481 ji však vypudil mladíkův strýc Lodovico Sforza (zvaný \"Lodovico il Moro\"), mladší bratr jeho otce. Gian Galeazzo byl tedy titulárním vévodou milánským, vládu však nikdy v rukou neměl.\n\nJeho strýc, aby upevnil alianci mezi milánským vévodstvím a neapolským královstvím, rozhodl oženit mladíka s princeznou Isabelou Aragonskou (1470–1524), dcerou neapolského krále, vnučka krále Alfonsa II.\nV prosinci roku 1488 přicestovalo milánské poselstvo v čele s ženichovým bratrem Ermesem do Neapole, kde se 23. prosince uskutečnil obřad \"per procura\" (v zastoupení), jak bylo tehdy zvykem. Po Vánocích se vydala Isabela se svou suitou vstříc setkání se svým manželem. Dne 18. ledna 1489 přibyla do Janova, kde si odpočala před cestou do Tortony, kde již na ni čekal Gian Galeazzo. K jejich setkání došlo 24. ledna, 1. února se Isabela vydala do Milána, kde se následujícího dne 2. února roku 1489 uskutečnil svatební obřad.\n\nManželské soužití nebylo zpočátku zdařilé, Gian Galeazzo se neměl k naplnění manželství. V dubnu roku 1490 se zvěsti o stálém Isabelině panenství donesly na uherský dvůr k její tetě Beatrix Neapolské. Krátce nato se Gian Galeazzo rozhodl žít s manželkou a již v květnu Isabela otěhotněla. Celkem se pak z jejich manželství se narodily čtyři děti, poslední dcerka již jako pohrobek:\n\n\nDne 22. října 1494 Gian Galleazza v 25 letech věku náhle a nečekaně zemřel. Příčina jeho smrti není zcela jasná. V té době se u churavého Gian Galleaza měly objevily opět žaludeční potíže, které vedly až k jeho smrti. Vyrojila se však i řada různých pověstí. Italský historik Francesco Guicciardini ve svém díle \"La Historia di Italia\" ve zprávě o Gian Galeazzově smrti píše: \"Rozšířila se pověst, že jeho smrt byla způsobena nemírným užíváním sexu; vzdor tomu se věřilo po celé Itálii, že nezemřel na nějakou nemoc ani na nezřízenost, ale že byl otráven... jeden z královských lékařů... potvrdil, že měl zjevné příznaky otravy. Nebylo nikoho, kdo by pochyboval, že byl-li otráven, byly za tím intriky jeho strýce Lodovica Mora.\"\n\nPodle jiných zpráv měl Lodovico il Moro, aby si podržel moc, jíž zbavil nejdříve Gian Galleazzovu matku a posléze jeho samého, naplánovat útok, při němž byl – za součinnosti nejužších přátel – Gian Galeazzo zavražděn mnoha bodnými ranami do hlavy a horní části těla. Mrtvola oběti měla být pochována pod oltářem kostela.\n\nAť již byla Gain Galeazzova smrt dílem Lodovicovým či ne, není pochyb o tom, že mu přišla velmi vhod. Ještě v den Gain Galeazzovy smrti vznesl Ludovico il Moro nárok na milánskou korunu, pominuv tak nároky čtyřletého Gain Galeazzova syna Francesca Marii jako následníka trůnu. Po Lodovicově pádu po útoku francouzských vojsk roku 1499 nechal francouzský král Ludvík XII. devítiletého prince, jehož popularita odvézt mezi obyvateli Milána narůstala, odvézt do Francie, do benediktinského kláštera v Marmoutier u Tours. Francesco Maria se milánského trůnu nikdy neujal; roku 1512 v jedenadvaceti letech zemřel na následky pádu s koně. Milánské vévodství ovládl Ludvík XII.\n\n"}
{"id": "851880", "url": "https://cs.wikipedia.org/wiki?curid=851880", "title": "Gerhard Vormwald", "text": "Gerhard Vormwald\n\nGerhard Vormwald (6. března 1948 Heidelberg Německo – 9. března 2016 Paříž) byl německý fotograf.\n\nPo absolvování oboru ofsetový tiskař studoval v období 1966 - 1971 malířství a sochařství, stejně jako komerční grafiku v Mannheimu na svobodné akademii umění Akademie Werkkunstschule/Fachhochschule.\n\nKromě své práce jevištního fotografa v Národní divadlu v Mannheimu od roku 1969, získal první reklamní smlouvy. Od roku 1975 dokončil své první inscenované fotografie, díky kterým se později stal nejznámějším. V roce 1983 si otevřel vlastní fotografický ateliér v Paříži, kde také žil. Ve Francii pracoval jako fotograf pro reklamní kampaně, fotografoval ilustrace do časopisů a pokračoval na svých vlastních cyklech. Od roku 1984 pracoval znovu s malbou. \n\nV roce 1988 otevřel ateliér Le Couèche nedaleko Paříže a od roku 1990 se věnoval reklamní fotografii. Od roku 1992 přešel na digitální obrazová média. Kromě své fotografické práce se ještě pravidelně věnoval kreslení a malbě. V roce 1999 se stal profesorem fotografie na Univerzitě v Düsseldorfu. Od roku 2011 pracoval na Německé akademii fotografie (Deutsche Fotografische Akademie).\n\nJeho rané černobílé fotografie se vyznačují vtipem a ironickým pohledem. Asi od roku 1975 se věnoval hlavně inscenované fotografii. Jeho obrazy jsou surrealistické a založené na geniální inscenaci.\n\nJako kritiku konzumního fetišismu inscenoval v roce 1995 extravagantní inscenovaná a záhadná zátiší potravin a nápojů.\n\nVybrané výstavy od roku 1990:\n\n\nFotografie Gerharda Vormwalda se nacházejí ve sbírkách následujících institucí: Museum Ludwig, Kolín, Rheinisches Landesmuseum Bonn, pařížské Centre Pompidou, sbírka Collection Polaroid v Lausanne, sbírka Collection Polaroid v Amsterdamu a v Kodak Eastman House v Rochesteru.\n\n"}
{"id": "851881", "url": "https://cs.wikipedia.org/wiki?curid=851881", "title": "Bitva o Manilu", "text": "Bitva o Manilu\n\nBitva o Manilu může označovat:\n\n\n"}
{"id": "851887", "url": "https://cs.wikipedia.org/wiki?curid=851887", "title": "Seznam řek ve Francii", "text": "Seznam řek ve Francii\n\nSeznam řek v Francii (francouzsky řeka nebo ) ) obsahuje řeky, které mají na území Francie délku 350 km a více a také některé kratší.\n"}
{"id": "851888", "url": "https://cs.wikipedia.org/wiki?curid=851888", "title": "Operace Panzerfaust", "text": "Operace Panzerfaust\n\nOperace Panzerfaust (v Německu známá jako ) byla německá vojenská operace z října 1944, jejímž cílem bylo udržet Maďarské království ve druhé světové válce na straně nacistického Německa. Operace byla reakcí na vyjednávání maďarského regenta Miklóse Horthyho se Sovětským svazem o příměří.\n\nAdolf Hitler nejprve do Maďarska vyslal podplukovníka Waffen-SS Otto Skorzenyho, který 15. října 1944 unesl Horthyho syna. Německá armáda následně s pomocí maďarských fašistů ze strany Šípových křížů převzala kontrolu nad vládou a rozhlasem. Němci obsadili Budínský hrad, zajali regenta Horthyho. Ten byl následně donucen podepsat prohlášení, kterým odvolal vyhlášené příměří a abdikovat ve prospěch Ference Szálasiho ze strany Šípových křížů. Szálasi se stal premiérem a vůdcem Maďarska, a vytvořil proněmeckou loutkovou vládu národní jednoty. Horthy byl pak odvezen na zámek Hirschberg v Bavorsku, kde byl držen v domácím vězení.\n\n"}
{"id": "851889", "url": "https://cs.wikipedia.org/wiki?curid=851889", "title": "Everett Mall", "text": "Everett Mall\n\nEverett Mall je obchodní centrum o rozloze 62 500 m² v Everettu v americkém státě Washington. Jeho historie sahá až ke konci 60. let, kdy se plánovala jeho konstrukce. Krátce poté byly postaveny pobočky hlavních nájemníků střediska, řetězců Sears (1969) a White Front (1971). Konstrukce centra samotného byla dokončena až v roce 1974, jelikož byla zpožděna kvůli krizi společnosti Boeing, hlavního zaměstnavatele v regionu. Nakonec bylo centrum otevřeno jen s jedním hlavním nájemníkem, jelikož řetězec White Front mířil ke krachu. Po otevření se navíc potýkalo s nedostatkem menších nájemníků. V roce 1977 se s příchodem řetězce The Bon Marché začalo blýskat na lepší časy a dokonce bylo přistavěno další křídlo, jehož hlavním nájemcem se stal prestižní řetězec obchodních domů Frederick & Nelson. V roce 2004 centrum prošlo velkým rozšířením a renovací, přistavěno bylo multikino s šestnácti sály a několik nových obchodů.\n\nOd roku 1992 patřil mezi hlavní nájemce řetězec Mervyns, jenž ale musel v roce 2006 svou pobočku uzavřít. Do prostoru se poté nastěhovaly řetězce LA Fitness a Steve & Barry's, jenž v roce 2009 zkrachoval. Od té doby je jeho místo v centru opuštěné.\n\nPrvní plány na stavbu moderního obchodního střediska v rostoucím Everettu vznikaly v polovině 60. let. Blíže k realizaci se ale posunuly až roku 1968, kdy podnikatelé Norman L. Iverson a spol. z Tacomy a Earl Cohen a spol. z Beverly Hills zakoupili pozemek o výměře 60 akrů jižně od centra Everettu mezi mezistátní dálnicí Interstate 5, dálnicí U.S. Route 99 a úhlopříčnou ulicí Broadway, jenž se dnes jmenuje Everett Mall Way. Středisko chtěli postavit na šestině zakoupeného pozemku, a to na té nejbližší k mezistátní dálnici. První řetězec, který na místo přilákali, byl Sears, jenž se odhodlal opustit svou 40 let využívanou pobočku v centru Everettu na Colby Street a postavit první obchod nového střediska. Robert Freidenrich, který se brzy po otevření pobočky stal jejím manažerem, vysvětlil deníku \"The Seattle Times\" důvod přesunu řetězce na předměstí tím, že „řetězec už delší dobu potřeboval přesun na větší pozemek a navíc se území nového střediska brzy stane centrem využívaného předměstského trhu“.\n\nSears otevřel pobočku v únoru 1969 s výměrou více než 10 tisíc m², rozdělenou do padesáti oddělení. Částí obchodu byla také autoopravna o kapacitě 14 vozidel, venkovní zahradní centrum, krejčovství a kavárna s kapacitou 40 míst k sezení. Architektem pobočky se stala firma The Richardson Associates.\n\nDruhým hlavním nájemcem nového obchodního střediska se otevřením pobočky v květnu 1971 stal kalifornský řetězec diskontních obchodních domů White Front, pro nějž se jednalo o pátou pobočku v regionu Pugetova zálivu. Iverson s Cohenem a jejich firmami začali po tomto otevření plánovat stavbu samostatného obchodního centra, které mělo stát mezi budovami dvou hlavních nájemců. Také se snažili najít třetího hlavního nájemce, ale všechny plány musely jít stranou, když se Boeing dostal do ekonomických problémů, čímž do finanční krize upadlo celé město, jenž je na továrně Boeingu závislé. V červenci 1972 se nakonec nedokončené stavby obchodního centra ujala společnost Hanson Development Company z New Jersey s plány stavbu dokončit. \n\nKe konci roku 1973 bylo oznámeno, že částí střediska se stane multikino se třemi sály od společnosti General Cinema, která již provozovala kina v Rentonu a Overlake. Jednalo se o vůbec první kino se třemi sály ve státě Washington. Otevřeno bylo v únoru 1974 s kapacitou 1 300 diváků. Mezi první filmy, jenž zde byly promítány, patří snímek \"Podraz\".\n\nVýstavba obchodního střediska po zakoupení Hansonem pokračovala a už v březnu 1973 měla firma podepsáno 21 smluv s nájemci, což znamenalo zhruba šedesátiprocentní zaplnění střediska, jenž mělo být dostavěno v létě téhož roku. Architektem střediska i multikina se stala The Law Company. O stavbu se postarala místní firma Wick Construction Company a design vymyslel architekt Douglas Mulvanny ze Seattlu.\n\nDalší rána byla zasazena roku 1974, kdy řetězec White Front vyhlásil bankrot a zavřel svůj velký obchod ve středisku, a to až jako poslední v celém státě. Podnikatelé tedy začínali být opatrnější při vyhledávání nájemců. Po dlouhém zpoždění bylo středisko otevřeno až v říjnu 1974 s jediným hlavním nájemcem a pouze zhruba polovinou celkové plochy využitou. Centrum tedy vypadalo poněkud pochmurně, nebylo ani nijak podporováno svými vlastníky. Podle článku z roku 1977 v \"The Seattle Times\" se dokonce stávalo útočištěm vandalismu nebo azylem pro „pochybné existence“.\n\nKarta se otočila, když v roku 1976 zakoupil místo pobočky White Front řetězec The Bon Marché, jenž sem chtěl přestěhovat svou pobočku z centra Everettu. Řetězec zde svou pobočku otevřel už v únoru 1977 a jeho přítomnost přilákala do opuštěných obchodů nové nájemníky. To vedlo k rozhodnutí společnosti Robeling Management Company, která jako odnož Hanson Development Company měla na starost správu střediska, splnit původní plány pro centrum, které zahrnovaly příchod třetího hlavního nájemce. V srpnu 1977 pak začala stavba druhého trojitého kina, které by provozovala, avšak nevlastnila společnost General Cinema.\n\nStavba nového východního křídla obchodního centra stála 20 milionů dolarů a trvala rok od podzimu 1979 do podzimu 1980. Otevřena byla už v srpnu 1980, plně pronajata různým řetězcům. Hlavním bodem nové části střediska byl dvoupatrový obchodní dům Frederick & Nelson postavený architekty z Beverly Hills ze společnosti Martinez, Takeda & Hahn. Kromě menších obchodů se v novém křídle nacházela také pobočka lékárny Payless Drug. Obsazení střediska bylo stabilní až do roku 1992, kdy Frederick & Nelson vyhlásil bankrot a zavřel i svou pobočku v Everettu. Okamžitě se ale řetězec podařilo nahradit kalifornským obchodním domem Mervyns, jenž převzal i původní smlouvu a po krátkém předělání prostoru otevřel v červenci 1992.\n\nV roce 1998 předložila městu Everett firma Hampshire Management Company, jenž měla na starost správu střediska, plány na další rozrůst centra, aby mohlo soutěžit s nedalekým Alderwood Mallem v Lynnwoodu. Přidáno by bylo 25 500 m² obchodních prostorů, hotel, multikino a několik restaurací. Jenže plány potkala velká překážka v podobě finančních problémů vlastníka střediska.\n\nNa podzim 2000 byl Everett Mall byl umístěn do vnucené správy vrchním soudem okresu Snohomish poté, co bylo zjištěno, že jeho vlastník, společnost Titanic Associates z New Jersey, nedokáže splatit dluhy. Ty v roce 2001 činily už 61 milionů dolarů a společnosti tak hrozilo, že ji bude zabaven veškerý majetek. Aby byl dluh alespoň zčásti splacen, bylo vlastnictví střediska převedeno na pojišťovnu AXA Equitable Life Insurance Company z New Yorku, která se ujala jeho správy. Ke konci roku si pojišťovna najala společnost Madison Marquette ze Cincinnati, která se měla starat o provoz střediska a uskutečnění jeho plánů na expanzi.\n\nV roce 2003 tedy mohla expanze pokračovat. Kromě rozrostu střediska měla obsahovat i jeho renovaci a zatímco samotná konstrukce měla začít brzy v roce 2004, v červnu 2004 se pojišťovně podařilo středisko prodat za 50,2 milionu dolarů společnosti Steadfast Commercial Properties z kalifornské Newport Beach. Ta pak dokonce nahradila Madison Marquette svou vlastní správní odnoží.\n\nExpanze tedy konečně začala v listopadu 2004, hlavními z nových nájemníků byli oznámeni Best Buy, PetSmart, Old Navy, Borders Books a Bed Bath & Beyond. O stavbu nového multikina se šestnácti sály se postarala společnost Regal Entertainment Group. Po dokončení rekonstrukce v roce 2006 bylo středisko prodáno soukromému podnikateli za 21,7 milionu dolarů.\n\nKe konci roku 2006 oznámil řetězec Mervyns opuštění severozápadního trhu, zavření všech poboček ve Washingtonu a Oregonu a krátce poté také bankrot. Jeho pobočka byla rozdělena mezi řetězce LA Fitness a Steve & Barry's, který ale po roce a půl rovněž vyhlásil bankrot a opustil středisko.\n"}
{"id": "851892", "url": "https://cs.wikipedia.org/wiki?curid=851892", "title": "Juhamatti Aaltonen", "text": "Juhamatti Aaltonen\n\nJuhamatti Tapio Aaltonen (* 4. června 1985, Ii) je finský profesionální lední hokejista hrající v týmu Kärpät Oulu v SM-liize.\n\nAaltonen získal s týmem Kärpät Oulu dva Finské ligové tituly, Vítězství v sezoně 2006/2007 obhájili v následující sezóně. Po šesti ročnících v Oulu hrál rok v jiném finském klubu - Pelicans Lahti.\n\nOd roku 2010 do 2012 působil v Kontinentální hokejové lize, kde dvě sezóny oblékal dres Metallurgu Maghitogorsk. Za něj odehrál celkem 136 zápasů.\n\nPo roce ve Švédském Rögle se před sezonou 2013/14 vrátil do Kärpätu Oulu, kde působí dodnes.\n\nAaltonen byl také účastníkem tříí světových šampionátů, v roce 2010 skončil s Finskem na celkovém šestém místě. O rok později, na Mistrovství světa 2011 vyhrál se svým týmem zlaté medaile, když ve finále Finsko porazilo Švédsko 6-1.\n\nNa Mistrovství světa 2013 vstřelil čtyři góly a na dalších 7 přihrál, na lepší než celkové čtvrté místo to ale Finsku nestačilo.\n\n"}
{"id": "851893", "url": "https://cs.wikipedia.org/wiki?curid=851893", "title": "Mistrovství Evropy ve vodním slalomu", "text": "Mistrovství Evropy ve vodním slalomu\n\nMistrovství Evropy ve vodním slalomu je mezinárodní soutěž v kanoistice pořádaná od roku 1996 Evropskou kanoistickou asociací. V letech 1996–2004 se šampionát konal v sudých letech, od roku 2005 je pořádán každoročně.\n\nMuži závodí na singlkánoi (C1), deblkánoi (C2) a singlkajaku (K1), na všech typech lodí individuálně i v závodech družstev, tzv. hlídkách. Ženy zpočátku závodily pouze na singlkajaku, od roku 2010 závodí i na singlkánoi.\n\n\n"}
{"id": "851897", "url": "https://cs.wikipedia.org/wiki?curid=851897", "title": "KAJOTbet Hockey Games 2012", "text": "KAJOTbet Hockey Games 2012\n\nKAJOTbet Hockey Games 2012 byl turnaj v rámci série Euro Hockey Tour 2011/2012, který byl sehrán od 26. do 29. dubna 2012.\n\nVítězem turnaje se stalo Finsko, které ztratilo jediný bod, a to v utkání s Českou republikou. Vítězství nad Ruskem v posledním utkání turnaje zajistilo České republice teprve druhý celkový triumf v Euro Hockey Tour.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n"}
{"id": "851899", "url": "https://cs.wikipedia.org/wiki?curid=851899", "title": "George Pell", "text": "George Pell\n\nGeorge kardinál Pell (* 8. června 1941 Ballarat) je australský římskokatolický kněz, emeritní arcibiskup Sydney, kardinál odsouzený za pohlavní zneužívání. V únoru 2019 byl odsouzen k šesti letům vězení za pohlavní zneužívání chlapců. Rozhodnutí bylo rovněž potvrzeno v odvolacím soudu z roku 2019 čímž se stalo pravomocným. Od této doby je ve výkonu trestu. George Pell podal ještě odvolání k nejvyššímu soudu v Austrálii (High Court of Australia), který v listopadu 2019 oznámil, že se podáním bude zabývat. Rozhodnutí nejvyššího soudu lze očekávát v březnu 2020. \n\nStudoval na semináři v Melbourne, kněžské svěcení přijal 19. prosince 1966 v Římě. Zde také pokračoval ve studiu a získal licenciát z teologie. V mládí byl aktivním sportovcem, startoval ve veslařských závodech a hrál závodně fotbal.\n\nPosléze působil jako kaplan v několika australských farnostech, pracoval ve vzdělávacích institucích diecézní kurie v Ballaratu a vydával zde diecézní časopis \"Světlo\" (v letech 1979 až 1984). Spolupracoval s katolickými školami v diecézi. V letech 1985 až 1987 byl rektorem Corpus Christi College, regionálního seminiáře pro australské státy Victoria a Tasmánie.\n\nDne 30. března 1987 byl jmenován pomocným biskupem v arcidiecézi Melbourne, biskupské svěcení mu udělil 21. května téhož roku tehdejší arcibiskup Melbourne Thomas Francis Little. V letech 1988 až 1997 byl prezidentem australské Charity. Aktivně se podílel na vzniku Australské katolické univerzity. V té době podle pozdějších obvinění také kryl zneužívání dětí, kterého se dopouštěl kněz Gerald Ridsdale.\n\nOd července 1996 do března 2001 vykonával funkci arcibiskupa Melbourne, v březnu 2001 se stal arcibiskupem Sydney poté, co odešel na odpočinek kardinál Edward Bede Clancy.\nZ pověření Kongregace pro evangelizaci národů byl apoštolským vizitátorem seminářů na Novém Zélandu, Papui-Nové Guineji a Šalomounových ostrovech. Účastnil se jednání světových biskupských synodů ve Vatikánu, mj. i synodu, který se v roce 1998 věnoval situaci katolické církve v Oceánii.\n\nPři konzistoři 21. října 2003 jmenoval papež Jan Pavel II. George Pella kardinálem.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se stal i kardinál Pell.\n\nPell byl papežem Františkem jmenován také do čela nového úřadu pro reformu Vatikánské banky a dalších finančních institucí.\n\nV roli nejvyššího představitele římskokatolické církve v Austrálii Pell papeži Benediktovi XVI. vyčetl, že svým rozhodnutím odstoupit z funkce církev destabilizoval a zkomplikoval tak postavení svého nástupce. Benediktovu rezignaci označil za nebezpečný precedens, který by v budoucnu mohl vést část církevních špiček k tomu, aby v případě nesouhlasu přinutily nového papeže k odchodu. Podle Pella tím byla vážně narušena tradice, podle níž papežovo působení končilo jeho smrtí.\n\nPodle Pella nebylo vládnutí církvi Benediktovou „silnou stránkou\". „Dávám přednost někomu, kdo církev může vést a trochu ji sjednocovat,\" řekl. Papežovi vyčetl zejména aféru Vatileaks, při níž se dostaly na veřejnost interní dokumenty Vatikánu svědčící o mocenských intrikách v římské kurii. Nová hlava církve bude podle něj muset mít schopnost pozvednout ve Vatikánu morálku a patrně v něm obnovit disciplínu.\n\nV červnu 2017 australská policie obvinila Pella z pohlavního zneužívání chlapců, kterého se podle obvinění dopouštěl jako mladý kněz v 70. letech ve své domovině. Podle vyjádření vyšetřovatelů se přihlásilo velké množství obětí. V únoru 2019 byl odsouzen za pohlavní zneužívání chlapců. Vinu popřel a proti rozsudku se odvolal. Nicméně byl do rozhodnutí o svém odvolání dále držen ve vazbě. Odvolací soud 21.8.2019 jeho odvolání zamítnul, čímž se trest stal pravomocným. V současné době si Pell odpykává šestiletý trest vězení. V září 2019 se odvolal k Nejvyššímu australskému soudu, který v listopadu 2019 oznámil, že se odvoláním bude zabývat. Rozhodnutí ve věci lze očekávat v březnu 2020.\n\n\n\n"}
{"id": "851900", "url": "https://cs.wikipedia.org/wiki?curid=851900", "title": "Tomáš Belko", "text": "Tomáš Belko\n\nTomáš Belko (* 5. června 1965) je český textař, libretista, scenárista a saxofonista.\n\nJeho synem je hudebník Matěj Belko.\n\n\n\n"}
{"id": "851905", "url": "https://cs.wikipedia.org/wiki?curid=851905", "title": "J. André Garrigues", "text": "J. André Garrigues\n\nJ. André Garrigues (J. Garrigues) byl francouzský fotograf působící aktivně v poslední čtvrtině devatenáctého století v Tunisu. O jeho životě se toho ví jen málo, ale zanechal mnoho kolorovaných pohlednic s tématem Orientu.\n\nVlastnil jedno z nejvýznamnějších fotografických studií v Tunisu. Fotografoval městské veduty, portréty a také akty, které koloroval. J. André Garrigues se někdy podepisoval zkráceně jako J. Garrigues. Své fotografie označoval textem \"Photo Garrigues, Tunis\".\n\n"}
{"id": "851910", "url": "https://cs.wikipedia.org/wiki?curid=851910", "title": "Arje Arani", "text": "Arje Arani\n\nArje Arani (: אריה אורני, rodným jménem Arje Fichman; 1. července 1920 – 29. července 1954) byl židovský výsadkář a účastník protinacistického odboje. Byl jedním z 37 židovských výsadkářů vycvičených Britskou armádou, kteří za druhé světové války seskočili za nepřátelskými liniemi v Evropě.\n\nNarodil se v Rumunsku, odkud odešel do britské mandátní Palestiny, kde žil v kibucu Bejt Oren. Araniho mise začala 1. října 1943, kdy spolu s kolegou Arje Gukovskim seskočili nad Rumunskem. Měli seskočit asi 60 kilometrů od Bukurešti, ale operace však skončila nezdarem, neboť kvůli navigační chybě dvojice dopadla přímo do rukou nepříteli. Výsadkáři byli zatčeni a vyslýcháni, nikoliv však mučeni. Když se o jejich existenci dozvěděl Hermann Göring, požádalo o jejich vydání gestapo, ale rumunský vůdce Ion Antonescu to odmítl. Arani s Gukovskim byli drženi v zajateckém táboře a v září 1944 společně s dalšími spojeneckými válečnými zajatci propuštěni.\n\nPozději téhož měsíce přivezl do mandátní Palestiny kousek zmuchlaného papíru s básní \"Šťastná zápalka\" (אשרי הגפרור, \"Ašrej ha-gafrur\"), kterou před svým odchodem do Maďarska předala Re'uvenu Dafnimu jeho kolegyně Chana Seneš. Sám Dafni pak později báseň svěřil Aranimu, aby ji odvezl z Evropy.\n\nZahynul 29. července 1954 při neštěstí v kibucu Ma'agan, kde se jako host účastnil slavnostního odhalení památníku věnovaného výsadkáři Pereci Goldsteinovi. Nad místem oslav v rámci show prolétaly dva letouny Piper Cub a jeden z nich se vinou nešťastných okolností zřítil mezi hosty. Při tragédii na místě zahynulo patnáct osob a dalších dvacet šest bylo zraněno.\n"}
{"id": "851914", "url": "https://cs.wikipedia.org/wiki?curid=851914", "title": "Marcelin Flandrin", "text": "Marcelin Flandrin\n\nMarcelin Flandrin (1889 Annaba, Alžírsko – 1957 Casablanca, Maroko) byl francouzský fotograf.\n\nDo Maroka přišel v roce 1901 a jako dobrovolník nastoupil vojenskou službu v roce 1912. Byl fotografem z povolání a sloužil ve fotografické divizi Service Photographique de l'Armée. Fotograficky dokumentoval Rifskou válku. Během první světové války působil u letectva a válku ukončil jako letecký pozorovatel, kdy fotograficky zdokumentoval celou řadu leteckých bojů.\n\nPři demobilizaci se přestěhoval do Casablanky a fotografoval rozvíjející se město v období od roku 1921 do 1930. Své snímky z tohoto období publikoval v roce 1929 v albu s názvem \"Casablanca de 1889 à nos jours\" (\"Casablanca v roce 1889 a dnes\"). V roce 1921 zveřejnil v časopise \"L'Illustration\" záběry pořízené z letadla na trase Casablanca - Francie. V roce 1922 vystavoval na koloniální výstavě v Marseille v marockém pavilónu. Jeho fotografie jako ilustrace byly publikovány v knize o Maroku s názvem \"Nordafrica\" (1924) společně se s nímky Rudolfa Lehnerta. Byl oficiálním dvorním fotografem královské rodiny, v roce 1926 fotografoval oficiální návštěvu marockého sultána ve Francii.\n\nMarcelin Flandrin byl také jedním z největších vydavatelů pohlednic v Maroku. Jako první v Maroku praktikoval letecké snímkování. Je autorem celé řady aktů s orientální tematikou.\n\n\n"}
{"id": "851920", "url": "https://cs.wikipedia.org/wiki?curid=851920", "title": "Motorová jednotka 845", "text": "Motorová jednotka 845\n\nMotorová jednotka české řady 845 je jednotka německého označení 628.2, vyráběná v letech 1986–1989 v Německu ve vagónkách Duewag a Waggon Union. Skládá se z jednoho motorového a jednoho řídicího vozu. Maximální rychlost je 120 km/h, uspořádání podvozků 2'B'+ 2'2', rozchod normální 1435 mm.\n\nDeset těchto jednotek v létě 2012 koupil od Deutsche Bahn český dopravce ARRIVA vlaky s. r. o. a nechal provést částečnou rekonstrukci v šumperské firmě Pars nova a. s. V rámci rekonstrukce byl kompletně obnoven interiér, dosazena sedadla Regio+ z produkce firmy Borcad a vozy dostaly nový lak.\n\nNejprve plánoval nasazení na trati Praha – Velvary či Praha – České Budějovice – Český Krumlov, na nichž si v červnu 2012 objednával kapacitu dopravní cesty, na sklonku srpna 2012 ohlásil, že od 9. prosince 2012 chce zahájit dopravu na trase Kralupy nad Vltavou – Praha Masarykovo nádraží – Praha-Libeň – Benešov u Prahy. Začátkem prosince 2012 dopravce oznámil, že dopravu zahájí na jaře 2013. Počítá s možností spřahovat jednotky podle potřeby do dvojic i do trojic.\n\nPrvní předváděcí jízdu provedl dopravce do stanice Moldava v Krušných horách, následovala jízda na jih Čech, dalších několik jízd bylo v okolí Prahy.\n\nOd 23. září 2013 do 13. prosince 2013 byla jednotka tohoto vlaku provozována ve všedních dnech ve dvouhodinovém intervalu na spěšné lince Praha Masarykovo nádraží – Kralupy nad Vltavou.\n\nV roce 2018 Arriva vlaky získala 5 jednotek, z toho jednu ve verzi 845.0 (845.001/945.001) a čtyři ve verzi 845.1 (845.101/945.101 až 845.104/945.104). \n\nV červnu 2019 společnost Arriva vlaky převzala od společnosti Pars nova první jednotku ve verzi 845.2, což je modifikace pro provoz na rychlících a expresech. Oproti verzi 845.0 a 845.1 má dva záchody místo jednoho a také služební oddíl pro personál a catering. Jednotka v červnu 2019 měla schválení pro zkušební provoz s cestujícími, v červenci 2019 očekávala Arriva plné schálení a poté chtěla jednotku nechat schválit i pro provoz na Slovensku. Celkem mělo být takto modernizováno 19 jednotek. Arriva připravovala též prototyp řady 845.3, který má být vybaven i toaletou vhodnou pro cestující na vozíku.\n\n\nOd 15. prosince 2019 by se řada 845 měla objevit na následujících linkách na základě objednávky ministerstva dopravy:\n"}
{"id": "851921", "url": "https://cs.wikipedia.org/wiki?curid=851921", "title": "AZ-kvíz", "text": "AZ-kvíz\n\nAZ-kvíz je vědomostní a strategická televizní soutěž vysílaná od 2. ledna 1997 Českou televizí.\n\nÚkolem je pomocí správných odpovědí získat pole a jimi spojit tři strany trojúhelníku – hrací tabule.\n\nSoutěž připravuje brněnské studio České televize, natáčení probíhalo dlouhou dobu v pasáži Typos v Jezuitské ulici (dříve v 20. století byl v tomto prostoru taneční sál). V roce 2016 bylo přesunuto do nové budovy brněnské televize v Trnkově ulici 117 v Brně-Líšni.\n\nSoutěž navazuje na dřívější obdobnou soutěž \"Ypsilon\" (podle tvaru, kterým je možné typicky spojit 3 strany trojúhelníku), kterou moderoval Aleš Zbořil a která byla určena pro studenty středních škol.\n\nBylo natočeno několik speciálních dílů a dvě zvláštní obměny pořadu:\n\n\nPůvodním režisérem byl Evžen Sokolovský mladší, od roku 2008 je režisérem soutěže Ladislav Cmíral.\n\nV semifinále jsou políčka pyramidového hracího pole očíslována 1 až 28, soutěžící si nejčastěji volí políčko 13. Tato dvě první kola probíhají v časovém limitu 7.30 minut a pokud se nikomu v té době nepodaří spojit tři strany trojúhelníku, rozhoduje o vítězi počet získaných políček a v případě stejného počtu políček rozhoduje rozstřelová otázka. Každé políčko si musí účastník zvolit do pěti sekund, pokud tak neučiní, získává nárok na další volbu soupeř. Jednotlivá políčka se zbarvují podle toho, kdo je získal, nebo černě, pokud ani jeden ze soutěžících správnou odpověď nevěděl (soutěžící, který políčko vybral, může zkusit odpovídat dvakrát, soupeř pak už jen jednou, případně může políčko odmítnout a chtít jiné). Černé políčko je pak možno získat v náhradní otázce s odpovědí ANO–NE.\n\nFinálová pravidla jsou shodná se semifinálovými, jediné pravidlo navíc souvisí s jiným označením políček – ta jsou ve finále označena 28 písmeny. Soutěžící jsou povinni hláskovat (A jako Anna, K jako Karel...). Pokud tak neučiní a omylem dostanou jiné políčko, než chtěli, musí ho přijmout.\n\nPoražený finalista obdrží věcnou výhru, kterou si sám vybíra (knihy, deskové hry, roční předplatné časopisů, audioknihy, atd.), navíc obdrží dvě prémie.\n\nVítěz každého dílu postupuje k \"bankomatu\", který má podobu dalšího hracího pole. To má tvar šestiúhelníku a skládá se z 19 šestiúhelníkových políček (původně bylo všech 28 políček, nyní je jen 19). Pro soutěžícího mají všechna logicky stejnou šedou barvu, pro diváky jsou tato políčka rozlišena čtyřmi barvami – červená pro prémii (jedno políčko), oranžová pro pětitisícovky (tři políčka), modrá pro tisícovky a dvoutisícovky (deset políček) a šedobílá pro stokorunu a pětisetkoruny (pět políček). Vítěz vybírá 3 pole tím, že zastavuje kurzor pohybující se nepravidelnou rychlostí.\n\nPrémie v bankomatu je novějším prvkem pravidel. Její hodnota se při vybrání resetuje na 5500 a do každého dalšího dílu roste po 500 korun do té doby, dokud ji někdo nevybere, je tedy teoreticky neomezená.\n\nTen, kdo 5× za sebou vyhraje finále, tedy se 5× dostane k bankomatu, získá navíc prémii 5000 Kč.\n\nPrůměrná výhra je 6 tisíc korun/díl. Celkově bylo za zhruba prvních 10 let soutěže vyplaceno 12 milionů korun.\n\nPeněžní výhry podléhají srážkové dani z příjmu (viz § 36 (2) l) podle zákona o daních z příjmů č. 586/1992 Sb.), ledaže jsou od této daně osvobozeny (viz § 4 (1) f) tamtéž).\n\nAZ-kvízové tričko získá ten soutěžící, který postoupí do pěti dílů po sobě.\n\nJediným omezením je absolvování konkurzu (50% úspěšnost ve vědomostním testu a ústní pohovor s dramaturgií) a věk 18 let v době absolvování konkurzu. Není nutno být občanem ČR, ale podle Herního řádu musí na otázky odpovídat česky (občas se účastní občané Slovenska).\n\nPůvodně bylo možno se do AZ-kvízu znovu hlásit po 5 letech, později byl termín zkrácen na 3 roky a nakonec na dnešní 1 rok. Při další účasti je nutné znovu absolvovat konkurz, vyjma držitelů trička, tedy 5násobných účastníků během jednoho účinkování. „Držitelé trička“ však musí opakovaně absolvovat ústní osobní pohovor s dramaturgií pořadu.\n\nModerátory všech tří typů AZ-kvízu jsou po celou dobu Aleš Zbořil a Eva Machourková (dříve Brettschneiderová). V klasickém AZ-kvízu jednorázově Aleše Zbořila během hospitalizace zastupoval Roman Svoboda, nyní známý např. moderováním pořadu ČT \"Na stopě\". Na jaře 2006 byli do \"AZ-kvízu Junior\" nasazeni publiku věkově bližší moderátoři Marta Ondráčková a Peter Strenáčik. V roce 2015 obnovený \"AZ-kvíz Junior\" moderuje na Jan Adámek.\n\nV průběhu let se měnil vysílací čas i způsob reprízování, delší dobu jsou díly dostupné on-line v archivu i-Vysílání. Obvykle bývá premiéra v podvečer ve všední dny (původně po 18. hodině, aktuálně k roku 2019 v 17.15, v pátek až 17.30), reprízy buď v noci na následující den též na ČT1, nebo následující den před polednem taktéž na ČT1. Dříve reprízy bývaly druhý den před polednem na ČT2. Původně byl \"AZ-kvíz\" vysílaný i v pátek, později byl nahrazován (celoročně nebo jen v průběhu školního roku) soutěžemi pro mladší: \"AZ-kvíz Junior\", \"Za školu\", \"Fenomén\", v roce 2012 \"AZ-kvízem speciál\" (viz výše). Nyní (od roku 2019) je opět vysílán od pondělí do pátku. Obnovený \"AZ-kvíz Junior\" je uváděn na jednou týdně, a to v neděli v 11.35.\n\nMěnily se kulisy (nejvýrazněji počátkem roku 2008), provedení bankomatu i některá pravidla. Např. dříve se o „šedá“ pole losovalo, později se losovalo jen ve finále, nyní je nutno pole získat vždy pomocí náhradní otázky, na kterou je odpověď ANO–NE.\n\nNa podzim 2011 bylo krátce pozastaveno natáčení soutěže, když se po nástupu nového generálního ředitele ČT Petra Dvořáka spekulovalo o zastavení soutěže.\n\nOd září roku 2016 má soutěž novou dekoraci.\n\nV roce 2017 oslavil AZ-kvíz 20 let.\n\nNa základě soutěže vznikla stejnojmenná stolní hra a verze na cesty.\n\nNa internetu jsou k vidění videa se zajímavými bitvami v AZ-kvízu, např. jak bylo možno dle starších pravidel spojit tři strany pomocí losování, prakticky bez správných odpovědí.\n\nMezi soutěžícími se objevily i známé osoby, např. Ladislav Bátora nebo spisovatelka Zuzana Koubková.\n\nMarek Daniel hrál moderátora „upraveného AZ-kvízu“ v komedii \"Polski film\" (2012, režie Marek Najbrt). Na soundtracku k filmu vyšla skladba \"Jamajský gambler v AZ kvízu\".\n\nNa soutěž též odkazuje skladba \"Vim já?\" od PSH a Jamese Colea z alba \"Epilog\" (2010).\n\nV září 2015 upoutal pozornost médií cestovatel a spisovatel Ladislav Zibura, když zvolil recesistickou strategii obsazení všech protilehlých rohů s cílem zabránit propojení stran a stát se tak nejhorším soutěžícím v historii pořadu.\n\nStylizovaný herní plán AZ-kvízu se stal součástí návrhu emotikonů s českými motivy, tzv. Czemoji, vytvořených studentkou Vysoké školy výtvarných umění v Bratislavě Soňou Juríkovou.\n\n"}
{"id": "851927", "url": "https://cs.wikipedia.org/wiki?curid=851927", "title": "Jojo (rozcestník)", "text": "Jojo (rozcestník)\n\nJojo může být:\n\n\n\n"}
{"id": "851930", "url": "https://cs.wikipedia.org/wiki?curid=851930", "title": "Starý židovský hřbitov v Benešově", "text": "Starý židovský hřbitov v Benešově\n\nStarý židovský hřbitov v Benešově je rekonstruovaný pozůstatek židovského hřbitova založeného asi v 17. století. Nachází se v Nové Pražské ulici, asi 150 m na severozápad od zdejšího Masarykova náměstí, v blízkém parku. Od roku 2007 je chráněn jako kulturní památka České republiky.\n\nV 80. letech 20. století došlo k likvidaci hřbitova a z jeho areálu byla postupně odvážena většina náhrobků, z nichž jen asi desítka získala nová místa na zdejším Novém židovském hřbitově. Ke konci minulého století byla kolem areálu vystavěna nová, cihlová ohradní zeď. Na ploše 760 m², kterou zeď uzavírá, zůstalo necelých 20 náhrobních kamenů (\"macev\"). Hřbitov je volně přístupný.\n\nBenešovská židovská komunita přestala existovat v roce 1940.\n\n"}
{"id": "851931", "url": "https://cs.wikipedia.org/wiki?curid=851931", "title": "Modlitebna v Berouně", "text": "Modlitebna v Berouně\n\nBývalá modlitebna se nachází ve městě Beroun na Husově náměstí jako čp. 77 v bývalém domě židovské náboženské obce.\n\nV současnosti je využívána jako základní umělecká škola. Ve městě se také nachází židovský hřbitov.\n\n"}
{"id": "851932", "url": "https://cs.wikipedia.org/wiki?curid=851932", "title": "Židovský hřbitov v Berouně", "text": "Židovský hřbitov v Berouně\n\nŽidovský hřbitov leží v Berouně v ulici Pod Homolkou naproti sportovnímu centru. Založený byl v roce 1886 a spolu s hřbitovem vzniklo i pohřební bratrstvo.\n\nDochovalo se zde kolem 120 náhrobních kamenů a hřbitovní dům, dnes čp. 186, sloužící kdysi hrobníkovi k bydlení a jako obřadní síň. Na fasádě objektu je dosud čitelný nápis \"Co jste vy, byli jsme i my, co jsme my, budete i vy\". Dosti nezvykle na české země se využíval i po 2. světové válce, nicméně i tak není využita více než polovina celkem rozlehlého areálu.\n\nAž v prvním desetiletí 21. století došlo k rekultivaci plochy hřbitova, jež byla předtím léta využívána zahrádkáři. Ve městě se také nacházela modlitebna.\n\n"}
{"id": "851934", "url": "https://cs.wikipedia.org/wiki?curid=851934", "title": "Synagoga v Běštíně", "text": "Synagoga v Běštíně\n\nBývalá synagoga v Běštíně je v současnosti dům čp. 94 stojící cca 200 m jižně od obecního úřadu na dohled od fotbalového hřiště, nádrže na vodu a potoka Řeřicha. Postavena byla v první polovině 19. století. Za 2. světové války byla adaptována na sídlo obecního úřadu, v současnosti, po další rekonstrukci, slouží jako obytný dům.\n\n"}
{"id": "851936", "url": "https://cs.wikipedia.org/wiki?curid=851936", "title": "Židovský hřbitov v Blevicích", "text": "Židovský hřbitov v Blevicích\n\nŽidovský hřbitov, založený asi v první polovině 17. století, je situován na jižním okraji Blevic zkraje lesa při silnici vedoucí od obecního úřadu na jih k Mozolínu. Je chráněn jako kulturní památka České republiky.\n\nDochovalo se cca 300 náhrobků i hřbitovní dům snad z roku 1884, který hrobník využíval k bydlení. Na jeho fasádě je patrný hebrejský nápis \"Z prachu zpět do prachu\" parafrázující biblické „Prach jsi a v prach se obrátíš“, nad brankou areálu stojí letopočet 1885. Malá část plochy hřbitova byla prodána a slouží jako zahrada. Nejstarší dochovaný a spolehlivě čitelný náhrobek paní Ester dcery lékaře Wolfa pochází z roku 1719. V samotných Blevicích samostatná židovská obec neexistovala, podle dosavadního zpracování epitafů zde dokonce neleží nikdo z Blevic. Náboženská obec byla usídlena nejprve v Ješíně, později ve Velvarech. Podle Hugo Golda sloužil hřbitov židům ze zhruba padesáti okolních obcí. Tolik lokalit epitafy sice nepotvrzují nicméně spolehlivě tu najdeme mrtvé z Ješína, Velvar, Bučiny, Žižic, Kovárů a Neuměřic, dále se objevují i Zlonice, Hostouň (ačkoli ta má svůj vlastní židovský hřbitov), Černuc, Buštěhrad, Podlešín, Přítočno a Zlonice. Z místních rodin jsou nejčastěji zastoupeni Hellerovi, Duschenesovi, Kosinerovi, Taussikovi a rodiny Beck a Schallheim. Poslední pohřeb zde proběhl v roce 1945.\n\n"}
{"id": "851937", "url": "https://cs.wikipedia.org/wiki?curid=851937", "title": "Židovský hřbitov v Bohosticích", "text": "Židovský hřbitov v Bohosticích\n\nŽidovský hřbitov, založený v Bohosticích nejdéle v první polovině 18. století, leží asi 500 m jihozápadně od obce v lesíku na úbočí kopce Chlumec (na jeho SV okraji). Přístup je možný z východu přes pole nebo ze západu od silnice na Cetyni, nutné je překonat kopřivy, přeskočit Chlumecký potok a vystoupit svahem na kopec.\nJe chráněn jako kulturní památka České republiky.\n\nV severovýchodní části hřbitova stojí opravená márnice a dochovalo se zde více než 150 náhrobků s nejstarším čitelným z roku 1747.\n\n"}
{"id": "851938", "url": "https://cs.wikipedia.org/wiki?curid=851938", "title": "Židovský hřbitov v Bosyni", "text": "Židovský hřbitov v Bosyni\n\nŽidovský hřbitov, založený nejspíše před rokem 1849, se nachází severovýchodně od vsi Bosyně na kraji lesa přístupného po polní cestě odbočující doprava ze silnice na Janovu Ves. V některých pramenech je také nazýván ŽH Vysoká-Bosyně podle vsi sousedící s Bosyní na západě. Na místě se dochovalo kolem 40 náhrobků a malé zbytky ohradní zdi. Je chráněn jako kulturní památka České republiky. Hřbitov je vlastně jen zbytkem hřbitova. Většina kamenů v erozi anebo roznesena do okolí. Hlavní jména – Grundfest, Fischer, Pollak a Friedman. Nejbohatší je (byla) patrně rodina Rössler. Zajímavá a opět lokální epigrafika. Vhodné světlo pro fotoaparát spíš v dopoledních hodinách. - Zbytky ohradní zdi, volně přístupný ...\n\nExistence židovské obce nebyla ani v blízkém okolí prokázána.\n\n\nCelý katalog v PDF a další dokumenty ohledně hřbitova najdete na Kešetu - nomenklaturní číslo hřbitova 016 - Bosyně\n"}
{"id": "851939", "url": "https://cs.wikipedia.org/wiki?curid=851939", "title": "Židovský hřbitov v Brandýse nad Labem", "text": "Židovský hřbitov v Brandýse nad Labem\n\nŽidovský hřbitov, založený roku 1568, je situován v Brandýse nad Labem severozápadně od Masarykova náměstí v Kostelecké ulici vedle základní školy. Je chráněn jako kulturní památka České republiky.\n\nByl několikrát rozšířen a do současnosti se dochovalo až 1500 náhrobních kamenů, z nichž nejstarší je datován 1572. Areál obsahuje několik zajímavých náhrobků a tumbu, na několika novějších se lze dočíst o životě pohřbených skončeném násilně v Osvětimi. Stojí zde také obřadní síň s vozovnou a hrobnickým domem sloužícím k obývání a pohřebním vozem. V roce 2002 zde byla otevřena expozice o židovských dějinách v kraji. Ve městě se také nachází synagoga.\n\n"}
{"id": "851940", "url": "https://cs.wikipedia.org/wiki?curid=851940", "title": "Synagoga v Brandýse nad Labem", "text": "Synagoga v Brandýse nad Labem\n\nSynagoga v Brandýse nad Labem v ulici Na Potoce č. p. 140 byla postavena v letech 1827–1829 na místě předešlé synagogy, zničené požárem v roce 1827. Bylo přitom částečně využito starších základů a obvodového zdiva. V synagóze bylo nejprve pódium (bima) umístěno uprostřed sálu. Koncem 19. století bylo nahrazeno pódiem se zábradlím u svatostánku ve východní stěně. Budova má dochovaný barokní svatostánek z 18. století, přičemž modlitební sál byl ze tří stran obklopován klasicistně-empírovou dvoupatrovou ženskou galerií. Archeologický průzkum před rekonstrukcí stavby odhalil základy starší oválné galerie. Ve druhé části byl byt rabína a školní třída.\n\nSynagoga sloužila svému účelu do druhé světové války. Po roce 1945 nebyla židovská obec v Brandýse obnovena. V roce 1962 byl objekt přestavěn na sklad léčiv. Dřevěné galerie byly strženy a prostor chrámu byl přepatrován. Dále byl vestavěn nákladní výtah.\n\nV roce 1995 dostala objekt do vlastnictví Židovská obec Praha a využívala jej jako depozitář. V roce 2008 byla stavba vybrána mezi deset objektů pro rekonstrukci v rámci projektu \"Deset hvězd - Revitalizace židovských památek v České republice\". V letech 2010 2014 byla zrekonstruována nákladem 25 307 000 Kč. Tyto prostředky byly poskytnuty Integračním operačním programem Evropské unie.\n\nObjekt provozuje Federace židovských obcí v ČR. Dne 10. července 2014 byla synagoga slavnostně otevřena, o den později zde proběhla první bohoslužba od doby holokaustu.\n\nV synagoze a přilehlých prostorách je instalována expozice s názvem \"Prameny judaismu: rabínské písemnictví\".\n\nVe městě se také nachází židovský hřbitov.\n\n\n"}
{"id": "851941", "url": "https://cs.wikipedia.org/wiki?curid=851941", "title": "Židovský hřbitov v Březnici", "text": "Židovský hřbitov v Březnici\n\nŽidovský hřbitov leží severně od Březnice přibližně v polovině cesty na Přední Poříčí při silnici. Založen byl již před rokem 1617, pohřebiště však bylo doloženo již v předchozím století. Je chráněn jako kulturní památka České republiky.\nV polovině 19. století byl areál hřbitova rozšířen. Vstup je z východní strany, v severní části stojí rekonstruovaná márnice. Čitelné náhrobky se dochovaly z druhé poloviny 17. století, poslední pohřby proběhly před nástupem nacistické okupace. Areál od roku 1995 patří k majetku ŽO Praha, která nechala provést také opravu ohradní zdi.\n"}
{"id": "851942", "url": "https://cs.wikipedia.org/wiki?curid=851942", "title": "Synagoga v Březnici", "text": "Synagoga v Březnici\n\nSynagoga, jež byla postavena v letech 1725 - 1726 v pozdně barokním až klasicistním slohu, stojí v bývalém ghettu Lokšany ve městě Březnice jako čp. 664. Je chráněna jako kulturní památka České republiky.\n\nSynagoga nese římskou číslici XVI a je dobře dochovaným příkladem české synagogální architektury centrálního typu. V severní části budovy je umístěn hlavní sál synagogy, zaklenutý valenou klenbou s barokními lunetami u oken.\n\nNa půdě březnické synagogy byla nalezena tzv. geniza, archiv odložených a poškozených hebrejských textů a různých synagogálních předmětů. Nejvíce zastoupené předměty v genizách byly hebrejské knihy z 18. a 19. století, především modlitební knížky, tisky Bible, Talmudu a různá hebrejská literatura o etice, filozofii, poesii, vědě a učebnice. Dalšími předměty jsou rukopisy psané hebrejsky, ale i jidiš ze 17. - 19. století, různé přednášky, obecní dokumenty a soukromé dopisy.\n\nPo požáru z roku 1821 byla synagoga zásadně přestavěna a získala dnešní empírovou podobu. V budově s klenutým sálem a ženskou galerií bývala i jednotřídka židovské náboženské školy a byt správce (šamese). Na vstupním kamenném portále se zachoval hebrejský nápis \"Otevřetež mi brány spravedlnosti\" (verš žalmu č. 118). \n\nBohoslužebným účelům synagoga sloužila do 30. let 20. století, po druhé světové válce byla dlouhá léta využívána jako skladiště. Roku 1995 byla vrácena Židovské obci v Praze ve zdevastovaném stavu – byla narušená statika, problémem byla vzlínavá vlhkost a praskliny v klenbě nad hlavním sálem vlivem přetížení krovu, silně poškozeny byly také vnitřní i venkovní omítky a původní výmalba. Od poloviny 90. let 20. století procházela budova synagogy rekonstrukcí. V sobotu 14. 6. 2014 byla synagoga po více než 60 letech zpřístupněna veřejnosti. Je spravována Národním památkovým ústavem, Správou státního zámku Březnice a je zde expozice židovské vzdělanosti. Ve městě se také nachází židovský hřbitov.\n\nV rámci Programu záchrany architektonického dědictví bylo v letech 1995-2014 na opravu synagogy čerpáno 3 650 000 Kč.\n\n"}
{"id": "851943", "url": "https://cs.wikipedia.org/wiki?curid=851943", "title": "Židovský hřbitov v Byšicích", "text": "Židovský hřbitov v Byšicích\n\nŽidovský hřbitov leží v centru Byšic ve Hřbitovní ulici severně od obecního úřadu. Založený byl roku 1607.\n\nPozemek byl zakoupen jedním z místních Židů, jménem David, za 4 kopy grošů za účelem získání pohřebiště pro jeho rodinu, a během 18. století byl dvakrát rozšířen. Vstup se nachází v severozápadní části areálu, na jihu hřbitova lze nalézt asi nejstarší čitelný náhrobní kámen pocházející z roku 1723.. Počty dochovaných náhrobků se v dostupných pramenech liší: pohybují se od 197 do tří set. Pohřby se zde konaly do 2. světové války, potom byla stržena márnice. Rekonstrukce, při níž byly odstraněny náletové dřeviny a následky užívání plochy hřbitova coby skládky, proběhla až v 90. letech 20. století. Zároveň byla také obnovena ohradní zeď a instalována kovaná brána s motivem Davidovy hvězdy.\n\n"}
{"id": "851944", "url": "https://cs.wikipedia.org/wiki?curid=851944", "title": "Židovský hřbitov v Čáslavi", "text": "Židovský hřbitov v Čáslavi\n\nŽidovský hřbitov je oddělením v jižní části městského hřbitova v Čáslavi v Chotusické ulici na severním okraji města.\n\nZaložen byl roku 1884 a pohřby zde pravidelně probíhaly až do druhé světové války, další občasné obřady pak ještě po ní. Dochovalo se zde kolem 200 novodobých náhrobků, z márnice v západní části hřbitova zůstala dochována pouze vstupní brána. V areálu se nachází pomník obětem nacismu z roku 1949. Ve městě se také nachází synagoga.\n\n"}
{"id": "851945", "url": "https://cs.wikipedia.org/wiki?curid=851945", "title": "Synagoga v Čáslavi", "text": "Synagoga v Čáslavi\n\nSynagoga byla postavena v maurském slohu ve městě Čáslav severně od náměstí Jana Žižky z Trocnova v Masarykově ulici, kde stojí dodnes jako čp. 111.\nDostavěna byla roku 1899 podle plánů, jež vypracoval architekt Wilhelm Stiassny. Je chráněna jako kulturní památka České republiky.\n\nJde o dvoupatrovou budovu s mohutným obloukem ve střední části fasády, v jehož středu se nachází rozeta s Davidovou hvězdou, oblouky doplňují také okna a vstupní portál. Nad rohy přední části objektu bývaly věžičky, které však stejně jako Davidova hvězda v čelním oblouku podlehly nacistické devastaci a nikdy nebyly obnoveny. Budova má mj. dochovaný dřevěný strop a ženskou galerii.\n\nZa vstupní částí vpravo začínají schody vedoucí právě do ženské galerie původně s 90 místy. Celkově zde bývalo 250 míst k sezení. Patnáct let po válce byla synagoga využívána jako sklad, od roku 1970 pak sloužila potřebám Městského muzea, přičemž místo s Davidovou hvězdou nahradil městský znak.\n\nMajitelem čáslavské synagogy se roku 1994 stala židovská obec v Praze. Roku 2008 pak s podporou města Čáslav proběhla oprava fasády objektu a do největšího oblouku bylo vráceno okno s Davidovou hvězdou. Ve městě se také nachází židovský hřbitov.\n\n"}
{"id": "851946", "url": "https://cs.wikipedia.org/wiki?curid=851946", "title": "Synagoga v Čelině", "text": "Synagoga v Čelině\n\nBývalá synagoga, pocházející z 19. století, se nachází severně od centra vesnice Čelina. Stojí na mírném návrší a je obklopena bývalými židovskými domky místního ghetta.\n\nPoté, co ji roku 1901 poškodil požár, byla přestavěna k obytným účelům a původní účel budovy již dnes nic viditelně nepřipomíná. Ve vsi se také nachází židovský hřbitov.\n\n"}
{"id": "851947", "url": "https://cs.wikipedia.org/wiki?curid=851947", "title": "Židovský hřbitov v Čelině", "text": "Židovský hřbitov v Čelině\n\nŽidovský hřbitov se nachází jihozápadně od vsi Čelina, ve svahu na kraji lesa napravo od silnice na Cholín. Část cesty k areálu vede přes ohrazenou plochu pro dobytek. Je chráněn jako kulturní památka České republiky.\nZaložen byl v 18. století, nejstarší náhrobek z dochovaných třiceti se datuje rokem 1803, nejmladší pak 1918. Márnice a ohradní zeď se dochovaly jen ve zbytcích zdiva, díky čemuž je hřbitov volně přístupný. Ve vsi se také nachází synagoga.\n\n"}
{"id": "851948", "url": "https://cs.wikipedia.org/wiki?curid=851948", "title": "Synagoga v Činěvsi", "text": "Synagoga v Činěvsi\n\nBývalá synagoga stojí v obci Činěves jako čp. 187. Vybudována byla v roce 1857.\n\nK bohoslužebným účelům sloužila do konce 19. století, v roce 1897 pak byla prodána a přestavěna k obytným účelům. V půdních prostorách má dochovány zbytky původní výmalby stropu.\n\n"}
{"id": "851949", "url": "https://cs.wikipedia.org/wiki?curid=851949", "title": "Nová synagoga v Dobříši", "text": "Nová synagoga v Dobříši\n\nBývalá nová synagoga, vybudovaná v letech 1903–1904 ve městě Dobříši, stojí na severozápadním rohu Mírového náměstí čp. 68 u ulice Čs. armády.\n\nPostavena byla v novorománském slohu podle návrhu architekta Aloise Richtera. Orientována je směrem k severu, což je u nás ojedinělou výjimkou. Svému účelu sloužila do roku 1938. Za 2. světové války objekt sloužil jako skladiště obilí, pak jako muzejní sklad a od roku 1955 je využíván jako kulturní dům. V horním patře se pořádají výstavy, přízemí dává prostor pro koncerty a další kulturní akce, konají se zde také schůze městského zastupitelstva.\n\nBěhem a po druhé světové válce byla budova opomíjena a chátrala, roku 1959 byla zbořena věž v jejím průčelí a hlavní modlitební sál rozdělil strop na dvě podlaží. Po rekonstrukci z roku 2008 byly na horní štít vráceny Mojžíšovy desky. Ve městě se do roku 1960 nacházela též stará synagoga a je zde i židovský hřbitov.\n\n"}
{"id": "851950", "url": "https://cs.wikipedia.org/wiki?curid=851950", "title": "Stará synagoga v Dobříši", "text": "Stará synagoga v Dobříši\n\nStará synagoga stávala ve městě Dobříš pblíž náměstí za sokolovnou a hostincem \"U Bílého lva\". Postavena byla v roce 1777 využívala se do roku 1904. Poté byly adaptována na divadelní a taneční sál, později sloužila jako tělocvična. Roku 1960 byla zbořena. Na místě bývalé synagogy se dnes nachází podzemní kontejnery.\n\nVe městě se také nachází nová synagoga a židovský hřbitov.\n\n"}
{"id": "851951", "url": "https://cs.wikipedia.org/wiki?curid=851951", "title": "Židovský hřbitov v Dobříši", "text": "Židovský hřbitov v Dobříši\n\nŽidovský hřbitov leží v severovýchodní části města Dobříš poblíž Lípové ulice při modré a zelené turistické značce. Je chráněn jako kulturní památka České republiky.\nHřbitov se vstupem z východní strany byl založen nejdéle v 1. polovině 17. století a do současnosti se zde dochovalo kolem 250 náhrobků s nejstarším z roku 1650.\n\nV letech 1781 a 1863 byl areál rozšířen, na konci 80. let 19. století byl naopak zmenšen a v nevyužité části bylo postaveno sportovní hřiště. Byl zároveň rekonstruován, postavena byla nová zeď a brána. Areál se zamyká a přístupný je jen po dohodě se správcem hřbitova, společností Matana. Ve městě se také nachází bývalá synagoga.\n"}
{"id": "851952", "url": "https://cs.wikipedia.org/wiki?curid=851952", "title": "Synagoga v Dolním Cetnu", "text": "Synagoga v Dolním Cetnu\n\nBývalá synagoga stojí severně od návsi v Dolním Cetnu jako čp. 30. Postavena byla v letech 1872–1873\n\nO deset let později došlo k přestavbě, a v první čtvrtině 20. století pak byla prodána a přebudována k obytným účelům, jimž slouží dodnes. V půdních prostorách se měly dochovat originální štukové výzdoby stropu a okenní detaily. Ve vsi se také nachází židovský hřbitov.\n\n"}
{"id": "851953", "url": "https://cs.wikipedia.org/wiki?curid=851953", "title": "Židovský hřbitov v Dolním Cetnu", "text": "Židovský hřbitov v Dolním Cetnu\n\nŽidovský hřbitov leží na severním konci vsi Dolní Cetno v lese po pravé straně silnice na Katusice. Založen byl nejspíše roku 1869, s nejstaršími čitelnými náhrobky jen o rok mladšími. Poslední pohřeb zde proběhl v roce 1938.\n\nAreál je zarostlý a neudržovaný, opravena však je budova vozovny. Ohrazuje jej kamenná zeď, je však volně přístupný. Ve vsi se také nachází bývalá synagoga.\n\n"}
{"id": "851954", "url": "https://cs.wikipedia.org/wiki?curid=851954", "title": "Židovský hřbitov u Radobylu", "text": "Židovský hřbitov u Radobylu\n\nŽidovský hřbitov se nachází cca 2 km JZ od vsi Drážkov za křižovatkou u dvoru Radobyl, v katastrálním území Řadovy. Je přístupný po polní cestě odbočující doprava ze silnice č. II/102 z Kamýku nad Vltavou na Řadovy. Založen byl roku 1680 a dochovaly se zde přibližně tři stovky náhrobních kamenů. Nacházejí se zde náhrobky rustikálního typu a nepravidelných tvarů stejně jako náhrobky umně tesané a bohatě symbolicky zdobené. Hřbitov je chráněn jako kulturní památka České republiky, po rekonstrukci kamenných zdí je udržován v dobrém stavu a kovaná brána na východě areálu se zamyká.\n\nHlavním důvodem ke zřízení hřbitova byla patrně morová epidemie šířící se v letech 1679-1680 po celém území Čech a masivní úmrtnost židovského obyvatelstva v Kamýku, Dražkově a okolních obcích. Souhlas k jeho vybudování dal tehdejší majitel skrýšovského statku Václav Milota Hrušovský z Hrušova a na Skrejšově. Listina, kterou k založení hřbitova vydal 16. července 1680, se bohužel zachovala jen na staré fotografii, originál byl v polovině 20. století v majetku obchodníka Elišáka v Sedlčanech a je nejisté, zda se zachoval dodnes.\n\nPůvodní pohřebiště bylo založeno v dnešní jihozápadní části hřbitova na ploše 60 m². Nejstarší tři náhrobky pocházejí z roku 1680, další pak až z 90. let 17. století. Není jasné, zda se během této desetileté proluky na hřbitově nepohřbívalo, anebo se náhrobky pouze nedochovaly. V této nejstarší části hřbitova byla i studna.\n\nHřbitov byl poprvé výrazně rozšířen roku 1791, přičemž bylo dosavadní provizorní oplocení nahrazeno kamennou zdí. Druhé rozšíření pak proběhlo kolem poloviny 19. století společně se stavbou synagogy v Drážkově, v roce 1850 byla postavena márnice a nová ohradní zeď s bránou. V márnici zůstal zachovaný kamenný stůl k rituálnímu omývání zemřelých, tzv. tahara, památka na území ČR dochovaná pouze na několika ojedinělých místech.\n\nPoslední obřady se zde konaly v roce 1936 a 1941.\n\nPohřbívání zde byli původně pouze židé z okolních vsí Kamýka a Drážkova, později i z Nalžovic, Zvírotic a Petrovic, v průběhu 19. a 20. století pak ze širokého okolíː Nového Knína, Vysokého Chlumce, Kovářova a dokonce i z poměrně vzdálených Luhů nebo Milína.\n\n\"\"Já, Václav Milotta Hrušovský z Hrušova, pán na Skrejšově, Vyšatolech, známo činím tímto listem vůbec přede všemi, a vzláště kdeby toho potřeba ukazovalo, že sem na časté toho při mně pohledávání, na nynější morovou ránu, aby tím spěšněji do země mrtvá těla přicházely. Těchto(?) tu židův jména jejich položených toliko ze vsi Dražkova: Jakuba Koníře s rodinou jeho, též z chalupy ...? , a Filip Mojžíš z chalupy svý, s rodinou a s otcem svým, a z městys Kamejka Samuhel Fidler s Jozefem synem i se vší rodinou, Marek Mojžíš s rodinou svou, Izák Levita s rodinou svou ze vsi Vesce; z města Knína hor zlatých z jednoho domu Jozef (s) svou rodinou, a David s svým zetěm i s rodinou, z Nelžovic Jozef Polák z jeho rodinou, z Chlumce vinopal se vší rodinou, Filip Fidler (s) svou rodinou(?), Nathan Fidler s rodinou svou.\"\n\"I nemoha jejich slušné žádosti odepříti doslyšeti, tak činím a jim kus pole v Radybýlích slovoucí V skalách pro jejich i budoucích potomkův jejich nových(?) budoucí i též z čeládkou jejich (ku?) pohřbu těch mrtvých těl a pochováváni se beze vší zábavy a překážky k užívání, za hotovou summu dvaceti rejnských, jenž dýlky dvacet, a šířky desíti (sá)hův, s propuštěním k tomu krchovu náležitý cesty vozový kudyby se mrtvý těla voziti měly sem odprodal, aby toho žádný p(otom)ní držitel statku Skrejšovskýho ni z potomkův mých, ani žádný jinší po potomcích mých na časy budoucí odnímati a jim v tom zhacovati práva moci míti nemohl.\"\n\n\"Nadto vejše, jak mně, pánu, nyní držiteli, potomkům mým budoucím aneb držiteli téhož statku Skrejšovského, každoročně táž z svrchu psaná obec a ti Židé společně jeden zlatý, totiž 60 kr., z téhož místa auroku se platiti zakázali a zavázali, obvzláštně i ještě s touto z takovou vejměnkou: Kdyby ... aneb žáci přespolní Židé, kterých tuto poznamenáni neleží(?), tu mrtvé těla pochovávati chtěli, a oni jim toho přáli (z dožádání jich), tehdy naproti tomu od místa(?) z velkého člověka držiteli t(éhož) statku Skrejšovského po jednom zlatým, a z malého po třidcíti krejcařích platiti povinni býti mají.\"\n\n\"Kdež pro lepší toho jistotu a důvěrnost, že tomu tak a nejináč jest, tento list sekretem mým přirozeným sem utvrdil, a v něm se svou vlastní rukou podepsal. Jehož jest datum na Skrejšově, dne šestnáctého měsíce července léta jdoucího: 1.6.8.0.\"\n\n\"Václav Milota Hrušovský z Hrušova (L.S.)\"\"\n\n\n"}
{"id": "851955", "url": "https://cs.wikipedia.org/wiki?curid=851955", "title": "Synagoga v Drážkově", "text": "Synagoga v Drážkově\n\nBývalá synagoga na návsi v Drážkově byla postavena roku 1852 na místě starší synagogy. Bohoslužby zde probíhaly nejspíše až do roku 1932. V roce 1954 došlo k přestavbě na obecní úřad a zdravotnické středisko. V současnosti je objekt veden jako čp. 33.\n\nŽidovské osídlení ve vsi je doloženo počínaje rokem 1712, v průběhu 19. století tvořili Židé dokonce většinu obyvatel vsi. Postupně však docházelo ke snižování jejich počtu, v první čtvrtině 20. století až na patnáct; poslední dvě obyvatelky židovského vyznání zahynuly během nacistické okupace. Nedaleko od vsi se také nachází židovský hřbitov.\n\n"}
{"id": "851956", "url": "https://cs.wikipedia.org/wiki?curid=851956", "title": "Synagoga v Hořovicích", "text": "Synagoga v Hořovicích\n\nBývalá synagoga stojí ve městě Hořovice ve Valdecké ulici jako čp. 408, 50 Palackého náměstí. Jedná se o prostou stavbu z roku 1903 stavitele Otto Zamboryho\n\nNáboženská obec zde byla založena roku 1875, kdy měla kolem 300 členů, a současně zde vznikla také modlitebna (pronajatý pokoj v domě ve městě), jež byla využívána až do roku 1903. Hořovická židovská komunita, která neměla vlastní pohřebiště, využívala hřbitov v 5 km vzdálených Praskolesích.\n\nSynagoga pak byla vystavěna především z darů členů místní židovské komunity, ale velký obnos věnoval kníže Vilém Hanavský, ač sám byl protestantského vyznání. Za jeho 500 zlatých pak byla zakoupena stavební parcela. Stavba vlastní budovy byla zahájena v březnu 1903 a slavnostní otevření proběhlo o necelý rok později. Bohoslužby se zde sloužily až do 2. světové války, v roce 1941 byl objekt vyvlastněn, dostal se pod správu města a byl využíván jako sklad nábytku.\n\nDo současnosti je synagoga využívána jako kostel Českobratrské církve evangelické, která ji od ŽNO v Příbrami zakoupila roku 1947, protože do města se po nacistické okupaci vrátilo jen několik osob židovského vyznání. Kupní smlouva obsahovala mj. klauzuli o umístění pamětní desky označující původní účel budovy, a tato deska je dodnes v interiéru budovy umístěna. Po roce 1971 proběhla přestavba objektu, kdy byl zmenšen hlavní sál a v patře vznikl byt pro duchovního.\n\n"}
{"id": "851957", "url": "https://cs.wikipedia.org/wiki?curid=851957", "title": "Židovský hřbitov v Hostomicích", "text": "Židovský hřbitov v Hostomicích\n\nŽidovský hřbitov v Hostomicích je přístupný po polní cestě, odbočující nalevo od silnice na Běštín ke kraji lesa. Známý je také pod názvem židovský hřbitov Běštín, protože pod touto obcí původně vznikl. Je chráněn jako kulturní památka České republiky.\n\nHřbitov vznikl v roce 1837, předtím byli zemřelí pochováváni na židovském hřbitově v nedaleké Litni. Po pogromu v roce 1866 běštínská židovská obec zanikla a hřbitov převzala obec hostomická.\nV místě rozšíření z počátku 20. století na dnešních téměř 2 000 m² vzniklo schodiště. Dochovalo se zde přibližně 160 náhrobků, z márnice zbyla jen část obvodového zdiva. Pohřby se zde konaly až do 2. světové války (1942), poté byl hřbitov postupně devastován. Od devadesátých let 20. století je opět udržován, čištěn od náletů, vztyčují se shozené náhrobky a obnovuje se ohradní zeď se dvěma vstupy.\nV rohu napravo od pozůstatků bývalé obřadní síně stojí památný dub.\n\n"}
{"id": "851958", "url": "https://cs.wikipedia.org/wiki?curid=851958", "title": "Nový židovský hřbitov v Hostouni", "text": "Nový židovský hřbitov v Hostouni\n\nŽidovský hřbitov se nachází v Hostouni při silnici Na Obci, 300 m severovýchodně od hřbitova starého. Jeho obřadní síň byla postavena současně se založením pohřebiště – sloužit začal roku 1848 s koncem pohřbívání na zdejším starém hřbitově. Je chráněn jako kulturní památka České republiky.\n\nNachází se zde kolem 340 náhrobků z let 1856-1936, mezi nimiž jsou zajímavostí především náhrobní kámen kladenského chirurga Bernarda Sterna, jenž zemřel v roce 1876, s epitafem v latině nebo stéla s postavou anděla.\n\nPohřbeni zde byli také příbuzní spisovatele Oty Pavla. Od poloviny 90. let 20. století byly vztyčovány povalené náhrobky a probíhala oprava ohradní zdi, jež není kompletní, a hřbitov je tak volně přístupný.\n\n\n"}
{"id": "851959", "url": "https://cs.wikipedia.org/wiki?curid=851959", "title": "Starý židovský hřbitov v Hostouni", "text": "Starý židovský hřbitov v Hostouni\n\nStarý židovský hřbitov u Hostouně leží asi 300 m jihozápadně od hřbitova nového v úzkém pruhu lesa na konci polní cesty vedoucí z ulice Na Obci, na pravém břehu Sulovického potoka. Je chráněn jako kulturní památka České republiky.\n\nDochovalo se asi 51 náhrobků (v roce 1947 jich bylo přibližně 70) s nejstarším z roku 1786. Ze hřbitovní zdi a obřadní síně zůstaly alespoň nepatrné zbytky zdiva, ale márnice, jež stávala v jihovýchodním rohu hřbitova, zmizela zcela. Areál byl využíván až do roku 1848, kdy se začalo pohřbívat na novém hřbitově.\n\nNa hřbitově je pochován např. rabi Nattanael (1792), jehož zmiňuje ve svém díle Noda Bijehuda pražský rabín Ezechiel Landau. Zajímavostí také je náhrobek Sáry Reimann, rozené Altschul z České Lípy, jenž je nezvykle kompletně vyveden v latince, zcela prost hebrejských znaků.\n\n\n"}
{"id": "851960", "url": "https://cs.wikipedia.org/wiki?curid=851960", "title": "Židovský hřbitov v Kamenné", "text": "Židovský hřbitov v Kamenné\n\nŽidovský hřbitov leží severně od vsi Kamenná na jižním okraji lesa 200 m od modře turisticky značené polní cesty odbočující z ohybu silnice vedoucí na Třebsko. Nachází se tak napůl cesty mezi Kamennou a Zavržicemi, podle nichž se hřbitov někdy také nazýván a na jejichž katastru také leží. Je chráněn jako kulturní památka České republiky.\nPohřebiště bylo založeno nejspíše ve 2. polovině 17. století, s nejstaršími náhrobky od roku 1760. V areálu obklopeném kamennou ohradní zdí se nachází asi dvě stovky náhrobků, z nichž mnohé musely být během rekonstrukce probíhající od 90. let 20. století znovu vztyčeny. Pohřbívalo se zde do 30. let 20. století.\n"}
{"id": "851961", "url": "https://cs.wikipedia.org/wiki?curid=851961", "title": "Synagoga na Kladně", "text": "Synagoga na Kladně\n\nBývalá synagoga ve městě Kladno stojí v ulici Plk. Stříbrného jako dům čp. 686. Je chráněna jako kulturní památka a od roku 1939 slouží jako kostel Církve československé husitské.\n\nŽidé se na Kladně směli začít usazovat až počátkem 19. století a židovská obec byla založena v roce 1893. Veřejná modlitebna z roku 1864 brzy přestala narůstajícímu počtu židovských obyvatel stačit, a tak bylo v roce 1884 rozhodnuto o stavbě synagogy, jež byla navržena Emanuelem Brandtem z Prahy a otevřena o rok později.\n\nBohoslužby se zde sloužily do začátku nacistické okupace a od roku 1939 budovu využívá Církev československá husitská, jíž byla předána kvůli ochraně před nacisty. Od roku 1958 církev synagogu vlastní. V suterénu, zamýšleném původně pro zimní modlitebnu a mikve, dnes najdeme farní kanceláře a kolumbárium.\n\nPo druhé světové válce byla činnost židovské obce na krátkou dobu obnovena, ale modlitebna znovu zřízena nebyla, a věřící jezdili do synagog pražských. V letech 1942–1943 existoval na Kladně pracovní tábor pro židovské muže, který byl pobočkou koncentračního tábora Terezín. Tři podobné tábory byly i v okolních vsích (Dubí, Motyčín, Vinařice).\n\nV novorenesanční budově s oltářním výklenkem) na východní straně je dochována původní dřevěná ženská galerie a v západním štítě kamenné Desatero, dále varhany, původní výmalba a kopie plastiky Ukřižovaný Františka Bílka, jejíž originál se nachází v pražské katedrále sv. Víta.\n\n\n"}
{"id": "851962", "url": "https://cs.wikipedia.org/wiki?curid=851962", "title": "Židovský hřbitov na Kladně", "text": "Židovský hřbitov na Kladně\n\nŽidovský hřbitov na Kladně leží vedle městského hřbitova ve Slánské ulici. Pohřby zde probíhaly od roku 1889, v rozlehlém areálu se dnes nachází necelé dvě stovky náhrobků a nevyužitá polovina objektu je zahradou. Hřbitov má zachovalou obřadní síň z roku 1938 navrženou ve funkcionalistickém slohu architekty Gerstlem a Mühldorfem, jež do roku 1941 sloužila jako modlitebna náhradou za uzavřenou synagogu. V současnosti je využívána městským hřbitovem a je pronajímána pohřební společnosti. Přilehlý hřbitovní domek je připravován k rekonstrukci.\"\n\n"}
{"id": "851963", "url": "https://cs.wikipedia.org/wiki?curid=851963", "title": "Šošoni", "text": "Šošoni\n\nŠošoni, anglicky Shoshone, jsou severoamerický, indiánský, původně kočovnický národ patřící do juto-aztécké jazykové rodiny. Dělí se na tři hlavní skupiny. Severní Šošony, kteří obývali východ dnešního státu Idaho, západ Wyomingu a severovýchod Utahu. Východní Šošony původně žijící ve Wyomingu, severním Coloradu a Montaně, které však války s Šajeny, Lakoty a dalšími indiánskými kmeny donutili přesídlit okolo roku 1750 dále na jihozápad. A západní Šošony obývající centrální Idaho, severozápadní Utah, Nevadu a Kalifornii.\n\nPo roce 1700 byla část Šošonů dalšími kmeny vytlačena na jih až k řece Arkansas. Tuto skupinu, která vynikala v chovu koní, později Evropané znali jako Komanče.\n\nNejslavnějším Šošonem je nepochybně náčelník Wash-a-kie, který se zasloužil o přežití svého kmene v krizových časech poloviny devatenáctého století. Nejznámější Šošonkou je Sacagawea, která doprovázela Meriwethera Lewise a Williama Clarka na jejich cestě k Tichému oceánu.\n\nNa počátku 21. století žije něco okolo 12 000 Šošonů v rezervacích v Kalifornii, Idahu, Nevadě, Utahu a Wyomingu.\n\nŠošoni si mezi sebou ve svém jazyce říkali \"Newe\", což znamená ,Lidé z údolí\". Pro indiány z Planin byli známí jako \"Snake\" (\"Hadi\"). Slovo \"Šošon\", odkazující na druh vysoké trávy z které si tito indiáni často stavěli své příbytky, se pro označování lidu Newe patrně rozšířil po výpravě Lewise a Clarka. Později toto jméno přijali za své i samotní indiáni.\n\nPředci Šošonů přešli spolu s ostatními Indiány do Severní Ameriky v jediné migrační vlně okolo 12 – 13 tisíc let př. n. l., kdy za doby ledové klesla hladina světového oceánu a mezi Asií a Severní Amerikou se vytvořila tzv. Beringova šíje. Kmeny Šošonů se usadily na úbočích Skalistých hor a v oblasti Velké pánve, kde se živili lovem menší zvěře a sběrem divokých plodů. Východní větev Šošonů se po roce 1500 pokoušela usadit v severozápadní oblasti Velkých planin, avšak neustálé boje s Šajeny a Lakoty je nakonec donutily stáhnout se do hor směrem na jihozápad. Na přelomu 17. a 18. století se pak část Šošonů vydala se na jih od řeky Platta. Španělé tuto odtrhlou šošonskou větev později poznali jako Komanče. S Šošony se na své expedici, která proběhla v letech 1804 až 1806, setkali též cestovatelé Meriwether Lewis a William Clark. Na jejich výpravě k Tichému oceánu jim průvodkyni a tlumočnici dělala Šošonka Sacagawea (Ptačí žena).\n\nOd 50. let 19. století v souvislosti s nově vypuklou vlnou zlaté horečky se na území obývané Šošony začaly hrnout zástupy kolonistů, které indiány zatlačovaly dál na západ. V roce 1845 se populace Šošonů odhadovala na zhruba 4 500. Život indiánů se s přibývajícím proudem bílých kolonistů rychle měnil. Pod vedením náčelníka Wash-a-kie se sjednocené šošonské kmeny spojily s bělochy proti nepřátelským kmenům Černonožců, Šajenů a Siouxů.\n\nPo potyčkách s bělochy v Idahu však došlo 29. ledna 1863 k masakru u Bear River, kde bylo zabito více než 350 Šošonů. Po dalším vyhrocení situace došlo v letech 1864 až 1868 k tzv. Hadí válce, v níž se západní Šošoni spojili s Bannoky proti vládě Spojených států. V roce 1868 byli východní Šošoni usazeni v rezervaci na území kolem řeky Wind River ve Wyomingu. Na stranu svých příbuzných proti vládě USA se Šošoni přidali i v roce 1878 ve válce Bannoků. Na straně armády Spojených států znovu bojovali proti odvěkým nepřátelům Šajenům, Arapahům a Lakotům ve válce v roce 1876. Oblast Velké pánve byla od 70. let pod úplnou kontrolou USA a většina místních indiánů byla donucena se zapojit do námezdné práce či byla závisla na vládě.\n\nV roce 1937 napočítalo Bureau of Indian Affairs 3 650 severních a 1 201 západních Šošonů. V současnosti žije něco přes 12 000 lidí hlásících se k šošonskému etniku. Většina jich žije v rezervacích.\n\nVětšina příslušníků Šošonů (tedy Severní a Východní) obývala suchou a hornatou oblast Velké pánve a úbočí Skalistých hor. Kvůli neustálému hledání potravy tito indiáni nebudovali stálé vesnice, nýbrž žili kočovným životem v malých roztroušených skupinách. Přístřešky ve svých tábořištích budovali z borovicových větví krytých sušenou trávou nebo kůrou. Mezi složky jejich potravy patřila malá zvěř, oříšky, kořínky, traviny, semínka, v blízkosti řek ryby, ale také hmyz a hadi. Pro nedostatek kožešin z větších zvířat užívali Šošoni z Velké pánve pro zhotovování šatů kůží menší zvěře (králíků, svišťů, ptáků).\n\nPoté, co s příchodem Španělů došlo k znovurozšíření koně po americkém kontinentě, se Šošoni brzy stali jejich výbornými chovateli a do 18. století se velmi rozšířil právě obchod s koňmi. Východní Šošoni, obývající západní okraj Velkých planin, se v kultuře a způsobu života dík koním nejvíce ze všech Šošonů přiblížili prérijním indiánům.\n\nMezi proslulé řemeslo indiánských kmenů Velké pánve patřilo košíkářství.\n\nJazyk šošonů se nazývá šošonština. Dnes touto řečí dokáže plynně hovořit jen několik stovek lidí.\n\n\n\n\n"}
{"id": "851964", "url": "https://cs.wikipedia.org/wiki?curid=851964", "title": "Komise rady", "text": "Komise rady\n\nKomise rady jsou poradní orgány zřízené radou obce, města, městyse nebo městské části. \n\nV českém právním řádu jsou komise rady specifikovány v § 122 Zákona o obcích (obecní zřízení) 128/2000 Sb. Status výkonného orgánu obce však mají jen v případě, že jim byl svěřen výkon přenesené působnosti. Obvykle je komise podřízena radě, za takto svěřenou oblast však odpovídá jinému orgánu: do 31. prosince 2002 byl tímto orgánem okresní úřad, od té doby jím je starosta obce. Na členy komise nejsou kladeny žádné požadavky, jen opět v případě svěření přenesené působnosti je na předsedovi komise požadováno, aby prokázal svou odbornou znalost v dané oblasti. Komise se rozhodují většinou všech členů. Rada není povinna komise zakládat, může je zřizovat a zrušovat dle potřeby.\n\n"}
{"id": "851965", "url": "https://cs.wikipedia.org/wiki?curid=851965", "title": "Výbor zastupitelstva", "text": "Výbor zastupitelstva\n\nVýbory zastupitelstva jsou poradní orgány zřízené zastupitelstvem obce, města, městyse nebo městské části.\n\nJak uvádí zákon o obcích, povinně je vždy zřizován finanční a kontrolní výbor. Pokud v obci žije více než 10 % občanů hlásících se k jiné než české národnosti, je obec rovněž povinna zřídit výbor pro národnostní menšiny. Pro místní části může obec zřídit místní či osadní výbory, o kterých pojednávají specifická ustanovení zákona o obcích (některé obce však pro podobný účel zřizují místo toho místní komise). Další výbory může obec zřizovat dle vlastního uvážení. \n\nVýbor plní úkoly, kterými je pověřen zastupitelstvem obce, tomu také odpovídá za svoji činnost.\n\nPředsedou každého výboru je vždy člen zastupitelstva. Počet členů výboru je vždy lichý. Schází se dle potřeby. Usnesení výboru je platné, souhlasí-li s ním nadpoloviční většina všech jeho členů. \n\nFinanční výbor musí být nejméně tříčlenný. Jeho členem nemůže být starosta, místostarosta, tajemník ani účetní. Jeho úkolem je provádění kontroly hospodaření s majetkem a finančními prostředky obce a plnění dalších úkolů, kterými ho pověří zastupitelstvo obce.\n\nPro kontrolní výbor platí stejná pravidla, jako pro výbor finanční. Jeho úkolem je pak kontrola plnění usnesení zastupitelstva, kontrola dodržování právních předpisů ostatními výbory a plnění dalších kontrolních úkolů, kterými jej pověří zastupitelstvo obce. \n\n"}
{"id": "851967", "url": "https://cs.wikipedia.org/wiki?curid=851967", "title": "Pekelský vrch", "text": "Pekelský vrch\n\nPekelský vrch je vrchol Frýdlantské pahorkatiny nacházející se jihozápadně od osady Peklo. Dosahuje nadmořské výšky 487 metrů. Na vrcholu kopce jsou ještě z doby před druhou světovou válkou zbytky přírodního amfiteátru. Mají podobu velké plochy, která je po svých stranách zpevněna vykládanými kameny. V těsné blízkosti amfiteátru stával též vojenský triangl, z něhož býval výhled do zdejšího kraje. Zvažuje se výstavba rozhledny na Pekelském vrchu, jejíž náklady na vybudování by neměly přesáhnout 5 milionů korun.\n\n"}
{"id": "851968", "url": "https://cs.wikipedia.org/wiki?curid=851968", "title": "Czech Hockey Games 2009 (září)", "text": "Czech Hockey Games 2009 (září)\n\nTurnaj se hrál od 3. do 6. září 2009 v Karlových Varech. Utkání Rusko - Švédsko se odehrálo v Podolsku\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n"}
{"id": "851971", "url": "https://cs.wikipedia.org/wiki?curid=851971", "title": "Fag-hag", "text": "Fag-hag\n\nFag-hag je slangový termín homosexuální subkultury označující ženu, která nachází část své životní realizace v přátelství s gayi. Ustálený český ekvivalent není znám. Podle M. C. Putny nabývá podobného významu např. slovo „kamarádka“.\n\nPostavy \"fag-hags\" jsou relativně oblíbeným předmětem zájmu populární kultury a zábavy. Byly ztvárněny mimo jiné v těchto filmech a seriálech:\nUžití termínu:\n\n"}
{"id": "851972", "url": "https://cs.wikipedia.org/wiki?curid=851972", "title": "Obrazárna zámku Kroměříž", "text": "Obrazárna zámku Kroměříž\n\nObrazárna Kroměříž je po Národní galerii druhou nejvýznamnější sbírkou obrazů v České republice. Je vystavena v Arcibiskupském zámku, který je od roku 1998 součástí světového přírodního a kulturního dědictví UNESCO.\n\nU zrodu sbírky stál olomoucký biskup Karel II. Lichtenstein. Stávající skupinu obrazů na zámku výrazně rozšířil nejen nákupy významných děl, ale především nákupem celých sbírek. Mezi nimi získal v r. 1673 velmi významnou sbírku více než dvou set obrazů a grafik od bratrů Franze a Bernarda von Imstenraed z Kolína nad Rýnem. Tato sbírka obsahovala díla italských, holandských, vlámských i německých malířů. Původně byla instalována v olomoucké biskupské rezidenci. \n\nZa olomouckých biskupů Ferdinanda Troyera, Leopolda Egkha a Maxmiliána z Hamiltonu, působil jako správce sbírky obrazů a restaurátor jejich dvorní malíř Karel Josef Adolf. V r. 1780 bylo v evidenci již 560 obrazů. \n\nNa konci 18. století, za vlády arcibiskupa hraběte Colloredo-Waldsee při úpravách interiérů zámku bylo do Kroměříže převezeno velké množství obrazů ze všech sídel arcidiecéze, aby byly použity k vytvoření panelové galerie na stěnách Trůnního sálu a Malé jídelny. Při úpravě, která spočívala ve srovnání formátů domalováním a dokonce i oříznutím, došlo i k poškození několika děl. \n\nO sto let později, za vlády arcibiskupa Kohna, byla sbírka restaurována vídeňskými odborníky a dvě místnosti ve druhém patře zámku byly vyhrazeny pro obrazárnu. V r. 1899 byla zpřístupněna veřejnosti. Po roce 1948 sbírky spravovala nejprve Národní galerie, později muzeum v Kroměříži. Nová expozice po r. 1951 byla instalována v devíti místnostech. V r. 1998 se uskutečnila rozsáhlá proměna obrazárny a byl vydán obsáhlý \"Katalog sbírky obrazů\".\n\nČást obrazů je vystavena přímo v historických interiérech zámku. Podstatnější část sbírky je součástí samostatné prohlídky obrazárny, která je rozdělena do devíti místností:\n\n\nNejcennějším obrazem sbírky je obraz známého benátského malíře Tiziana Vecellia zvaný \"Apollo a Marsyas\". Na obraze je známý antický mýtus o potrestání satyra Marsya po hudebním souboji s bohem Apollonem. Král Midas, který měl rozhodnout o vítězi souboje na obrazu nese Tizianovu podobu. Toto dílo bývá při významných příležitostech zapůjčováno do světových galerií. Obraz byl vystaven například na výstavách v Paříži, Londýně, Washingtonu a dalších. \n\nVe sbírce zastupují díla nizozemského malířství 16. a 17. století například Jan Brueghel starší: Selská rvačka (ca 1610), Anthonis van Dyck: Anglický král Karel I. a jeho manželka Henrietta Marie (1632–1634). Dále Lucas Cranach starší: Stětí sv. Jana Křtitele a Stětí sv. Kateřiny (ca 1515), Annibale Carracci (kolem 1588): Latona a sedláci. Další významní malíři zastoupení v obrazárně jsou například: Paolo Veronese (užívající i jmen P. Cagliari nebo P. Veronese), Hans von Aachen (Dva smějící se mladíci), P. Coeck van Aelst , Jacopo Bassano a další. \n\nV roce 2011 byl z podnětu prof. Ivo Hlobila na půdě zámku znovuobjeven velkoformátový obraz Zavraždění svatého Václava vídeňského malíře Antona Pettera namalovaný v roce 1844, který zachycuje moment zavraždění knížete Václava jeho bratrem Boleslavem. Se svými rozměry 8,5 na 5,1 metru se řadí k největším obrazům v České republice. Obraz byl po restaurování dlouhodobě zapůjčen do Opavy, kde je vystaven v gotickém kostele sv. Václava. \n\n\n\n"}
{"id": "851978", "url": "https://cs.wikipedia.org/wiki?curid=851978", "title": "Bubeníček", "text": "Bubeníček\n\nPříjmení Bubeníček znamená malý bubeník, nosí ho více různých osobností:\n\n"}
{"id": "851982", "url": "https://cs.wikipedia.org/wiki?curid=851982", "title": "Seznam kulturních památek v Karlově Studánce", "text": "Seznam kulturních památek v Karlově Studánce\n\n"}
{"id": "851986", "url": "https://cs.wikipedia.org/wiki?curid=851986", "title": "Slovenský salám", "text": "Slovenský salám\n\nSlovenský salám je tepelně opracovaný jemně mělněný masný výrobek. Bývá taky nazývá jako \"Slovenský točený salám\", protože je ve střevě podobně jako např. kabanos. Všechny suroviny jsou zpracovávány kutrováním na velice jemné části. Podle původní receptury (ČSN 57 6099) měl salám následující složení (na 100 kg hotového výrobku):\n\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality. V současné době se jedná o levný salám složený hlavně z náhražek, jako je drůbeží separát, kůžová emulze, sádlo, voda, škrob a jiná plnidla a zahušťovadla. Dnes obsahuje slovenský salám u některých výrobců minimum masa.\n"}
{"id": "851995", "url": "https://cs.wikipedia.org/wiki?curid=851995", "title": "K 9", "text": "K 9\n\nK 9 je označení chráněného objektu (podzemního bunkru) nad Zoologickou zahradou v Jihlavě. V šedesátých letech sloužil jako plánovaný podzemní úkryt pro představitele ÚV KSČ v době válečného stavu. Dnes jde o záložní krizové pracoviště Hasičského záchranného sboru Vysočina.\n\n"}
{"id": "852019", "url": "https://cs.wikipedia.org/wiki?curid=852019", "title": "Kostel svatého Jiří (České Zlatníky)", "text": "Kostel svatého Jiří (České Zlatníky)\n\nKostel svatého Jiří je římskokatolický kostel zasvěcený sv. Jiřímu v Českých Zlatníkách v okrese Most. Jeho současná barokně-novorománská podoba vychází z přestavby v 19. století. Kostel je od roku 1987 chráněn jako kulturní památka.\n\nPrvní písemná zmínka o farním kostele v Českých Zlatníkách pochází již ze 14. století. Zdejší farnost však zanikla v roce 1623 a byla obnovena až roku 1694. Z tohoto období pochází i současný kostel, který byl původně barokní, ale v 19. století byl přestavěn do novorománského slohu. V roce 1994 byla dokončena jeho několikaletá rekonstrukce.\n\nKostel se nachází v severovýchodní části obce. Jedná se o jednolodní stavbu s pravoúhlým presbytářem, na který je napojena apsida, ve které je sakristie. Nad západním průčelím se vypíná hranolovitá věž zakončená cibulovou kupolí.\n\nHlavní oltář zdobený sochami sv. Petra a sv. Pavla i boční oltáře pocházejí z konce 17. století. Kazatelna je z 18. století. Většina vnitřního barokního a rokokového vybavení je původem z minoritského klášterního kostela sv. Františka Serafínského ve starém Mostě, který byl zbořen kvůli těžbě uhlí. Do kostela byly přeneseny i nástropní fresky.\n\nZe zaniklé obce Dolní Jiřetín bylo ke kostelu přesunuto sousoší sv. Jana Nepomuckého a sv. Antonína Paduánského z roku 1739.\n\n"}
{"id": "852021", "url": "https://cs.wikipedia.org/wiki?curid=852021", "title": "Moon (film)", "text": "Moon (film)\n\nMoon je britský vědeckofantastický film z roku 2009 režiséra Duncana Jonese (syna britského hudebníka Davida Bowieho). Snímek získal několik filmových cen plus cenu Hugo za scénář v kategorii „Best Dramatic Presentation, Long Form“ .\nPojednává o zaměstnanci energetické společnosti Lunar Industries Samu Bellovi, který dohlíží na těžební operace na Měsíci a ke konci svého tříletého pracovního úvazku prochází vážnou osobnostní krizí.\n\nAstronaut Sam Bell (hraje Sam Rockwell) pracuje jako jediný zaměstnanec firmy Lunar Industries třetím rokem na její měsíční základně Sarang, kde se těží plyn helium-3, jenž je využíván na Zemi jako palivo. Náplní jeho zaměstnání je dohlížet na z velké části automatizovanou těžbu plynu. Palivo se těží obrovskými harvestry a poté je odesláno na Zemi ve speciálních kosmických kapslích. Sam nemá přímé spojení se Zemí kvůli pravidelným poruchám komunikačního zařízení, ale přijímá videonahrávky své ženy Tess, se kterou má malou dcerku Eve. Samovým jediným společníkem je inteligentní počítač Gerty (hlas počítače namluvil Kevin Spacey). Už mu zbývají pouhé dva týdny do návratu na Zemi. Samův zdravotní stav se začíná zhoršovat, trpí halucinacemi. Při rutinní kontrole jednoho z harvesterů se svým měsíčním vozidlem havaruje a téměř přijde o život.\n\nProbudí se již na základně, ale z nehody si nic nepamatuje. Gerty jej informuje, že byl v bezvědomí pouze krátce. Sam však zaslechne instrukce vedení společnosti Lunar Industries počítači Gerty, aby Sama nepouštěl za žádných okolností mimo základnu. Je vyslán záchranný oddíl Eliza. Rozhodne se zinscenovat nehodu na základně, aby přinutil Gertyho pustit jej ven. Vezme si měsíční vozidlo a jede se podívat k místu nehody. V havarovaném vozidle nalezne sám sebe, respektive druhého Sama Bella. Odveze jej zraněného na základnu, kde se zotaví.\n\nBěhem společného pobytu na základně vzrůstá napětí mezi oběma Samy. Jeden druhého vzájemně obviňuje, že je klonem. Posléze začnou spolupracovat, protože spousta věcí je nyní podezřelých. Začnou prohledávat základnu a naleznou tajné patro s mnoha lidskými kopiemi připravenými k službě na měsíční základně. Takto odhalí, že jsou oba pouze klony původního Sama Bella, který na Měsíci možná ani nikdy nebyl. Přesto uvažují stejně a díky paměťovým implantátům mají také stejné city jako originál, což je (duševně) velmi bolestné. Starší Sam Bell si rovněž všimne, že na videozáznamech (kde je ještě neostříhaný a zbývá mu 15 dní do návratu) si stěžuje, že se necítí dobře a padají mu vlasy. Společně oba klony zjistí, že signál pro spojení se Zemí je cloněn silnými rušičkami, které se nachází na vzdálených pozicích od základny. Mladší Sam si vytiskne jejich souřadnice. Starší z klonů začíná mít vážné zdravotní problémy. Předchozí klony byly pod záminkou návratu na Zemi umístěny do hibernační jednotky, kde byly jednoduše spáleny. Pak se Sam vydá mimo dosah rušiček a vytočí číslo Tess na Zemi. Telefon vezme nyní patnáctiletá Eve, která ho informuje, že Tess zemřela již před lety. Když Eve začne k telefonu volat skutečného Sama, Sam na Měsíci rychle zavěsí.\n\nOba klony si uvědomí, že přilétávající záchranná jednotka je zabije, pokud je nalezne spolu. Mladší Sam navrhne druhému, aby letěl na Zemi v kapsli místo helia-3, ale ten si je vědom, že už nebude dlouho mezi živými. Poletí tedy mladší Sam a informuje na Zemi veřejnost o nekalých praktikách společnosti Lunar Industries, největšího dodavatele energie. Starší Sam odjíždí k havarovanému vozidlu, do něhož se nasouká a kde umírá. Ještě před zesnutím spatří startující kapsli se svým dvojníkem. Počítač Gerty plně spolupracuje, protože je naprogramován Samovi pomáhat. Po odletu se resetuje a vzkřísí novou lidskou kopii Bella (kterou na naléhání mladšího Sama přinesli na ošetřovnu již dříve). Sam před odletem na Zemi ještě naprogramoval trasu harvesterů tak, aby narazily do rušiček a poškodily je.\n\nV závěrečné scéně filmu (kdy již běží titulky) jsou éterem přenášeny nejnovější zprávy ze Země. Návrat naklonovaného Sama způsobil poprask a otevřel bouřlivou diskuzi o zneužívání klonování.\n\nJedná se o první celovečerní film anglického režiséra Duncana Jonese, který se také podílel na scénáři společně s Nathanem Parkerem. Scénář byl napsán speciálně pro herce Sama Rockwella. Snímek vzdává hold oblíbeným filmům režisérova mládí, např. \"\" (1968), \"THX 1138\" (1971), \"Silent Running\" (1972), \"Solaris\" (1972), \"Temná Hvězda\" (1974), \"Vetřelec\" (1979), \"Outland\" (1981).\n\nNáklady na natáčení dosáhly výše cca 5 000 000 $. Režisér se snažil náklady snížit, proto se natáčelo ve studiu a s nepočetným hereckým obsazením. Film se natočil během 33 dní ve Velké Británii ve filmových studiích Shepperton. Duncan Jones preferoval použití modelů místo digitální animace a na modelech měsíčních vozidel a harvesterů spolupracoval s Billem Pearsonem, tvůrcem modelů z filmu \"Vetřelec\".\n\n\n"}
{"id": "852023", "url": "https://cs.wikipedia.org/wiki?curid=852023", "title": "Jemné párky", "text": "Jemné párky\n\nJemné párky byly jemně mělněným masovým výrobkem, které se podle původní receptury připravovaly z kvalitního hovězího a vepřového masa kutrováním na velice jemné části. Podle původní receptury (ČSN 57 6099) měly jemné párky následující složení (na 100 kg hotového výrobku):\n\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality. V současné době se jedná o levný výrobek složený hlavně z náhražek, jako je drůbeží separát, kůžová emulze, sádlo, voda, škrob a jiná plnidla a zahušťovadla. Některé z nich neobsahují ani žádné maso. \n"}
{"id": "852025", "url": "https://cs.wikipedia.org/wiki?curid=852025", "title": "Gothajský salám", "text": "Gothajský salám\n\nGothajský salám je druh měkkého salámu. Podle závazné normy se Gothajský salám vyráběl do počátku 90. let 20. století z těchto ingrediencí (na 100 kg hotového výrobku):\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality. Přijetím vyhlášky 264 z roku 2003 došlo k částečnému zlepšení, protože ta stanovila, že gothajský salám musí obsahovat alespoň 40% masa. Přesto se jedná o méně kvalitní výrobek složený hlavně z náhražek, jako je drůbeží separát, kůže, sádlo, voda, škrob a jiná plnidla a zahušťovadla.\n\nNázev pochází ze jména německého města Gotha, odkud salám pochází.\n"}
{"id": "852026", "url": "https://cs.wikipedia.org/wiki?curid=852026", "title": "Alois Laub", "text": "Alois Laub\n\nAlois Laub (31. prosince 1896, Rokycany – 19. února 1945, Brandenburg) byl ruský legionář, důstojník Československé armády a odbojář za 2. světové války.\n\nJeho rodina žila v domě č. 36 v Rokycanech. Otec Josef byl sládek, matka Terezie pocházela z Divišova. Mezi jeho vzdálené příbuzné patřil houslista Ferdinand Laub. Alois Laub se stejně jako jeho otec vyučil sládkovskému řemeslu.\n\nRoku 1915 byl odveden k 88. pěšímu pluku v Berouně, se kterým odjel na východní frontu. Dne 7. září 1915 přešel u Nastazova na ruskou stranu a byl zajat. Po ročním pobytu v zajateckém táboře, umístěném v balašovském újezdu u Saratova, se dne 9. září 1916 přihlásil do vznikajícího českého vojska, ke kterému byl zařazen jako příslušník 1. záložní roty 1. střeleckého pluku. Nedlouho poté, 30. října 1916, byl přeřazen ke 2. střeleckému pluku. Dne 28. prosince 1916 přijal pravoslaví a s tím i jméno Nikolaj. Na frontu se dostal jako svobodník na jaře 1917; je známo, že mezi 8. květnem a 2. červnem držel pozice na řece Stochodě. Od 24. června byl 2. střelecký pluk rozmístěn v okolí Zborova. Dne 2. července 1917 se zúčastnil zborovské bitvy, ve stejném roce bojoval u Volosovky a u Kyjeva. V roce 1918 bojoval v bitvě u Bachmače. Mezitím je povýšen a stává se velitelem čety.\n\nBěhem anabáze československých legií v Rusku byl roku 1919 vyslán do důstojnické školy ve Sljuďance u Bajkalu. 28. září 1919 byl povýšen do hodnosti podporučíka. Následně byl převelen k 11. pěšímu pluku Františka Palackého, se kterým se dostal do Vladivostoku. Odtud již jako nadporučík odplul 7. června 1920 s 31. transportem československých legií na lodi Teuger přes Singapur, Suez do Terstu (příjezd 28. července 1920) a vrací se do vlasti. Za službu v československých legiích byl vyznamenán Československým válečným křížem 1914–1918, ruským Křížem Svatého Jiří IV. stupně (rozkazem 2. stř. pluku č. 658 ze dne 23. prosince 1917) a francouzským Křížem 1914–1918 s palmou (rozkaz 3. střelecké divize č. 65/1920). Dále obdržel Revoluční medaili (č. dekretu 38684) a Medaili vítězství (dekret č. 14698).\n\nPo návratu do vlasti zůstal u 11. pěšího pluku a sloužil v Písku. Dne 1. listopadu 1920 byl povýšen do hodnosti kapitána. Dne 24. července 1922 uzavřel sňatek s Annou Marií, roz. Laubovou. V listopadu byl převelen do Prachatic ke 3. praporu 11. pluku. Manželé Laubovi bydleli na Dolním předměstí ve Vodňanské ulici č. 48 v domě koželuha Františka Soukupa. V Prachaticích se jim narodily děti Zdeněk (1923) a Marie (1927). Nejmladší syn Milan (1935) se narodil v Praze. Dne 8. července 1926 byl povýšen do hodnosti štábního kapitána. Roku 1928 byl převelen do Písku, kde setrval až do srpna 1937. Dne 1. ledna 1936 byl povýšen do hodnosti majora. Pro své schopnosti byl vybrán k nově vznikajícímu hraničářskému pluku 4 v Hlučíně, kam byl převelen 16. srpna 1937 a kde sloužil jako pobočník velitele.\n\nPo přijetí Mnichovské dohody byl tento útvar rozpuštěn, poté nastoupil službu u 47. pěšího pluku v Mladé Boleslavi. Po vzniku Protektorátu a rozpuštění armády byl 1. července propuštěn do civilu. Po rekvalifikaci nastoupil dne 17. listopadu 1939 jako vrchní účetní tajemník u Okresního úřadu v Příbrami. S rodinou obýval byt ve vile v části Příbram II, v dnešní Mánesově ulici č. 350.\n\nPo příchodu do Příbrami se Alois Laub zapojil do činnosti odbojové organizace Obrana národa. Velitel Obrany národa ve středních a severozápadních Čechách generál František Kravák jej v prosinci 1939 pověřil vybudováním odbojové organizace na úrovni praporu, která by byla v případě plánovaného povstání schopna převzít moc v Příbrami. Na vlastní žádost byl penzionován a mohl se tak naplno věnovat odbojové činnosti.\n\nOdbojová skupina, kterou řídil, měla název Oliver (toto krycí jméno používal i sám Laub). Členové skupiny Oliver shromažďovali zbraně a výbušniny, tiskli letáky a další tiskoviny, prováděli zpravodajskou činnost (podle obžalovacího spisu byly získány např. i podrobnosti o pevnostních stavbách u Narviku v Norsku, a to prostřednictvím stavebního dělníka, který se z Norska vrátil na dovolenou). Ukrývali pronásledované osoby a stavěli pro ně úkryty v lesích. Členové skupiny prováděli v roce 1943 i sabotáže - jednou z prvních bylo dne 10. června poškození nákladní lanovky, dopravující rudu z dolu Bohutín do úpravny na Březových Horách. Dne 10. července 1943 provedli odbojáři z Oliveru odstřel skály u Srbska, následkem toho byl na několik dní zastaven provoz na trati Praha – Plzeň. Týden předtím, dne 3. července 1943, byl proveden neúspěšný atentát na Kurta Daluegeho poblíž Voznice na Dobříšsku.\n\nNa příkaz londýnské vlády došlo v průběhu roku 1943 ke sloučení odbojových skupin pod Krajský národní revoluční výbor pro oblast Středních Čech. Gestapu se však podařilo nasazeným konfidentem do této organizace proniknout a dne 13. listopadu byl Laub společně s dalšími spolupracovníky zatčen. V dalších dnech bylo na Příbramsku zatčeno celkem 165 osob. Jeho rodina se odstěhovala na Březové Hory č. 284, tedy na faru u kostela sv. Vojtěcha, kde byl farářem bratr Anny Laubové Jakub.\n\nV Táboře byl Alois Laub s ostatním zatčenými vyslýchán gestapem (úřadovna sídlila v dnešní ulici Politických vězňů č. 1 631), poté byl v dubnu 1944 převezen do Malé Pevnosti v Terezíně. Zde byl zadržován v celách 14, 18 a 20.\nV červnu 1944 byl převezen do věznice v Gollnově u Štětína (dnes Goleniów v Polsku), kde byl 17. listopadu téhož roku odsouzen společně s dalšími spolupracovníky k trestu smrti. Po odsouzení byl držen ve věznicích v Berlíně a v Brandenburgu, kde byl 19. února 1945 spolu s patnácti spolupracovníky z odboje popraven.\n\nPosmrtně byl povýšen do hodnosti plukovníka a byl mu udělen Československý válečný kříž 1939–1945. Dne 8. května 2000 jej prezident Václav Havel povýšil in memoriam do hodnosti brigádního generála. Památku Aloise Lauba připomíná i deska, odhalená v březnu 1998 na příbramském náměstí T. G. Masaryka.\n\n\n\n"}
{"id": "852030", "url": "https://cs.wikipedia.org/wiki?curid=852030", "title": "Major Harris", "text": "Major Harris\n\nMajor Harris (9. února 1947 Richmond, Virginie, USA − 9. listopadu 2012 tamtéž) byl americký R&B zpěvák. Svou profesionální kariéru zahájil v první polovině šedesátých let, kdy postupně působil ve skupinách The Charmers, The Teenagers a The Jarmels. Největší slávy se mu však dostalo až počátkem sedmdesátých let ve skupině The Delfonics. Později měl vlastní kariéru, jeho nejúspěšnějším singlem byla píseň „Love Won't Let Me Wait“, která se dostala na páté místo v žebříčku Billboard Hot 100. Jeho bratrancem byl producent Norman Harris. Byl jedním z umělců, kteří pomáhali vytvořit styl známý jako Philadelphia Sound.\n"}
{"id": "852031", "url": "https://cs.wikipedia.org/wiki?curid=852031", "title": "Dánsko na Letních olympijských hrách 1996", "text": "Dánsko na Letních olympijských hrách 1996\n\nDánsko se účastnilo Letní olympiády 1996. Zastupovalo ho 119 sportovců (54 mužů a 65 žen) ve 14 sportech.\n\n"}
{"id": "852037", "url": "https://cs.wikipedia.org/wiki?curid=852037", "title": "Dánsko na Letních olympijských hrách 1992", "text": "Dánsko na Letních olympijských hrách 1992\n\nDánsko se účastnilo Letní olympiády 1992. Zastupovalo ho 110 sportovců (77 mužů a 33 žen) ve 14 sportech.\n\n"}
{"id": "852038", "url": "https://cs.wikipedia.org/wiki?curid=852038", "title": "Otto Bureš", "text": "Otto Bureš\n\nOtto Bureš (* 1922) byl český fotbalista, útočník.\n\nV československé lize hrál za SK Libeň a SK Slavia Praha. Dal 9 ligových gólů. Se Slavií získal v letech 1942 a 1943 dvakrát ligový titul. Po válce hrál i francouzskou ligu za Olympique Marseille a AS Cannes.\n\n"}
{"id": "852042", "url": "https://cs.wikipedia.org/wiki?curid=852042", "title": "Matt Hardy", "text": "Matt Hardy\n\nMatthew Moore Broken \"Matt\" Hardy (* 23. září 1974) je americký profesionální wrestler nejvíce známý pro svou práci ve World Wrestling Entertainment (WWE) a Total Nonstop Action Wrestling (TNA).\n\nPřed podepsáním smlouvy s WWE společně s bratrem Jeffem založil wrestlingovou organizaci Organization of Modern Extreme Grappling Arts (OMEGA). Tam držel několik titulů včetně toho v těžké váze a týmového titulu, který držel s Jeffem. Organizace byla zrušena v říjnu 1999, kdy oba podepsali kontrakt s WWE.\n\nHardyovi ve WWE zejména zapůsobili na týmovou divizi a jejich účast v zápasech se stoly, židlemi a žebříky. Jako týmový wrestler je Matt osminásobný šampion, držel šest Světových Tag Týmových titulů, jeden WWE Tag Teamový šampionát a jeden WCW Tag Teamový šampionát.\n\nMimo kariéry jako úspěšný wrestler mezi týmy byl i jednou světový šampion v těžké váze a v roce 2008 držel ECW šampionát. Získal i spoustu jiných šampionátů jako např. Hardcore, Evropský, V lehké váze a Šampionát Spojených států. Celkem držel ve WWE 13 titulů.\n\nMěl dlouhotrvající romantický vztah s bývalou WWE Divou Amy Dumasovou, známou jako Lita. Poprvé se setkali v lednu 1999 na show NWA Mid-Atlantic, společně spolu bydleli v domě v Severní Karolíně. Jejich vztah skončil v únoru 2005 poté, když měla Dumasová aféru s Adamem \"Edgem\" Copelandem. Hardyho přítelkyně byla také nějaký čas Ashley Massaro. V únoru 2011 Hardy uvedl, že má romantický vztah s Reby Sky.\n\nV roce 2016 se stal zlomeným, kvůli těm ošklivostem, co mu způsobil Bratr Nero. Na Final Deletion ale Matt Bratra Nera porazil a vysál esenci jeho duše, takže i Bratr Nero, který si dlouhou dobu nechával říkat Jeff Hardy, se stal zlomeným.\n\nMatt má svoji vlastní vilu, krásnou manželku Rebeccu, krásné dítě Krále Maxela, krásného, již zmiňovaného, Bratra Nera, krásného zahradníka, Seňora Benjamina a věrného pomocníka Vanguarda 1.\n\nKvůli krásy celé rodiny se stali Matt a Bratr Nero terčem sekty zvané Decay, která má krásné věci ráda (i když existují spekulace o tom, že to je kvůli tomu, že Hardyovi vyhráli Ascension to Hell Ladder match, který je určil jako hlavní vyzyvatele pro tituly sekty Decay). Na Final Deletion II Decay napadli pozemek Hardyových a pokusili se unést Krále Maxela, zabít Bratra Nera a o další ošklivosti.\n\nMatt a Bratr Nero se ale pomstí, až na Bound For Glory Decay porazí a získají jejich tituly.\n\nDecay budou vymazáni stejně, jako byl Jeff Hardy.\n\nMatt společně s Jeffem odešli z TNA po té co se nedokázaly dohodnout na nových kontraktech.Spekulovalo se o návratu do WWE ale Hardy Boyz se objevili na akci ROH kde porazily Young Bucks o Tag Teamové tituly.\n\nTituly ovšem prohrály na akci ROH Supercards of honor v ladder zápase.\n\nDen po té se konala WrestleMania 33 v Orlandě.Před zápasem The Club vs Sheamus a Cesaro vs Enzo a Cass zazněl theme song New Day,dokonce byli převlečení v ringovém oblečením a všecci si myslely že se ohlásí jako 4 tým co vejdou do tohoto zápasu.V tom ale zazněla znělka Hardy Boyz a ukázalo se že Jeff a Matt Hardy budou součástí tohoto zápase který dokonce vyhrály a staly se tak 7x WWE Tag Team šampiony.\n\nHardy Boyz se nevrátily v jejich Broken Charakterech ale jako Team Extreme,nejspíš díky právnímu sporu Hardy's a Anthem.Matt si ovšem ponechal blonďatý pruh na hlavě,taunt DELETE a slova jako Wonderfull,nemluví ovšem se svým broken přízvukem.\n\nDen později v show RAW after WrestleMania obhájily tituly proti The Clubu.\n\n\n\n"}
{"id": "852044", "url": "https://cs.wikipedia.org/wiki?curid=852044", "title": "Dánsko na Letních olympijských hrách 1988", "text": "Dánsko na Letních olympijských hrách 1988\n\nDánsko se účastnilo Letní olympiády 1988. Zastupovalo ho 78 sportovců (57 mužů a 21 žen) v 15 sportech.\n\n"}
{"id": "852045", "url": "https://cs.wikipedia.org/wiki?curid=852045", "title": "Motoristické časopisy", "text": "Motoristické časopisy\n\nMotoristické časopisy jsou média v tištěné podobě, která vycházejí s pravidelností nastavenou vydavatelem časopisu. Jejich obsahem je informovat širokou veřejnost o dění v oblasti zaměřené na motoristickou tematiku, sportovní činnost, novinky v oblasti auto-moto průmyslu, přinášet výsledky závodů nejrůznějších motoristických disciplín. V současné době je tisková forma časopisů vytlačována ve velké míře elektronickou, což má za následek velký úpadek a krach klasických časopisů. Na trhu se za uplynulých sedmdesát let vystřídala řada časopisů, které se věnovaly motorismu. Jediným, který si udržel svou podobu do dnešních dní, je Svět Motorů. I ten má již dnes elektronickou podobu, ale nadále jej lze zakoupit i v trafice. Ostatní podobné časopisy většinou nepřežily porevoluční období devadesátých let, nebo jen několik málo let ještě živořily, až zanikly. \n\nČasopisy zaměřené na auto-moto do roku 1989 byly podřízené politické situaci. Nebylo tedy výjimkou, že vše nejlepší pocházelo ze Sovětského svazu a západní imperialisté neměli nic kvalitního, o čem by se dalo psát. První čísla byla tištěna na nekvalitním papíru a o barvě se nedá mluvit. Některé úvodní stránky lehce dobarvené červenou, to bylo vše. Postupně se v sedmdesátých letech kvalita časopisů podstatně změnila. Začal se používat barevný tisk, fotografie doplňovaly text a nově začínající galerie.\n\nuvádí na svých internetových stránkách toto: \n\n„Pravidelně přes 60 let přináší srozumitelnou a atraktivní formou aktuální, zajímavé a především pro českého řidiče na míru ušité informace. Díky nim je doslova hračkou zůstat ve světě motorizmu stále v obraze.“ \n\nPrvní Svět motorů vyšel 20. ledna 1947 ve vydavatelství Autoklub Republiky československé v ceně 10 Kčs. Vycházel jako čtrnáctideník (26 čísel) do roku 1968. Od ledna 1969 je týdeníkem až do dnešní doby. V roce 1952 jej začal vydávat Dobrovolný svaz lidového motorismu a později Svazarm. V letech 1955–1957 vycházel jako čtvrtletník Světa motorů časopis Motoristická současnost.\n\nMotoristické současnosti se věnuje tento web:\nMOTOR začal jako příloha SM v letech 1955–1957. První číslo 20. března 1955 vydává ústřední výbor Svazu pro spolupráci s armádou v Našem vojsku, vydavatelství n. p., rediguje Adolf Tůma. \n\nV lednu 1969 vychází motoristická současnost za cenu 5 Kčs opět, tentokrát jako samostatný dvouměsíčník. Šéfredaktor ing. Hausman v článku „po jedenácti letech“ objasnil zánik po letech 1955–1957 a novou vizi periodika. Šest čísel vycházelo až do roku 1974, kdy časopis přešel na formát měsíčníku. Tímto tempem se udržel až do roku 1990, kdy na jaře následujícího roku zkrachoval. Třetí číslo roku 1991 bylo posledním počinem tohoto časopisu, který nabízel od roku 1972 jednu a od roku 1973 dvě přílohy. Přílohy vyšly naposledy v roce 1990 a po celou svou dobu byly rozděleny na „Grand Prix Sport\", „Piloti F1“ a „Auto Moto Sport“. MOTOR se tak rozloučil po třech ročnících jako čtvrtletník a 23 ročnících samostatné existence s kontem 243 časopisů a 37 příloh. Muži, motory, maratóny byla mimořádná příloha vydaná v roce 1973.\n\nvydáván od roku 1957 jako měsíčník, v prosinci 2006 vyšlo jubilejní 600 číslo.\n\nStop je Slovenský motoristický magazín, který vychází od roku 1971 dodnes. V letech 1971–1977 vycházel jako měsíčník a od roku 1978 jako čtrnáctideník.\n\nmutace stejnojmenného časopisu, který se v květnu 2000 poprvé objevil i v Česku. Časopis po neshodách vydavatele skončil v prosinci 2010.\n\nkonkurence pro časopis F1 Racing, který se na trhu objevil v březnu 2003. Vycházel do roku 2011, ale jeho frekvence se nedá ani pojmenovat. Nejdříve spojoval listopad s prosincem, jako dvojčíslo, poté tento trend začal v červenci a prosinci a nakonec se tato frekvence zvedla z prosince až do března. Poslední číslo vyšlo v březnu 2012. V březnu 2014 byl ohlášen návrat v podobě čtvrtletníku. Dne 4. dubna vychází číslo označené jako březen 2014. Je otázkou jak dlouho bude časopis znovu vycházet.\n\nčasopis se nestihl ani ohřát na stránkách a rychle zanikl\n\nčasopis vycházel od roku 1999 do roku 2003\n\nPrvní motoristický časopis ve formátu PDF zdarma stahovatelný z webu. Vychází z anglického předobrazu, v ČR od roku 2011. V roce 2011 vyšlo 31 čísel, v roce 2012 to bylo 35 čísel. Informuje o dění v tuzemské i zahraniční rally, dálkových soutěžích, okruhových soutěžích včetně F1 a trucků, rallycrossu, autokrosu, v závodech do vrchu a dalších disciplínách. Dostupný z http://sportmn.com/.\n\nMotoristické tematice se věnovaly také časopisy Stadion v Čechách a Štart na Slovensku.\n\nMagazín o sportu, který vycházel od roku 1953. Po roce 1989 několikrát změnil majitele a stále obtížněji čelil konkurenčnímu prostředí. V roce 2006 bylo vydávání časopisu ukončeno. \n\nSlovenská obdoba časopisu Stadion, který vychází od roku 1955.\n"}
{"id": "852046", "url": "https://cs.wikipedia.org/wiki?curid=852046", "title": "Fyzická antropologie", "text": "Fyzická antropologie\n\nFyzická antropologie, někdy nazývaná bioantropologie nebo biologická antropologie je jedno z odvětví antropologie. Zabývá se studiem člověka po stránce biologické, zkoumá zdravé lidské tělo (na rozdíl od medicíny, která zkoumá nemocné lidské tělo). Předmětem fyzické antropologie je výzkum biologické evoluce, vývoj lidského druhu, vývoj lidských ras a rozdíly mezi rasami, odchylky tělesných znaků, a další.\n\n"}
{"id": "852048", "url": "https://cs.wikipedia.org/wiki?curid=852048", "title": "Charles Lavaivre", "text": "Charles Lavaivre\n\nCharles Lavaivre (14. února 1909 – 20. března 1964) byl francouzský reprezentační hokejový obránce.\n\nV roce 1924 byl členem francouzského hokejového týmu, který skončil šestý na zimních olympijských hrách.\n\n"}
{"id": "852049", "url": "https://cs.wikipedia.org/wiki?curid=852049", "title": "Team Hell No", "text": "Team Hell No\n\nTeam Hell No je profesionální wrestlingový tým složený z Kanea a Daniela Bryana. V současné době drží WWE Tag Týmové tituly i přesto, že Kane a Bryan říkají, že pouze jeden z nich je \"Tag Team šampioni\". Název týmu vyplývá z charakterů jeho členů: Kane znázorňuje násilného pyromaniaka a popisuje se jako \"ďáblův oblíbený démon\", zatímco Bryan je zlomyslný pesimista který rád skanduje anglické slovo \"No!\" (v překladu \"ne\"). Dříve byli v součásti příběhu jako nepřátelé, poté ale byli vystaveni do společné, týmové práce a po neúspěchu byli bývalou generální ředitelkou \"Raw\", AJ Lee, posláni do kurzu sebeovládání. Poté získali týmové tituly.\n\n\n"}
{"id": "852053", "url": "https://cs.wikipedia.org/wiki?curid=852053", "title": "Jean-Joseph Monnard", "text": "Jean-Joseph Monnard\n\nJean-Joseph \"Bobby\" Monnard (11. ledna 1901 – 3. února 1973) byl francouzský reprezentační hokejový obránce.\n\nV roce 1924 byl členem Francouzského hokejové týmu, který skončil šestý na zimních olympijských hrách.\n\n"}
{"id": "852056", "url": "https://cs.wikipedia.org/wiki?curid=852056", "title": "Calixte Payot", "text": "Calixte Payot\n\nCalixte \"Charles\" Payot (1901 – ) byl francouzský reprezentační hokejový útočník.\n\nV roce 1924 a 1928 byl členem Francouzského hokejové týmu, který skončil 2x šestý na zimních olympijských hrách.\n\n"}
{"id": "852058", "url": "https://cs.wikipedia.org/wiki?curid=852058", "title": "Philippe Payot", "text": "Philippe Payot\n\nPhilippe Payot (21. prosince 1893 – 29. dubna 1958) byl francouzský reprezentační hokejový útočník.\n\nV roce 1924 a 1928 byl členem Francouzského hokejové týmu, který skončil 2x šestý na zimních olympijských hrách.\n\n"}
{"id": "852060", "url": "https://cs.wikipedia.org/wiki?curid=852060", "title": "Alfred de Rauch", "text": "Alfred de Rauch\n\nAlfred Antoine de Rauch (13. června 1887 – ) byl francouzský reprezentační hokejový útočník.\n\nV roce 1920, 1924 a 1928 byl členem Francouzského hokejové týmu, který skončil 3x šestý na zimních olympijských hrách.\n\n"}
{"id": "852062", "url": "https://cs.wikipedia.org/wiki?curid=852062", "title": "James Michael Harvey", "text": "James Michael Harvey\n\nJames Michael kardinál Harvey (20. října 1949 Milwaukee) je americký římskokatolický kněz, arcibiskup, bývalý prefekt Prefektury papežského domu, kardinál.\n\nNarodil se 20. října 1949 v Milwaukee. Své studia začal v \"Přípravném semináři De Sales\" v Milwaukee. Po ukončení středoškolského studia vstoupil do \"Semináře Svatého Františka\" v jeho rodném městě. Arcibiskup William Edward Cousins ho poslal aby své znalosti rozšířil v Římě na Papežské Gregoriánské univerzitě kde získal doktorát z kanonického práva. Také studoval diplomacii na Papežské církevní akademii. Na kněze byl vysvěcen dne 29. června 1975 papežem Pavlem VI.. Dne 25. března 1980 vstoupil do diplomatických služeb Svatého stolce. Působil v apoštolské nunciatuře Dominikánské republice (1980-1981), na stejném místě se stal sekretářem (1981-1982) a od roku 1992 působil v státním sekretariátu (Vatikán). Dne 22. července 1997 ho papež Jan Pavel II. jmenoval asesorem Státního sekretariátu. Tuto funkci vykonával až do 7. února 1998 kdy se stal prefektem Prefektury Papežského domu a titulárním biskupem Memphisu. Biskupské svěcení přijal 19. března téhož roku z rukou Jana Pavla II. a jako spolusvětitelé byly Angelo Sodano, Franciszek Macharski. Poté byl povýšen na titulárního arcibiskupa stejné diecéze. V úřadu prefekta ho vystřídal Georg Gänswein a byl ustanoven 23. listopadu 2012 jako Arcikněz Baziliky svatého Pavla za hradbami. O den později byl jmenován kardinálem a náleží mu titul kardinál-jáhen z S. Pio V a Villa Carpegna.\n\n\n"}
{"id": "852063", "url": "https://cs.wikipedia.org/wiki?curid=852063", "title": "Léonhard Quaglia", "text": "Léonhard Quaglia\n\nLéonhard „Léon“ Quaglia (4. ledna 1896 Cluses – 5. března 1961 Chamonix) byl francouzský hokejový útočník a rychlobruslař.\n\nV letech 1920, 1924 a 1928 byl členem francouzského hokejového týmu, který skončil 3× šestý na olympijských hrách. Je také držitelem stříbrné medaile z Mistrovství světa 1923 a zlaté medaile z Mistrovství světa 1924.\n\nJako rychlobruslař startoval na Zimních olympijských hrách 1924. Jeho nejlepším výsledkem bylo šesté místo ve víceboji, dále byl sedmý na 10 000 m, devátý na 5000 m, čtrnáctý na 1500 m a patnáctý na 500 m. Zúčastnil se i rychlobruslařských soutěží na ZOH 1928 (500 m – 26. místo, 5000 m – 18. místo).\n\n"}
{"id": "852064", "url": "https://cs.wikipedia.org/wiki?curid=852064", "title": "Atletika na Letních olympijských hrách 1996 – 100 metrů muži", "text": "Atletika na Letních olympijských hrách 1996 – 100 metrů muži\n\nBěh na 100 metrů mužů na Letních olympijských hrách 1996 se uskutečnil ve dnech 26. července a 27. července na Olympijském stadionu v Atlantě. Vítězem závodu se stal v novém světovém rekordu kanadský sprinter Donovan Bailey, stříbro získal Frankie Fredericks z Namibie a bronz reprezentant Trinidadu a Tobaga Ato Boldon.\n\nFinále bylo velmi nervózní, protože start musel být několikrát opakován z důvodu předčasného vyběhnutí sprinterů. Nakonec na to doplatil i obhájce titulu z Barcelony 1992 Brit Linford Christie, který v Atlantě startoval ještě ve svých 36 letech. Po startu se do vedení dostal favorizovaný Namibijec Frederics (který v sezóně zaběhl nejrychlejší čas 9,86 s. a očekával se jeho útok na světový rekord), v polovině trati se ale dopředu propracoval Kanaďan Jamajského původu Bailey. Ten dosáhl zdaleka nejvyšší rychlosti běhu v celém startovním poli (neoficiálně asi 43,9 km/h) a cílem proletěl v čase nového světového rekordu 9,84 s (přesně 9,835 s). O setinu tak vylepšil dosavadní maximum Američana Leroye Burella 9,85 s. z roku 1994. Stříbro bral v čase o 5 setin pomalejším Fredericks, bronz o setinku zpět mladý Trinidaďan Boldon. Na americké sprintery medaile nezbyla, což bylo na domácích hrách velkým zklamáním.\n\n"}
{"id": "852066", "url": "https://cs.wikipedia.org/wiki?curid=852066", "title": "Henri Couttet", "text": "Henri Couttet\n\nHenri Couttet ( – ) byl francouzský reprezentační hokejový útočník.\n\nV roce 1920 byl členem Francouzského hokejové týmu, který skončil šestý na zimních olympijských hrách.\n\n"}
{"id": "852067", "url": "https://cs.wikipedia.org/wiki?curid=852067", "title": "Gerard Simond", "text": "Gerard Simond\n\nGerard Simond (11. května 1904, Chamonix – 9. ledna 1955) byl francouzský reprezentační hokejový útočník.\n\nV roce 1928 byl členem Francouzského hokejové týmu, který skončil šestý na zimních olympijských hrách.\n\n"}
{"id": "852068", "url": "https://cs.wikipedia.org/wiki?curid=852068", "title": "Dánsko na Letních olympijských hrách 1984", "text": "Dánsko na Letních olympijských hrách 1984\n\nDánsko se účastnilo Letní olympiády 1984. Zastupovalo ho 60 sportovců (49 mužů a 11 žen) v 11 sportech.\n\n"}
{"id": "852069", "url": "https://cs.wikipedia.org/wiki?curid=852069", "title": "Kladovo", "text": "Kladovo\n\nKladovo (v srbské cyrilici Кладово, rumunsky Cladova) je město ve východním Srbsku, v Borském okruhu. V roce 2011 mělo 8913 obyvatel. Opština Kladovo má 20 635 obyvatel. Město se rozkládá na bývalém dunajském ostrově (na sever od města se nachází Dunaj, na jih zasypané rameno řeky). Přes řeku se z rumunské strany nachází město Drobeta-Turnu Severin. 5 km od Kladova po proudu Dunje směřoval přes řeku na území dnešního Rumunska v dobách existence Římské říše Trajánův most.\n\nPrvní písemná zmínka o Kladovu pochází z roku 1596. V jednom rakouském vojenském dokumentu byl zaznamenán útok vlašských zbojníků na město.\n\nV roce 1699 navštívil Kladovo turecký cestovatel Evlija Čelebi. Zaznamenal, že většina obyvatel jsou Slované a muslimové, a že v něm žije také menší skupina Vlachů.\n\nRoku 1867 předali Turci Kladovo do srbských rukou.\n\nV dobách existence socialistické Jugoslávie se v Kladovu rozvíjel textilní průmysl. Opravárny lodí byly rozšířeny na loděnici, která těžce strádala během mezinárodních sankcí, uvalených v 90. letech 20. století na SRJ.\n\n"}
{"id": "852072", "url": "https://cs.wikipedia.org/wiki?curid=852072", "title": "Hite Crossing Bridge", "text": "Hite Crossing Bridge\n\nHite Crossing Bridge je most na silnici Utah State Route 95 přes řeku Colorado River. Nachází se severozápadně od Blanding ve státě Utah. Jde o jediný most pro automobily na této řece od 298 kilometrů vzdálené přehrady Glen Canyon Dam. V roce 1880 byl v místě poblíž současného mostu, u ústí řeky Dirty Devil River, zřízen brod nazývaný Dandy Crossing. Šlo o jedno z mála míst, kde šlo překročit řeku. Od roku 1946 zde fungoval přívoz a most zde byl vystavěn až počátkem šedesátých let 20. století; otevřen byl 3. června roku 1966.\n"}
{"id": "852073", "url": "https://cs.wikipedia.org/wiki?curid=852073", "title": "Jacques Gaittet", "text": "Jacques Gaittet\n\nJacques Gaittet (1893 – ) byl francouzský reprezentační hokejový brankář.\n\nV roce 1920 byl členem Francouzského hokejové týmu, který skončil šestý na zimních olympijských hrách.\n\n"}
{"id": "852075", "url": "https://cs.wikipedia.org/wiki?curid=852075", "title": "Jean Chaland", "text": "Jean Chaland\n\nJean Chaland (1892 – ) byl francouzský reprezentační hokejový obránce.\n\nV roce 1920 byl členem Francouzského hokejové týmu, který skončil šestý na zimních olympijských hrách.\n\n"}
{"id": "852076", "url": "https://cs.wikipedia.org/wiki?curid=852076", "title": "Georges Dary", "text": "Georges Dary\n\nGeorges Dary (1890 – ) byl francouzský reprezentační hokejový útočník.\n\nV roce 1920 byl členem Francouzského hokejové týmu, který skončil šestý na zimních olympijských hrách.\n\n"}
{"id": "852077", "url": "https://cs.wikipedia.org/wiki?curid=852077", "title": "Milton A. Rothman", "text": "Milton A. Rothman\n\nMilton A. Rothman (30. listopadu 1919 – 6. října 2001) byl americký nukleární fyzik, profesor a spisovatel vědeckofantastické literatury. Byl také spoluzakladatelem „Filadelfské vědeckofantastické společnosti“ (\"Philadelphia Science Fiction Society\"). Jeho spisovatelská kariéra na poli sci-fi nebyla příliš rozsáhlá, publikoval pouze několik povídek. Používal pseudonym „Lee Gregor“.\n\n\n"}
{"id": "852078", "url": "https://cs.wikipedia.org/wiki?curid=852078", "title": "Paul Lob", "text": "Paul Lob\n\nPaul Lob (* 13. července 1893 - 22. února 1965, Montreux) byl švýcarský reprezentační hokejový obránce.\n\nV roce 1920 byl členem Švýcarského hokejové týmu, který skončil pátý na zimních olympijských hrách.\n\n"}
{"id": "852079", "url": "https://cs.wikipedia.org/wiki?curid=852079", "title": "Mijako", "text": "Mijako\n\nSouostroví Mijako ( [Mijako rettó]) je skupina ostrovů na hranici mezi Východočínským mořem a Filipínským mořem, která je v rámci prefektury Okinawa součástí Japonska.\n\nSouostroví leží v jižní části souostroví Rjúkjú, zhruba na poloviční vzdálenosti mezi Okinawou a Tchaj-wanem. Je pozůstatkem rozsáhlého pevninského mostu, který se zhruba před 5 mil. let rozlámal a během stávajícího interglaciálu byl z větší části zatopen. Je tvořeno vápencem uloženým na vrstvách jílu. Kolem ostrovů se nacházejí rozsáhlé mělčiny s korálovými útesy.\n\nFlóra je na ostrovech subtropická a jsou v ní zastoupeny i některé tropické druhy. Není tak bohatá jako na ostatních částech souostroví Rjúkjú; vyskytuje se zde 134 volně žijících druhů, z nichž 132 je původních. Fauna je zastoupena 254 druhy ptáků, 8 druhy savců, větším počtem druhů plazů a obojživelníků; ostatní druhy představuje především zdejší rozmanitý hmyz. Nejznámějším zdejším endemitem je \"kůň Mijako\". Ostrovy Irabu a Šimodži jsou včetně okolního moře od r. 1995 chráněným územím (\"Irabu Prefectural Natural Park\") o rozloze 23 km².\n\nKlima na ostrovech je oceánické, subtropické. Průměrná roční teplota vzduchu je 23,0 °C; nejnižší teploty nastávají v lednu a únoru (10 °C až 15 °C), nejvyšší jsou mezi červencem a zářím (30 °C). Roční úhrn srážek je okolo 2 300 mm s maximem v období dešťů na přelomu května a června; průměrná vlhkost vzduchu je 80 %.\n\nPřehled obydlených ostrovů dává následující tabulka:\nPřevážná část obyvatel (téměř 56 000) žije na ostrově Mijakodžima. Většina obyvatel mluví mijakštinou (宮古語 [mjáku haci]), což je jeden z japonsko-rjúkjúských jazyků. Japonština je rozšířena jako druhý jazyk.\n\nHlavním zdrojem obživy na ostrovech býval rybolov a zemědělství, ve kterém od počátku 20. století nabylo významu pěstování cukrové třtiny. Po druhé světové válce vzrostl význam domácí turistiky.\n\nOstrovy jsou propojeny trajekty. Hlavní ostrov Mijakodžima je spojen mosty s ostrovem Ikemadžimou (dl. 1 592 m) a Kurimadžimou. Na Mijakodžimě, Šimodžišimě a Taramadžimě jsou letiště místního významu.\n\nOstrovy byly od středověku součástí království Rjúkjú. Koncem 19. století je Japonsko anektovalo spolu s celým královstvím. Po porážce Japonska ve druhé světové válce podléhaly americké správě. Podle čl. 3 sanfranciské smlouvy patřily ostrovy k územím, která měla být se souhlasem OSN převedena do správy USA. Pro odpor Sovětského svazu OSN takový souhlas nevydalo. Ostrovy byly 17. června 1971 Japonsku navráceny.\n\nOstrovy jsou zajímavé svým folklórem, ze kterého jsou pozoruhodné slavnosti a slavnostní oblečení. Nachází se zde botanická zahrada a každoročně je zde pořádán významný závod v triatlonu.\n\n"}
{"id": "852080", "url": "https://cs.wikipedia.org/wiki?curid=852080", "title": "Samsung Galaxy Pocket", "text": "Samsung Galaxy Pocket\n\nGalaxy Pocket je smartphone z rodiny Androidích zařízení vyráběných společností Samsung. Jeho charakteristickými vlastnostmi jsou malá velikost, s ní spojený 2,8\" displej, Android verze 2.3.6 a především nízká cena. Je vybaven dotykovým displejem, dvěma softwarovými a jedním mechanickým ovládacím tlačítkem. Z levé strany potom nalezneme tlačítko pro nastavení hlasitosti, z pravé tlačítko pro uzamknutí displeje/vypnutí telefonu. Na přední straně se nachází ještě reproduktor pro poslech hovorů. Na zadní fotoaparát a výdech hlasitého reproduktoru. Vyjímatelná baterie má kapacitu 1200 mAh a dle výrobce by měla udržet telefon v pohotovostním režimu až 520 hodin.\n\nCelým označením Samsung S5300 Galaxy Pocket byl představen v Q1 roku 2012 jako náhrada za do té doby nejnižší model telefonu společnosti Samsung Galaxy Mini. Prioritou bylo dostat cenu na co nejnižší úroveň. Toho bylo dosaženo nejen oslabením hardwarových specifikací, ale také úpravou obsahu základního balení oproti ostatním modelům telefonů Samsung. V krabičce s novým přístrojem se nachází pouze zařízení samotné, napájecí adaptér zakončený microUSB konektorem a papírová dokumentace. USB kabel pro propojení s počítačem či sluchátka už si musí uživatel v případě zájmu dokoupit.\nExistuje také verze Galaxy Pocket DUOS, která má totožné parametry s modelem Pocket a navíc možnost vložit druhou SIM kartu.\nV České republice je během roku 2012 telefon dostupný z volného prodeje či skrze operátora Telefónica O2. Jiný český operátor tento model nenabízí.\nTelefon je vysoký 103,9 mm a široký 57,9 mm. Dosahuje tloušťky 11,98 mm a díky celoplastovému tělu a relativně malým rozměrům také hmotnosti pouze 97 g.\nUvnitř se nachází jednojádrový procesor Broadcom BCM21553 o taktu 832 MHz vyrobený 65nm technologií. Přítomen je i grafický čip Broadcom BCM2763. Z operační paměti o celkové velikosti 289 MB je uživateli po načtení systému k dispozici přibližně polovina.\nCelková vnitřní paměť o velikosti 3 GB je rozšiřitelný za pomoci externí paměťové karty formátu microSD o maximální kapacitě 32 GB.\n\nVelikost kapacitního displeje je 2,8\" (7,112 cm) s rozlišením 240x320 bodů. Výsledná jemnost je tedy 143 DPI. Jednotlivé pixely jsou tak i při ne příliš detailním zkoumání znatelné. Disponuje 262 tisíci barvami a použitá výrobní technologie je TFT LCD.\n\nNa vrchní straně zařízení se nachází microUSB konektor pro nabíjení a propojení telefonu s počítačem. Na téže straně najdeme i 3,5mm zdířku pro připojení sluchátek.\nZ bezdrátových technologií je dostupná WiFi a Bluetooth. Telefon má zabudovaný GPS modul a senzor polohy.\n\nNa zadní straně přístroje se nachází fotoaparát s rozlišením 2 megapixely (snímky o maximální velikosti 1600×1200 bodů) bez možnosti automatického ostření. Je schopen dvojnásobného digitálního zoomu, několika scénických režimů a základního nastavení jasu.\nTelefon dokáže nahrávat také video v rozlišení 320×240 bodů při průměrné frekvenci 15 snímků za sekundu.\nUvnitř telefonu je operační systém Android ve verzi 2.3.6. Update na vyšší verze se neplánuje. Samsung doplnil prostředí o svou vlastní grafickou nadstavbu TouchWiz a některé další aplikace, sjednocující veškerá zařízení Galaxy.\nV základu je přítomna aplikace pro přehrávání hudby, rádia, internetový prohlížeč, základní kancelářský software v úpravě pro mobilní zařízení, budík, kalendář, kalkulačka, mapy a hlasová navigace, diktafon, poznámky a jiné.\nV případě zájmu o další aplikace a rozšíření funkčnosti lze bez problémů získat tyto přes obchod Google Play či Samsung Apps.\n\n\n"}
{"id": "852081", "url": "https://cs.wikipedia.org/wiki?curid=852081", "title": "Rudolphe Cuendet", "text": "Rudolphe Cuendet\n\nRudolphe Cuendet (1887 – 9. února 1954, Sainte-Croix) byl švýcarský reprezentační hokejový útočník.\n\nV roce 1920 byl členem Švýcarského hokejové týmu, který skončil pátý na zimních olympijských hrách.\n\n"}
{"id": "852083", "url": "https://cs.wikipedia.org/wiki?curid=852083", "title": "Ogden High School", "text": "Ogden High School\n\nOgden High School je střední škola v Ogdenu ve státě Utah. Každým rokem sem dochází přibližně 1 000 studentů. Architektem hlavní budovy školy byl Leslie S. Hodgson a je zapsána do národního registru historických budov. Natáčely se zde filmy \"Three O'Clock High\" (1987) a \"Šílená jízda\" (1999).\n"}
{"id": "852084", "url": "https://cs.wikipedia.org/wiki?curid=852084", "title": "Max Sillig", "text": "Max Sillig\n\nMax Sillig (19. listopadu 1873, La Tour-de-Peilz – 15. listopadu 1959, Lausanne) byl prezident Mezinárodní hokejové federace (IIHF) a bývalý švýcarský hokejista.\n\nV roce 1920 byl členem Švýcarského hokejové týmu, který skončil pátý na zimních olympijských hrách.\n\n"}
{"id": "852087", "url": "https://cs.wikipedia.org/wiki?curid=852087", "title": "Walter von Siebenthal", "text": "Walter von Siebenthal\n\nWalter von Siebenthal (6. června 1899 – září 1958) byl švýcarský reprezentační hokejový útočník.\n\nV roce 1924 byl členem Švýcarského hokejového týmu, který skončil osmý na zimních olympijských hrách.\n\n"}
{"id": "852091", "url": "https://cs.wikipedia.org/wiki?curid=852091", "title": "Old Iron Town", "text": "Old Iron Town\n\nOld Iron Town je zaniklá osada na jihu okresu Iron County ve státě Utah. Nachází se v Dixie National Forest, přibližně 35 km od Cedar City. Byla založena v roce 1868 kvůli těžbě železa a zanikla v roce 1876. V roce 1971 byly zbytky budov zapsány do národního registru historických míst.\n"}
{"id": "852093", "url": "https://cs.wikipedia.org/wiki?curid=852093", "title": "Francois Vergult", "text": "Francois Vergult\n\nFrancois Vergult (1893 – ) byl belgický reprezentační hokejový brankář.\n\nV roce 1920 byl členem Belgického hokejové týmu, který skončil sedmý na zimních olympijských hrách.\n\n"}
{"id": "852103", "url": "https://cs.wikipedia.org/wiki?curid=852103", "title": "Plakula", "text": "Plakula\n\nPlakula je plochý dvouvrstevný organismus pohybující se po mořském dně. Vrstva spodních buněk tak byla ve styku s mnohem větším počtem potravních částic než vrstva svrchní. Spodní vrstva se proto specializovala na potravní funkce, zatímco vrstva svrchní na funkce ochranné. Střední část těla se nadzvedávala a vytvářela tak dočasně trávící dutinu. Plakula byla organismus spíše lezoucí než plovoucí. Nadzvednutím jejího těla a jeho protažením vznikl dvoustranný (bilaterární) útvar bilaterogastrea.\n"}
{"id": "852108", "url": "https://cs.wikipedia.org/wiki?curid=852108", "title": "Tiskařství", "text": "Tiskařství\n\nTiskařství je obor zabývající se výrobou tiskovin. Tiskařství je jednou ze součástí oboru polygrafie. Polygrafie zpracovává a tiskem rozmnožuje textové a obrazové předlohy. Osoba, která se využívá stroj pro výrobu tiskovin se nazývá tiskař.\n\nPrvní zmínky o vzniku písma sahají až do Sumerské říše. Nebylo to písmo takové, jaké známe dnes. Jednalo se spíše o soubor znaků, které byly tisknuty do hliněných tabulek. Další civilizace psaní a písmo dále vyvíjely. K tisku se lidé opět vrátili až s čínským vynálezem papíru ve 2. století našeho letopočtu. Od tisku jednotlivých znaků se s vynálezem deskotisku přešlo k tisku stran. Prvotním materiálem pro tuto techniku bylo dřevo a později kov.\n\nJohannes Gutenberg (1400 - 1468) byl německý zlatník a vynálezce knihtisku, který působil v Mohuči a Štrasburku. Jeho vynález spočíval v odlévání kovových liter z matric, v jejich sestavování do řádků a stran a v otiskování tiskařskou černí na dřevěném lisu. S tímto vynálezem se tiskařství razantně rozšířilo. Tisk byl rychlejší a přesnější.\n\nTiskaři ručně sázeli každé písmeno zvlášť, což znamenalo velice pracný a zdlouhavý způsob přípravy tisku. Tento problém odstranil až v 19. století Němec Ottmar Mergenthaler, který přišel na myšlenku sázet písmena automaticky. Sázecí stroj sám vybíral a sázel příslušná písmena, sazeč stroj ovládal pomocí klávesnice podobné psacímu stroji. Tak vznikl první sázecí stroj, který se nazýval „monotype“(odléval písmena odděleně). Další vývoj sázecích strojů je Linotype (cca 1884) který odléval již celé řádky textu.\n\nNelze zapomenout na proslulé vynálezce z českých zemí, kteří zdokonalili techniku knihtisku. Patří k nim Alois Senefelder (1771 – 1834), vynálezce kamenotisku, Jakub Husník (1837 – 1916), vynálezce světlotisku a Karel Klíč (1841 – 1926), vynálezce heliogravury a hlubotisku.\n\nV druhé polovině 20. století se u linotypů začaly využívat děrné pásky. S příchodem počítačové techniky nastává v tiskařství druhá revoluce. Prosazuje se tzv. fotosazba a digitalizace. Díky technologii Desktop publishing se stránky knih, časopisů a ostatních tiskovin připravují pouze elektronicky.\n\nTiskařství má v českém prostředí dlouhou tradici a mimořádné místo. Tisk knih a časopisů byl často spjat se zájmy prosazování českého jazyka a národního vědomí. Rozšíření tisku pak mělo velký vliv na gramotnost a vzdělání českého obyvatelstva.\n\n\n\n\n"}
{"id": "852109", "url": "https://cs.wikipedia.org/wiki?curid=852109", "title": "Philippe Van Volckxom", "text": "Philippe Van Volckxom\n\nPhilippe Van Volckxom (květen 1898 – 24. prosince 1938) byl belgický sportovec. \n\nPůsobil jako hokejový obránce. V letech 1920 a 1924 byl členem belgického hokejového týmu, který skončil na olympijských hrách pátý (1920) a šestý (1924).\n\nVěnoval se též rychlobruslení, závodil na ZOH 1924 v závodech na 500 m (23. místo), 1500 m (20. místo) a ve víceboji (nedokončil).\n\nJako veslař se zúčastnil i LOH 1928, s dvojkou bez kormidelníka skončil v opravách prvních jízd.\n\n"}
{"id": "852112", "url": "https://cs.wikipedia.org/wiki?curid=852112", "title": "Gaston Van Volxem", "text": "Gaston Van Volxem\n\nGaston Van Volxem (1893– ) byl belgický reprezentační hokejový obránce.\n\nV roce 1920 a 1924 byl členem Belgického hokejové týmu, který skončil 1× sedmý a 1× osmý na zimních olympijských hrách.\n\n"}
{"id": "852117", "url": "https://cs.wikipedia.org/wiki?curid=852117", "title": "Paul Goeminne", "text": "Paul Goeminne\n\nPaul Goeminne (1888 – ) byl belgický reprezentační hokejový útočník.\n\nV roce 1920 byl členem Belgického hokejové týmu, který skončil sedmý na zimních olympijských hrách.\n\n"}
{"id": "852120", "url": "https://cs.wikipedia.org/wiki?curid=852120", "title": "Maurice Deprez", "text": "Maurice Deprez\n\nMaurice Deprez (1886 – ) byl belgický reprezentační hokejový útočník.\n\nV roce 1920 byl členem Belgického hokejové týmu, který skončil sedmý na zimních olympijských hrách.\n\n"}
{"id": "852122", "url": "https://cs.wikipedia.org/wiki?curid=852122", "title": "Jean-Maurice Goossens", "text": "Jean-Maurice Goossens\n\nJean-Maurice Goossens (1892 – ) byl belgický reprezentační hokejový útočník.\n\nV roce 1920 byl členem Belgického hokejové týmu, který skončil sedmý na zimních olympijských hrách.\n\n"}
{"id": "852123", "url": "https://cs.wikipedia.org/wiki?curid=852123", "title": "Invaginační teorie", "text": "Invaginační teorie\n\nInvaginační teorie Ernesta Haeckela předpokládá, že prapředkem mnohobuněčných byla kulovitá kolonie typu váleče (analogie vývojového stádia blastuly), která vznikne takto: oplozené vajíčko se opakovaně rýhuje, až vznikne kulovitý mnohobuněčný útvar morula. Vycestováním jejich vnitřních buněk k povrchu vzniká jednovrstevná blastula (s prvotní dutinou tělní – blastocoel). Invaginací blastuly vzniká gastrula. Dalším vývojem tedy došlo k vchlípení (invaginaci), čímž vznikl dvouvrstevný organismus. Jeho vnější obal – ektoderm – měl funkci krycí, vnitřní obal – endoderm – měl funkci trávící. Vzniklá dutina vystlána endodermem (prvostřevo – archenteron) je propojena prvoústy (blastoporus) s okolním prostředím. Obdobně probíhá i embryonální vývoj celé řady výše organizovaných mnohobuněčných.\n"}
{"id": "852130", "url": "https://cs.wikipedia.org/wiki?curid=852130", "title": "Paul Loicq", "text": "Paul Loicq\n\nPaul Loicq (11. srpna 1888, Brusel – 26. března 1953, Sint-Genesius-Rode) byl belgický lední hokejista, později hokejový funkcionář.\n\nČlenem belgického národního týmu byl v letech 1919 až 1926. V roce 1920 reprezentoval Belgii na hokejovém turnaji Letních olympijských her, jeho tým skončil sedmý. \n\nJiž během aktivní kariéry působil na několika funkcionářských postech v belgickém hokeji. V letech 1922 až 1947 zastával funkci prezidenta Mezinárodní hokejové federace (IIHF). V této době také sám působil jako mezinárodní rozhodčí. Přispěl ke vzdělávání rozhodčích, mimo jiné založil mezinárodní akademii pro rozhodčí. \n\nJe po něm pojmenovaná Cena Paula Loicqa, kterou od roku 1998 uděluje IIHF osobnosti, jež mimořádným způsobem přispěla k rozvoji světového hokeje a hokejové federace. \n\n\n"}
{"id": "852140", "url": "https://cs.wikipedia.org/wiki?curid=852140", "title": "Dánsko na Letních olympijských hrách 1980", "text": "Dánsko na Letních olympijských hrách 1980\n\nDánsko se účastnilo Letní olympiády 1980. Zastupovalo ho 58 sportovců (55 mužů a 3 ženy) v 13 sportech.\n\n"}
{"id": "852142", "url": "https://cs.wikipedia.org/wiki?curid=852142", "title": "Dánsko na Letních olympijských hrách 1976", "text": "Dánsko na Letních olympijských hrách 1976\n\nDánsko se účastnilo Letní olympiády 1976. Zastupovalo ho 66 sportovců (56 mužů a 10 žen) v 15 sportech.\n\n"}
{"id": "852143", "url": "https://cs.wikipedia.org/wiki?curid=852143", "title": "Raimund Wünsche", "text": "Raimund Wünsche\n\nRaimund Wünsche (* 1944 Eichstätt) je německý archeolog.\n\nWünsche je synem umělce Wünsche-Mittereckera. Po maturitě studoval na univerzitách v Salzburgu a Mnichově archeologii, dějiny umění a starověké dějiny. V roce 1970 promoval v Mnichově s prací \"Studien zur aeginetischen Keramik der fruehen und mittleren Bronzezeit\".\n\nPoté se stal vědeckým spolupracovníkem mnichovské glyptotéky a státní sbírky antického umění v Mnichově. 1974/75 získal stipendium Německého archeologického institutu. V letech 1994 až 2011 působil jako ředitel glyptotéky a antické sbírky. \n\nÚčastnil se různých vykopávek, například na Egině, v Lefkandi a na Naxosu. Je honorárním profesorem na Akademii výtvarných umění v Mnichově.\n\nZa zásluhy mu bylo v roce 2006 uděleno bavorské vyznamenání.\n\n\n"}
{"id": "852144", "url": "https://cs.wikipedia.org/wiki?curid=852144", "title": "Dánsko na Letních olympijských hrách 1972", "text": "Dánsko na Letních olympijských hrách 1972\n\nDánsko se účastnilo Letní olympiády 1972. Zastupovalo ho 126 sportovců (114 mužů a 12 žen) v 17 sportech.\n\n"}
{"id": "852146", "url": "https://cs.wikipedia.org/wiki?curid=852146", "title": "Donald Unger", "text": "Donald Unger\n\nSebastian \"Donald\" Unger (18. března 1894, Montreux – 30. dubna 1943, Concord) byl švýcarský reprezentační hokejový obránce.\n\nV roce 1924 byl členem Švýcarského hokejového týmu, který skončil osmý na zimních olympijských hrách.\n\n"}
{"id": "852147", "url": "https://cs.wikipedia.org/wiki?curid=852147", "title": "Online petice", "text": "Online petice\n\nPodle českého právního řádu je petice žádost, návrh či stížnost ve věci veřejného či jiného společného zájmu. Petice má písemnou podobu, u které lze rozlišit dvě subkategorie: klasickou petici a petici elektronickou (Online petici). \n§ 1 Zákona o právu petičním stanovuje, že „petice nesmí vyzývat k porušování ústavy a zákonů, popírání nebo omezování osobních, politických nebo jiných práv občanů pro jejich národnost, pohlaví, rasu, původ, politické nebo jiné smýšlení, náboženské vyznání a sociální postavení, nebo k rozněcování nenávisti a nesnášenlivosti z těchto důvodů, anebo k násilí nebo hrubé neslušnosti.“ Dále pak petice nesmí zasahovat do nezávislosti soudu.\n\nElektronická petice (online petice, internetová petice) je rychlejším a jednodušším řešením než klasická písemná petice. Oproti klasické písemné petici není právně závazná, protože neobsahuje vlastnoruční podpisy občanů. Online petice však slouží k rychlému a okamžitému šíření na internetu a často proto má větší mediální dosah a morální dopad, než petice klasická, o které je těžší se doslechnout a kterou je také těžší podepsat. \n\nKlíčovým faktorem u online petic je jejich šíření. Většinou se tak děje tzv. virálním způsobem, tedy petice je šířena jejími příznivci. Jedna z možností jak dobře šířit online petice je dobře cílená PPC kampaň. Ať pomocí Google AdWords, Skliku, ale také v dnešní dobře pomocí Facebooku, kde lze výborně nastavit cílové skupiny, které by mohla daná petice zajímat. Nejrychlejším sdílením je využití sociálních sítí (Facebook, Twitter, Google+). Odkaz je vložen na konkrétní online petici a se sdělení v duchu \"Prosím o sdílení a podepsání této petice”. Petice lze efektivně šířit i pomocí emailu, či pomocí zpráv konkrétním osobám, které by o danou petici mohly mít zájem. Online petice se výborně sdílí mezi blízké, přátele, či kolegy, kteří sdílí myšlenku petice a jsou ochotni pomoct. \nVýborným a oblíbeným způsobem šíření online petice je vytvoření Facebookové události s odkazem na danou petici. V \npraxi se nejvíce osvědčil název události ve tvaru: Online petice: Název petice. Poté se do události pozvou přátele, ti se již budou moct postarat o takzvaný “řetězový \nefekt” v šíření události a tedy i dané petice. Další možností je vložení petice na webovou stránku nějakého politika nebo organizace, kterou uvidí spousta návštěvníků.\nMédia jsou nejsilnější zbraní v šíření online petice, jak dokazuje situace s online peticí proti prodloužení koncipientské praxe na pět let. \n\nTyto možnosti se vzájemně doplňují a všechny mají mírně odlišnou cílovou skupinu. Obecně lze říci, že nejefektivnějším prostředkem jsou dnes sociální sítě.\n\nÚspěch petice není měřen pouze počtem podpisů, ale také tím, jakou si získala petice mediální a společenskou pozornost. Obecně platí, že šanci na reálný celorepublikový dopad mají pouze petice přesahující 1000 podpisů, na lokální úrovni však mohou mít velký vliv i petice s několika desítkami podpisů. \n\nStudenti práv se bouřili proti návrhu ČAK, která chtěla zvýšit nutnou koncipientskou praxi ze tří na pět let. Tento návrh zvedl bouři nevole, která vyústila ve tvorbu online petice, kterou podepsalo tisíce lidí. To zapříčinilo, že se o tuto událost začala zajímat média jako Televize PRIMA, Parlamentnilisty.cz, AC24.cz, E15.cz a IHNED.cz \n\nDále a mimo jiné i na popud této online petice vzniklo Sdružení advokátních koncipientů, které dnes jedná s ČAK o přijatelné podobě případných změn v úpravě koncipientské praxe.\n\nMnoho příslušníků policie, jejich rodin i dalších občanů se postavilo v různých online peticích na podporu bývalého policejního prezidenta Petra Lessyho. Online petice pomohly k medializaci této situace, nicméně stíhání Petra Lessyho obviněného z přečinu pravomoci úřední osoby a přečinu pomluvy stále ještě pokračuje.\n\nOnline petice založená v pátek 7.12.2012 pod názvem „Za nejmenování Karolíny Peake do funkce ministra obrany ČR“ zaznamenala silnou mediální aktivitu. K datu 10.12.2012 měla přes 1750 podpisů, na Facebooku ji sdílelo více než 2400 uživatelů a zaznamenala již také ohlasy v médiích.\n\nPřesný název petice: „Nechceme politruka pohraniční stráže v čele zdevastovaného školství v Karlovarském kraji“. Autoři online petice vystupovali proti Václavovi Sloupovi a argumentují přitom minulostí tohoto krajského politika. Petice strhla velkou mediální bouři a přiměla představitele KSČM usednout s autory petice ke stolu k jednání. Koaliční ČSSD projevila zájem o převzetí postu radního pro školství, nicméně KSČM ani pan Sloup zatím nevyšli těmto požadavkům vstříc.\n\nOnline petice jsou považovány za možnou budoucí součást tzv. e-governmentu. Ve Velké Británii online petice se sto tisíci podpisy je již dnes příčinou pro zahájení debaty v dolní komoře parlamentu. V České republice zatím podobnou sílu má pouze klasická „papírová“ petice. V případě, že takováto petice dosáhla více než 10 tisíc podpisů, ujme se jejího projednávání Senát.\n\n\n"}
{"id": "852150", "url": "https://cs.wikipedia.org/wiki?curid=852150", "title": "Iron County (Utah)", "text": "Iron County (Utah)\n\nIron County je okres ve státě Utah v USA. K roku 2010 zde žilo 46 163 obyvatel. Správním městem okresu je Parowan, největším pak Cedar City. Celková rozloha okresu činí 8 552 km².\n"}
{"id": "852152", "url": "https://cs.wikipedia.org/wiki?curid=852152", "title": "Juab County", "text": "Juab County\n\nJuab County je okres ve státě Utah v USA. K roku 2010 zde žilo 10 246 obyvatel. Správním městem okresu je Nephi. Celková rozloha okresu činí 8 822 km².\n"}
{"id": "852153", "url": "https://cs.wikipedia.org/wiki?curid=852153", "title": "Ernest Mottier", "text": "Ernest Mottier\n\nErnest Mottier (16. dubna 1891, Château-d'Œx – ) byl švýcarský reprezentační hokejový obránce.\n\nV roce 1924 byl členem Švýcarského hokejové týmu, který skončil osmý na zimních olympijských hrách.\n\n"}
{"id": "852155", "url": "https://cs.wikipedia.org/wiki?curid=852155", "title": "Kanton Lesparre-Médoc", "text": "Kanton Lesparre-Médoc\n\nKanton Lesparre-Médoc (fr. \"Canton de Lesparre-Médoc\") je francouzský kanton v departementu Gironde v regionu Akvitánie. Tvoří ho 15 obcí.\n\n"}
{"id": "852156", "url": "https://cs.wikipedia.org/wiki?curid=852156", "title": "Emil Filliol", "text": "Emil Filliol\n\nEmil Filliol (16. prosince 1895 – ) byl švýcarský reprezentační hokejový obránce.\n\nV roce 1924 byl členem Švýcarského hokejové týmu, který skončil osmý na zimních olympijských hrách.\n\n"}
{"id": "852157", "url": "https://cs.wikipedia.org/wiki?curid=852157", "title": "Morgan County (Utah)", "text": "Morgan County (Utah)\n\nMorgan County je okres ve státě Utah v USA. K roku 2010 zde žilo 9 469 obyvatel. Správním městem okresu je Morgan. Nachází se zde ještě obce Mountain Green, Croydon, Peterson a Porterville. Celková rozloha okresu činí 1 582 km².\n"}
{"id": "852160", "url": "https://cs.wikipedia.org/wiki?curid=852160", "title": "Wayne County (Utah)", "text": "Wayne County (Utah)\n\nWayne County je okres ve státě Utah v USA. K roku 2010 zde žilo 2 589 obyvatel. Správním městem okresu je Loa. Celková rozloha okresu činí 6 388 km².\n"}
{"id": "852167", "url": "https://cs.wikipedia.org/wiki?curid=852167", "title": "Kanton Lormont", "text": "Kanton Lormont\n\nKanton Lormont (fr. \"Canton de Lormont\") je francouzský kanton v departementu Gironde v regionu Akvitánie. Tvoří ho čtyři obce.\n\n"}
{"id": "852168", "url": "https://cs.wikipedia.org/wiki?curid=852168", "title": "Davis County (Utah)", "text": "Davis County (Utah)\n\nDavis County je okres ve státě Utah v USA. K roku 2010 zde žilo 306 479 obyvatel. Správním městem okresu je Farmington. Celková rozloha okresu činí 1 641 km².\n"}
{"id": "852169", "url": "https://cs.wikipedia.org/wiki?curid=852169", "title": "Davis County", "text": "Davis County\n\nDavis County je název dvou okresů v USA:\n\n"}
{"id": "852170", "url": "https://cs.wikipedia.org/wiki?curid=852170", "title": "Kanton Lussac", "text": "Kanton Lussac\n\nKanton Lussac (fr. \"Canton de Lussac\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "852171", "url": "https://cs.wikipedia.org/wiki?curid=852171", "title": "Grand County (Utah)", "text": "Grand County (Utah)\n\nGrand County je okres ve státě Utah v USA. K roku 2010 zde žilo 9 225 obyvatel. Správním městem okresu je Moab. Celková rozloha okresu činí 9 568 km².\n"}
{"id": "852172", "url": "https://cs.wikipedia.org/wiki?curid=852172", "title": "Grand County", "text": "Grand County\n\nGrand County je název dvou okresů v USA:\n\n"}
{"id": "852174", "url": "https://cs.wikipedia.org/wiki?curid=852174", "title": "Kanton Mérignac-1", "text": "Kanton Mérignac-1\n\nKanton Mérignac-1 (fr. \"Canton de Mérignac-1\") je francouzský kanton v departementu Gironde v regionu Akvitánie. Tvoří ho část obce Mérignac.\n"}
{"id": "852177", "url": "https://cs.wikipedia.org/wiki?curid=852177", "title": "Kanton Mérignac-2", "text": "Kanton Mérignac-2\n\nKanton Mérignac-2 (fr. \"Canton de Mérignac-2\") je francouzský kanton v departementu Gironde v regionu Akvitánie. Tvoří ho tři obce.\n\n"}
{"id": "852178", "url": "https://cs.wikipedia.org/wiki?curid=852178", "title": "San Juan County (Utah)", "text": "San Juan County (Utah)\n\nSan Juan County je okres ve státě Utah v USA. K roku 2010 zde žilo 14 746 obyvatel. Správním městem okresu je Monticello. Celková rozloha okresu činí 20 547 km². Byl pojmenován podle řeky San Juan.\n"}
{"id": "852179", "url": "https://cs.wikipedia.org/wiki?curid=852179", "title": "Kanton Monségur", "text": "Kanton Monségur\n\nKanton Monségur (fr. \"Canton de Monségur\") je francouzský kanton v departementu Gironde v regionu Akvitánie. Tvoří ho 15 obcí.\n\n"}
{"id": "852180", "url": "https://cs.wikipedia.org/wiki?curid=852180", "title": "Duchesne County", "text": "Duchesne County\n\nDuchesne County je okres ve státě Utah v USA. K roku 2010 zde žilo 18 607 obyvatel. Správním městem okresu je Duchesne, největším pak Roosevelt. Celková rozloha okresu činí 8 433 km². Byl pojmenován podle řeky Duchesne River.\n"}
{"id": "852182", "url": "https://cs.wikipedia.org/wiki?curid=852182", "title": "Emery County", "text": "Emery County\n\nEmery County je okres ve státě Utah v USA. K roku 2010 zde žilo 10 976 obyvatel. Správním městem okresu je Castle Dale, největším pak Huntington. Celková rozloha okresu činí 11 555 km². Byl pojmenován podle guvernéra George W. Emeryho.\n"}
{"id": "852184", "url": "https://cs.wikipedia.org/wiki?curid=852184", "title": "Kanton Pauillac", "text": "Kanton Pauillac\n\nKanton Pauillac (fr. \"Canton de Pauillac\") je francouzský kanton v departementu Gironde v regionu Akvitánie. Tvoří ho sedm obcí.\n\n"}
{"id": "852185", "url": "https://cs.wikipedia.org/wiki?curid=852185", "title": "Garfield County (Utah)", "text": "Garfield County (Utah)\n\nGarfield County je okres ve státě Utah v USA. K roku 2010 zde žilo 5 172 obyvatel. Správním a zároveň největším městem okresu je Panguitch. Celková rozloha okresu činí 13 489 km². Byl pojmenován podle Jamese A. Garfielda.\n"}
{"id": "852186", "url": "https://cs.wikipedia.org/wiki?curid=852186", "title": "Kanton Pellegrue", "text": "Kanton Pellegrue\n\nKanton Pellegrue (fr. \"Canton de Pellegrue\") je francouzský kanton v departementu Gironde v regionu Akvitánie. Tvoří ho 10 obcí.\n\n"}
{"id": "852189", "url": "https://cs.wikipedia.org/wiki?curid=852189", "title": "Kanton Podensac", "text": "Kanton Podensac\n\nKanton Podensac (fr. \"Canton de Podensac\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "852190", "url": "https://cs.wikipedia.org/wiki?curid=852190", "title": "Fred Auckenthaler", "text": "Fred Auckenthaler\n\nFrédéric \"Fred\" Auckenthaler (1899 Lausanne – 18. února 1946 Mülhausen) byl švýcarský reprezentační hokejový útočník.\n\nV roce 1924 byl členem Švýcarského hokejového týmu, který skončil osmý na zimních olympijských hrách.\n\n"}
{"id": "852191", "url": "https://cs.wikipedia.org/wiki?curid=852191", "title": "Washington County (Utah)", "text": "Washington County (Utah)\n\nWashington County je okres ve státě Utah v USA. K roku 2010 zde žilo 138 115 obyvatel. Správním městem okresu je St. George. Celková rozloha okresu činí 6 293 km². Byl pojmenován podle George Washingtona.\n"}
{"id": "852195", "url": "https://cs.wikipedia.org/wiki?curid=852195", "title": "Kanton Pujols", "text": "Kanton Pujols\n\nKanton Pujols (fr. \"Canton de Pujols\") je francouzský kanton v departementu Gironde v regionu Akvitánie. Tvoří ho 16 obcí.\n\n"}
{"id": "852199", "url": "https://cs.wikipedia.org/wiki?curid=852199", "title": "Weber County", "text": "Weber County\n\nWeber County je okres ve státě Utah v USA. K roku 2010 zde žilo 231 236 obyvatel. Správním městem okresu je Ogden. Celková rozloha okresu činí 1 705 km². Byl pojmenován podle řeky Weber River.\n"}
{"id": "852200", "url": "https://cs.wikipedia.org/wiki?curid=852200", "title": "Dánsko na Letních olympijských hrách 1968", "text": "Dánsko na Letních olympijských hrách 1968\n\nDánsko se účastnilo Letní olympiády 1968. Zastupovalo ho 64 sportovců (60 mužů a 4 ženy) v 11 sportech.\n\n"}
{"id": "852202", "url": "https://cs.wikipedia.org/wiki?curid=852202", "title": "Emile Jacquet", "text": "Emile Jacquet\n\nEmile Jacquet (25. září 1886, Lausanne – 30. září 1969, Lausanne) byl švýcarský reprezentační hokejový útočník.\n\nV roce 1924 byl členem Švýcarského hokejové týmu, který skončil osmý na zimních olympijských hrách.\n\n"}
{"id": "852203", "url": "https://cs.wikipedia.org/wiki?curid=852203", "title": "Kanton Saint-André-de-Cubzac", "text": "Kanton Saint-André-de-Cubzac\n\nKanton Saint-André-de-Cubzac (fr. \"Canton de Saint-André-de-Cubzac\") je francouzský kanton v departementu Gironde v regionu Akvitánie. Tvoří ho 10 obcí.\n\n"}
{"id": "852205", "url": "https://cs.wikipedia.org/wiki?curid=852205", "title": "Utah County", "text": "Utah County\n\nUtah County je okres ve státě Utah v USA. K roku 2010 zde žilo 516 564 obyvatel. Správním městem okresu je Provo. Celková rozloha okresu činí 5 545 km².\n"}
{"id": "852206", "url": "https://cs.wikipedia.org/wiki?curid=852206", "title": "Wasatch County", "text": "Wasatch County\n\nWasatch County je okres ve státě Utah v USA. K roku 2010 zde žilo 23 530 obyvatel. Správním městem okresu je Heber City. Celková rozloha okresu činí 3 132 km².\n"}
{"id": "852208", "url": "https://cs.wikipedia.org/wiki?curid=852208", "title": "Peter Müller (lední hokejista)", "text": "Peter Müller (lední hokejista)\n\nPeter Müller (22. února 1896 – ) byl švýcarský reprezentační hokejový útočník.\n\nV roce 1924 byl členem Švýcarského hokejového týmu, který skončil osmý na zimních olympijských hrách.\n\n"}
{"id": "852209", "url": "https://cs.wikipedia.org/wiki?curid=852209", "title": "Kanton Pessac-1", "text": "Kanton Pessac-1\n\nKanton Pessac-1 (fr. \"Canton de Pessac-1\") je francouzský kanton v departementu Gironde v regionu Akvitánie. Tvoří ho část obce Pessac.\n"}
{"id": "852211", "url": "https://cs.wikipedia.org/wiki?curid=852211", "title": "Kane County (Utah)", "text": "Kane County (Utah)\n\nKane County je okres ve státě Utah v USA. K roku 2010 zde žilo 7 125 obyvatel. Správním městem okresu je Kanab. Celková rozloha okresu činí 10 641 km².\n"}
{"id": "852212", "url": "https://cs.wikipedia.org/wiki?curid=852212", "title": "Kanton Pessac-2", "text": "Kanton Pessac-2\n\nKanton Pessac-2 (fr. \"Canton de Pessac-2\") je francouzský kanton v departementu Gironde v regionu Akvitánie. Tvoří ho část obce Pessac.\n"}
{"id": "852215", "url": "https://cs.wikipedia.org/wiki?curid=852215", "title": "Alois Ladislav Vymetal", "text": "Alois Ladislav Vymetal\n\nAlois Ladislav Vymetal (9. listopadu 1865 Hořice – 15. října 1918 Písek) byl český hudební skladatel.\n\nByl synem venkovského muzikanta a hostinského v Hořicích. Zpíval v chlapeckém chrámovém sboru ve Vrchlabí a později studoval na Varhanické škole v Praze. Vykonal státní zkoušku ze zpěvu. Skladbu studoval soukromě u Zdeňka Fibicha. Nejprve byl varhaníkem v synagoze v Brandýse nad Labem a ve Vamberku. Ve Vamberku založil hudební jednotu \"Zdobnice\".\n\nV letech 1887–1906 působil ve Slaném. Učil hudební výchovu na několika středních školách, vyučoval i soukromě a aktivně se podílel na hudebním životě kraje. Dirigoval městskou kapelu, řídil pěvecký spolek \"Dalibor\" a pořádal veřejné koncerty s náročným repertoárem. Mimo jiné uvedl např. i \"Requiem\" Antonína Dvořáka. V roce 1906 odešel do Písku, kde se stal po Bohuslavu Jeremiášovi (otci hudebního skladatele Otakara Jeremiáše) regenschorim v děkanském kostele Narození Panny Marie a ředitelem hudební školy. Pozvedl zde úroveň chrámové hudby. V chrámu pořádal koncerty, na kterých účinkovali přední čeští hudební umělci. Za tuto činnost byl vyznamenán papežem Piem X. řádem Bene merend, jako vůbec první český regenschori. Založil symfonický orchestr a podařilo se mu sloučit místní pěvecká sdružení do jednoho vynikajícího tělesa, se kterým prováděl i velmi náročné skladby (např. oratorium \"Kristus na hoře Olivetské\" Ludwiga van Beethovena).\n\nJako skladatel byl znám především jako autor písní, které ve velké většině vyšly i tiskem a měla je v repertoáru řada předních českých pěvců. Některé z jeho písní znárodněly.\n\nSyn, Cyril Vymetal (1890–1973) se stal dirigentem a hudebním publicistou. I jeho další synové, Metod Vymetal (1895–1945) a Jiří Vymetal (1902–1979), se věnovali hudbě. Byli sbormistry a zejména Metod proslul i jako dirigent a hudební skladatel.\n\n\n\n\n\n\n\n"}
{"id": "852216", "url": "https://cs.wikipedia.org/wiki?curid=852216", "title": "Millard County", "text": "Millard County\n\nMillard County je okres ve státě Utah v USA. K roku 2010 zde žilo 12 503 obyvatel. Správním městem okresu je Fillmore. Celková rozloha okresu činí 17 684 km². Byl pojmenován podle Millarda Fillmorea.\n"}
{"id": "852217", "url": "https://cs.wikipedia.org/wiki?curid=852217", "title": "Kanton Talence", "text": "Kanton Talence\n\nKanton Talence (fr. \"Canton de Talence\") je francouzský kanton v departementu Gironde v regionu Akvitánie. Tvoří ho pouze město Talence.\n"}
{"id": "852218", "url": "https://cs.wikipedia.org/wiki?curid=852218", "title": "André Verdeil", "text": "André Verdeil\n\nAndré Verdeil (1904 – ) byl švýcarský reprezentační hokejový útočník.\n\nV roce 1924 byl členem Švýcarského hokejové týmu, který skončil osmý na zimních olympijských hrách.\n\n"}
{"id": "852220", "url": "https://cs.wikipedia.org/wiki?curid=852220", "title": "Kanton Targon", "text": "Kanton Targon\n\nKanton Targon (fr. \"Canton de Targon\") je francouzský kanton v departementu Gironde v regionu Akvitánie. Tvoří ho 19 obcí.\n\n"}
{"id": "852221", "url": "https://cs.wikipedia.org/wiki?curid=852221", "title": "Piute County", "text": "Piute County\n\nPiute County je okres ve státě Utah v USA. K roku 2010 zde žilo 1 556 obyvatel. Správním městem okresu je Junction. Celková rozloha okresu činí 1 983 km².\n"}
{"id": "852223", "url": "https://cs.wikipedia.org/wiki?curid=852223", "title": "Rubén Salazar Gómez", "text": "Rubén Salazar Gómez\n\nRubén Dario kardinál Salazar Gómez (* 22. září 1942 Bogota) je kolumbijský římskokatolický kněz, arcibiskup Bogoty, kardinál.\n\nKněžské svěcení přijal 20. května 1967. Dne 11. února 1992 byl jmenovaný biskupem diecéze Cúcuta. Biskupské svěcení mu udělil 25. března téhož roku tehdejší apoštolský nuncius v Kolumbii Paolo Romeo. 18. května 1999 ho papež Jan Pavel II. jmenoval biskupem ordinářem arcidiecéze Barranquilla. Arcibiskupem Bogoty se stal 8. července 2010. O rok později, 19. května 2011, byl zvolen na čtyřleté období místopředsedou CELAM.\nDne 24. října 2012 oznámil papež Benedikt XVI., že se arcibiskup Salazar Gómez nachází mezi šesti novými kardinály. Jejich oficiální jmenování proběhlo na konzistoři 24. listopadu téhož roku. \n\n\n"}
{"id": "852227", "url": "https://cs.wikipedia.org/wiki?curid=852227", "title": "Rich County", "text": "Rich County\n\nRich County je okres ve státě Utah v USA. K roku 2010 zde žilo 2 264 obyvatel. Správním městem okresu je Randolph. Celková rozloha okresu činí 2 813 km². Byl pojmenován podle Charlese C. Riche.\n"}
{"id": "852229", "url": "https://cs.wikipedia.org/wiki?curid=852229", "title": "Francois Franck", "text": "Francois Franck\n\nFrancois Franck (1904 – ) byl belgický reprezentační hokejový obránce.\n\nV roce 1924 a 1928 byl členem Belgického hokejové týmu, který skončil 2x osmý na zimních olympijských hrách.\n\n"}
{"id": "852231", "url": "https://cs.wikipedia.org/wiki?curid=852231", "title": "Alois Wünsche-Mitterecker", "text": "Alois Wünsche-Mitterecker\n\nAlois Wünsche-Mitterecker (28. listopadu 1903, Gleisdorf – 13. prosince 1975, Eichstätt) byl německý malíř a sochař. Jeho hlavním dílem je nedokončené Figurenfeld u Eichstättu, které začal v roce 1958 a pracoval na něm až do své smrti.\n\nWünsche-Mitterecker studoval (mimo jiné u Gebharda Fugela) na Akademie der Bildenden Künste München. V roce 1938 zničil v Salzburg-Itzlingu fresky, které namaloval ve 20. letech. Během 2. světové války pracoval jako válečný malíř ve Francii a východní Evropě. Na výstavě Deutsche Künstler und die SS 1944 v Salzburgu byl představen jeho obraz „Kämpfe von Dnepropetrowsk“. Upadl do válečného zajetí a byl propuštěn až o Vánocích 1947.\n\nJe otcem archeologa Raimunda Wünscheho.\n\n\n"}
{"id": "852233", "url": "https://cs.wikipedia.org/wiki?curid=852233", "title": "Kanton Saint-Ciers-sur-Gironde", "text": "Kanton Saint-Ciers-sur-Gironde\n\nKanton Saint-Ciers-sur-Gironde (fr. \"Canton de Saint-Ciers-sur-Gironde\") je francouzský kanton v departementu Gironde v regionu Akvitánie. Tvoří ho 11 obcí.\n\n"}
{"id": "852234", "url": "https://cs.wikipedia.org/wiki?curid=852234", "title": "Chambers County (Texas)", "text": "Chambers County (Texas)\n\nChambers County je okres ve státě Texas v USA. K roku 2010 zde žilo 35 096 obyvatel. Správním městem okresu je Anahuac. Celková rozloha okresu činí 2 258 km².\n"}
{"id": "852236", "url": "https://cs.wikipedia.org/wiki?curid=852236", "title": "Kanton Sainte-Foy-la-Grande", "text": "Kanton Sainte-Foy-la-Grande\n\nKanton Sainte-Foy-la-Grande (fr. \"Canton de Sainte-Foy-la-Grande\") je francouzský kanton v departementu Gironde v regionu Akvitánie. Tvoří ho 14 obcí.\n\n"}
{"id": "852237", "url": "https://cs.wikipedia.org/wiki?curid=852237", "title": "Bexar County", "text": "Bexar County\n\nBexar County je okres ve státě Texas v USA. K roku 2010 zde žilo 1 714 773 obyvatel. Správním městem okresu je San Antonio. Celková rozloha okresu činí 3 256 km².\n"}
{"id": "852238", "url": "https://cs.wikipedia.org/wiki?curid=852238", "title": "Charles van den Driessche", "text": "Charles van den Driessche\n\nCharles Georges \"Carlos\" van den Driessche (31. srpna 1904 – 14. května 1972) byl belgický reprezentační hokejový obránce.\n\nV roce 1924 a 1936 byl členem Belgického hokejové týmu, který skončil 1x osmý a 1x třináctý na zimních olympijských hrách.\n\n"}
{"id": "852239", "url": "https://cs.wikipedia.org/wiki?curid=852239", "title": "Kanton Saint-Laurent-Médoc", "text": "Kanton Saint-Laurent-Médoc\n\nKanton Saint-Laurent-Médoc (fr. \"Canton de Saint-Laurent-Médoc\") je francouzský kanton v departementu Gironde v regionu Akvitánie. Tvoří ho tři obce.\n\n"}
{"id": "852241", "url": "https://cs.wikipedia.org/wiki?curid=852241", "title": "Blanco County", "text": "Blanco County\n\nBlanco County je okres ve státě Texas v USA. K roku 2010 zde žilo 10 497 obyvatel. Správním městem okresu je Johnson City. Celková rozloha okresu činí 1 848 km². Byl pojmenován podle řeky Blanco River.\n"}
{"id": "852243", "url": "https://cs.wikipedia.org/wiki?curid=852243", "title": "Kanton Saint-Macaire", "text": "Kanton Saint-Macaire\n\nKanton Saint-Macaire (fr. \"Canton de Saint-Macaire\") je francouzský kanton v departementu Gironde v regionu Akvitánie. Tvoří ho 14 obcí.\n\n"}
{"id": "852244", "url": "https://cs.wikipedia.org/wiki?curid=852244", "title": "Louis de Ridder", "text": "Louis de Ridder\n\nLouis de Ridder (9. června 1902 – 5. května 1981) byl belgický zimní sportovec působící ve 20. a 30. letech 20. století. Soutěžil na dvou olympijských hrách ve třech sportech: ledním hokeji, bobech a rychlobruslení. Jeho nejlepším olympijským umístěním bylo páté místo ve čtyřbobu na olympiádě Garmisch-Partenkirchenu v roce 1936.\n\nV letech 1924 a 1936 byl jako obránce členem belgického hokejového týmu, který skončil jednou osmý a jednou třináctý.\n\n"}
{"id": "852246", "url": "https://cs.wikipedia.org/wiki?curid=852246", "title": "Kanton Saint-Médard-en-Jalles", "text": "Kanton Saint-Médard-en-Jalles\n\nKanton Saint-Médard-en-Jalles (fr. \"Canton de Saint-Médard-en-Jalles\") je francouzský kanton v departementu Gironde v regionu Akvitánie. Tvoří ho čtyři obce.\n\n"}
{"id": "852247", "url": "https://cs.wikipedia.org/wiki?curid=852247", "title": "Brazoria County", "text": "Brazoria County\n\nBrazoria County je okres ve státě Texas v USA. K roku 2010 zde žilo 313 166 obyvatel. Správním městem okresu je Angleton. Celková rozloha okresu činí 4 136 km².\n"}
{"id": "852249", "url": "https://cs.wikipedia.org/wiki?curid=852249", "title": "Victor Verschueren", "text": "Victor Verschueren\n\nVictor Verschueren (19. dubna 1893 – ) byl belgický reprezentační hokejový obránce a bobista.\n\nV roce 1924 byl členem belgického hokejového týmu, který skončil osmý na zimních olympijských hrách. Na týchž ZOH získal bronzovou medaili ve čtyřbobech.\n\n"}
{"id": "852251", "url": "https://cs.wikipedia.org/wiki?curid=852251", "title": "Brazos County", "text": "Brazos County\n\nBrazos County je okres ve státě Texas v USA. K roku 2010 zde žilo 194 851 obyvatel. Správním městem okresu je Bryan. Celková rozloha okresu činí 1 528 km².\n"}
{"id": "852252", "url": "https://cs.wikipedia.org/wiki?curid=852252", "title": "Kanton Saint-Symphorien", "text": "Kanton Saint-Symphorien\n\nKanton Saint-Symphorien (fr. \"Canton de Saint-Symphorien\") je francouzský kanton v departementu Gironde v regionu Akvitánie. Tvoří ho sedm obcí.\n\n"}
{"id": "852254", "url": "https://cs.wikipedia.org/wiki?curid=852254", "title": "Kanton Saint-Vivien-de-Médoc", "text": "Kanton Saint-Vivien-de-Médoc\n\nKanton Saint-Vivien-de-Médoc (fr. \"Canton de Saint-Vivien-de-Médoc\") je francouzský kanton v departementu Gironde v regionu Akvitánie. Tvoří ho sedm obcí.\n\n"}
{"id": "852257", "url": "https://cs.wikipedia.org/wiki?curid=852257", "title": "Brooks County (Texas)", "text": "Brooks County (Texas)\n\nBrooks County je okres ve státě Texas v USA. V roce 2010 zde žilo 7 223 obyvatel. Správním městem okresu je Falfurrias. Celková rozloha okresu činí 2 445 km².\n"}
{"id": "852259", "url": "https://cs.wikipedia.org/wiki?curid=852259", "title": "Kanton Sauveterre-de-Guyenne", "text": "Kanton Sauveterre-de-Guyenne\n\nKanton Sauveterre-de-Guyenne (fr. \"Canton de Sauveterre-de-Guyenne\") je francouzský kanton v departementu Gironde v regionu Akvitánie. Tvoří ho 17 obcí.\n\n"}
{"id": "852261", "url": "https://cs.wikipedia.org/wiki?curid=852261", "title": "Calhoun County (Texas)", "text": "Calhoun County (Texas)\n\nCalhoun County je okres ve státě Texas v USA. K roku 2010 zde žilo 21 381 obyvatel. Správním městem okresu je Port Lavaca. Celková rozloha okresu činí 2 673 km².\n"}
{"id": "852263", "url": "https://cs.wikipedia.org/wiki?curid=852263", "title": "Paul van den Broeck", "text": "Paul van den Broeck\n\nPaul van den Broeck (18. září 1904 – ) byl belgický reprezentační hokejový útočník a bobista.\n\nV roce 1924 byl členem belgického hokejového týmu, který skončil osmý na zimních olympijských hrách. Na týchž ZOH získal bronzovou medaili ve čtyřbobech.\n\n"}
{"id": "852265", "url": "https://cs.wikipedia.org/wiki?curid=852265", "title": "Caldwell County (Texas)", "text": "Caldwell County (Texas)\n\nCaldwell County je okres ve státě Texas v USA. K roku 2010 zde žilo 38 066 obyvatel. Správním městem okresu je Lockhart. Celková rozloha okresu činí 1 417 km².\n"}
{"id": "852266", "url": "https://cs.wikipedia.org/wiki?curid=852266", "title": "Henri Louette", "text": "Henri Louette\n\nHenri Louette (6. září 1900 Rance – 9. ledna 1985 Pointe-Claire) byl belgický reprezentační hokejový útočník.\n\nV roce 1924 byl členem Belgického hokejového týmu, který skončil osmý na zimních olympijských hrách.\n\n"}
{"id": "852268", "url": "https://cs.wikipedia.org/wiki?curid=852268", "title": "Cameron County (Texas)", "text": "Cameron County (Texas)\n\nCameron County je okres ve státě Texas v USA. K roku 2010 zde žilo 406 220 obyvatel. Správním městem okresu je Brownsville. Celková rozloha okresu činí 3 305 km².\n"}
{"id": "852269", "url": "https://cs.wikipedia.org/wiki?curid=852269", "title": "Ferdinand Rudolph", "text": "Ferdinand Rudolph\n\nFerdinand Rudolph (1899 – ) byl belgický reprezentační hokejový útočník.\n\nV roce 1924 byl členem Belgického hokejové týmu, který skončil osmý na zimních olympijských hrách.\n\n"}
{"id": "852270", "url": "https://cs.wikipedia.org/wiki?curid=852270", "title": "Colorado County", "text": "Colorado County\n\nColorado County je okres ve státě Texas v USA. K roku 2010 zde žilo 20 874 obyvatel. Správním městem okresu je Columbus. Celková rozloha okresu činí 2 523 km².\n"}
{"id": "852272", "url": "https://cs.wikipedia.org/wiki?curid=852272", "title": "Waller County", "text": "Waller County\n\nWaller County je okres ve státě Texas v USA. K roku 2010 zde žilo 43 205 obyvatel. Správním městem okresu je Hempstead. Celková rozloha okresu činí 1 342 km².\n"}
{"id": "852273", "url": "https://cs.wikipedia.org/wiki?curid=852273", "title": "Kanton Uzel", "text": "Kanton Uzel\n\nKanton Uzel (fr. \"Canton d'Uzel\") je francouzský kanton v departementu Côtes-d'Armor v regionu Bretaň. Tvoří ho sedm obcí.\n\n"}
{"id": "852274", "url": "https://cs.wikipedia.org/wiki?curid=852274", "title": "Walker County (Texas)", "text": "Walker County (Texas)\n\nWalker County je okres ve státě Texas v USA. K roku 2010 zde žilo 67 861 obyvatel. Správním městem okresu je Huntsville. Celková rozloha okresu činí 2 075 km.\n"}
{"id": "852275", "url": "https://cs.wikipedia.org/wiki?curid=852275", "title": "André Poplimont", "text": "André Poplimont\n\nAndré Georges Poplimont (18. duben 1893, Antverpy – ) byl belgický reprezentační hokejový útočník a šermíř\n\nV roce 1924 byl členem belgického hokejového týmu, který skončil osmý na Zimních olympijských hrách. Na Letních olympijských hrách 1932 startoval v šermířských soutěžích: v kordu jednotlivců nepostoupil z kvalifikace, v týmové soutěži kordistů se s belgickými sportovci umístil na čtvrtém místě.\n\n"}
{"id": "852277", "url": "https://cs.wikipedia.org/wiki?curid=852277", "title": "Victoria County (Texas)", "text": "Victoria County (Texas)\n\nVictoria County je okres ve státě Texas v USA. K roku 2010 zde žilo 86 793 obyvatel. Správním městem okresu je Victoria. Celková rozloha okresu činí 2 302 km².\n"}
{"id": "852280", "url": "https://cs.wikipedia.org/wiki?curid=852280", "title": "Val Verde County", "text": "Val Verde County\n\nVal Verde County je okres ve státě Texas v USA. K roku 2010 zde žilo 48 879 obyvatel. Správním městem okresu je Del Rio. Celková rozloha okresu činí 8 371 km².\n"}
{"id": "852281", "url": "https://cs.wikipedia.org/wiki?curid=852281", "title": "Uvalde County", "text": "Uvalde County\n\nUvalde County je okres ve státě Texas v USA. K roku 2010 zde žilo 26 405 obyvatel. Správním městem okresu je Uvalde. Celková rozloha okresu činí 4 038 km².\n"}
{"id": "852282", "url": "https://cs.wikipedia.org/wiki?curid=852282", "title": "Tyler County (Texas)", "text": "Tyler County (Texas)\n\nTyler County je okres ve státě Texas v USA. K roku 2010 zde žilo 21 766 obyvatel. Správním městem okresu je Woodville. Celková rozloha okresu činí 2 424 km².\n"}
{"id": "852283", "url": "https://cs.wikipedia.org/wiki?curid=852283", "title": "The Herald (Everett)", "text": "The Herald (Everett)\n\nThe Herald je deník vydávaný v Everettu, v americkém státě Washington. Jeho vlastníkem je The Washington Post Company. Jedná se o jeden z hlavních zpravodajských zdrojů pro obyvatele okresu Snohomish.\n\nPrvní výtisk deníku byl vydán 11. února 1901. Částí The Washington Post Company se stal v roce 1978, předtím patřil rodině Bestů. Ve své online podobě na \"heraldnet.com\" vznikl v lednu 1997. Dlouhá léta deník vycházel odpoledne, nyní se ale do oběhu dostává již brzy zrána.\n\nV březnu 1983 prohrál deník proces u odvolacího soudu státu Washington, kde se snažil zrušit obsílku, jenž povolovala soudní přezkoumání důvěrného materiálu shromážděného pro články vydané roku 1979 na téma kultovních aktivit Theodora Rinalda, který byl usvědčen ze znásilnění, zneužití a napadení. Deník \"The New York Times\" napsal, že soud rozhodl tak, že „obžalovaný může od tisku získat důvěrné materiály pokud budou informace klíčové pro případ“. Newyorský deník prohru popsal jako „velkou prohru pro veškerý tisk“. \"Herald\" se rozhodl jít s tímto rozhodnutím za nejvyšším soudem státu Washington, kde byl výsledek daleko uspokojivější. Obsílka byla nejvyšším soudem zrušena s tím, že Rinaldo neměl právo vynutit si takovou inspekci.\n\n"}
{"id": "852286", "url": "https://cs.wikipedia.org/wiki?curid=852286", "title": "Hector Chotteau", "text": "Hector Chotteau\n\nHector Chotteau byl belgický reprezentační hokejový brankář.\n\nV roce 1924 a 1928 byl členem Belgického hokejové týmu, který skončil 2x osmý na zimních olympijských hrách.\n\n"}
{"id": "852287", "url": "https://cs.wikipedia.org/wiki?curid=852287", "title": "Trinity County (Texas)", "text": "Trinity County (Texas)\n\nTrinity County je okres ve státě Texas v USA. K roku 2010 zde žilo 14 585 obyvatel. Správním městem okresu je Groveton. Celková rozloha okresu činí 1 849 km².\n"}
{"id": "852290", "url": "https://cs.wikipedia.org/wiki?curid=852290", "title": "Luis Antonio Tagle", "text": "Luis Antonio Tagle\n\nLuis Antonio Gokim kardinál Tagle (* 21. června 1957 Manila) je filipínský římskokatolický kněz a kardinál, Prefekt Kongregace pro evangelizaci národů.\n\nKněžské svěcení přijal 27. února 1982. V roce 1991 získal doktorát na The Catholic University of America ve Washingtonu. V letech 1997 až 2001 byl členem Mezinárodní teologické komise.\n\nDne 22. října 2001 byl jmenovaný biskupem diecéze Imus. Biskupské svěcení mu udělil tehdejší arcibiskup Manily kardinál Jaime Sin. Rozhodnutím papeže Benedikta XVI. dnem 13. října 2011 nahradil ve funkci arcibiskupa Manily kardinála Gaudencio Borbon Rosalese, který rezignoval vzhledem k dovršení kanonického věku. Do úřadu byl slavnostně uveden 12. prosince téhož roku.\n\n24. října 2012 Benedikt XVI. oznámil, že se arcibiskup Tagle nachází mezi šesti novými kardinály. Jejich oficiální jmenování proběhlo na konzistoři 24. listopadu téhož roku. \n\nDne 15. května 2015 byl zvolen novým předsedou Caritas Internationalis, konfederace národních Charit. Stal se tak jejím prvním předsedou, pocházejícím z Asie.\n\n\n"}
{"id": "852291", "url": "https://cs.wikipedia.org/wiki?curid=852291", "title": "Terrell County (Texas)", "text": "Terrell County (Texas)\n\nTerrell County je okres ve státě Texas v USA. K roku 2010 zde žilo 984 obyvatel. Správním městem okresu je Sanderson. Celková rozloha okresu činí 6 107 km². Byl pojmenován podle Alexandera W. Terrella\n"}
{"id": "852295", "url": "https://cs.wikipedia.org/wiki?curid=852295", "title": "DeWitt County (Texas)", "text": "DeWitt County (Texas)\n\nDeWitt County je okres ve státě Texas v USA. K roku 2010 zde žilo 20 097 obyvatel. Správním městem okresu je Cuero. Celková rozloha okresu činí 2 358 km².\n"}
{"id": "852296", "url": "https://cs.wikipedia.org/wiki?curid=852296", "title": "Dimmit County", "text": "Dimmit County\n\nDimmit County je okres ve státě Texas v USA. K roku 2010 zde žilo 9 996 obyvatel. Správním městem okresu je Carrizo Springs. Celková rozloha okresu činí 3 455 km².\n"}
{"id": "852297", "url": "https://cs.wikipedia.org/wiki?curid=852297", "title": "Duval County (Texas)", "text": "Duval County (Texas)\n\nDuval County je okres ve státě Texas v USA. K roku 2010 zde žilo 11 782 obyvatel. Správním městem okresu je San Diego. Celková rozloha okresu činí 4 652 km².\n"}
{"id": "852298", "url": "https://cs.wikipedia.org/wiki?curid=852298", "title": "Jízda do pekel", "text": "Jízda do pekel\n\nJízda do pekel (ang. titul: Joy Ride nebo také Road Kill) je americký hororový film z roku 2001, který režíroval John Dahl.\n\nMladík Lewis Thomas chce se svou přítelkyní cestovat po Americe, ovšem když předtím vyzvedne svého bratra z vězení a bratr jej přemluví, aby si udělali žert z jednoho řidiče kamiónu jménem Rusty Nail, udělají velkou chybu. Zjistí totiž, že Rusty je pomstychtivý psychopat a hodlá se jim krvavě pomstít. Když do všeho přiberou Lewisovu přítelkyni, nastává jejich noční můra.\n"}
{"id": "852300", "url": "https://cs.wikipedia.org/wiki?curid=852300", "title": "Edwards County (Texas)", "text": "Edwards County (Texas)\n\nEdwards County je okres ve státě Texas v USA. K roku 2010 zde žilo 2 002 obyvatel. Správním městem okresu je Rocksprings. Celková rozloha okresu činí 5 491 km².\n"}
{"id": "852303", "url": "https://cs.wikipedia.org/wiki?curid=852303", "title": "Falls County", "text": "Falls County\n\nFalls County je okres ve státě Texas v USA. K roku 2010 zde žilo 17 866 obyvatel. Správním městem okresu je Marlin. Celková rozloha okresu činí 2 018 km².\n"}
{"id": "852304", "url": "https://cs.wikipedia.org/wiki?curid=852304", "title": "Victoria County", "text": "Victoria County\n\nVictoria County může být:\n\n"}
{"id": "852309", "url": "https://cs.wikipedia.org/wiki?curid=852309", "title": "Berthold Epstein", "text": "Berthold Epstein\n\nBerthold Epstein (1. dubna 1890, Plzeň – 9. června 1962, Praha) byl český lékař – pediatr a vysokoškolský pedagog. Byl synovcem předního českého pediatra a přednosty kojenecké kliniky Aloise Epsteina.\n\nEpstein vystudoval střední školu v Plzni, pak lékařskou fakultu na universitě ve Vídni a v Praze. Krátce po promoci narukoval jako vojenský lékař v první světové válce a strávil celé 4 roky na různých frontách. Po válce pracoval 2 roky v Berlíně na dětské klinice prof. Czerného jako asistent. Tam také napsal své první vědecké práce.\n\nPo návratu z Berlína přišel na druhou dětskou kliniku prof. MUDr. Fischla v Praze a v krátké době se stal docentem (1924). V roce 1931 byl jmenován mimořádným profesorem a v roce 1932 po smrti prof. Fischla mu bylo svěřeno vedení II. dětské německé kliniky v bývalém nalezinci. Řádným profesorem byl jmenován v roce 1937. Byl členem československých i mezinárodních lékařských společností a vědeckých spolků a jedním z redaktorů mezinárodního časopisu „\"Annales pediatrici\"“, vycházejícího v Basileji. Oženil se s Otilií rozenou Ecksteinovou.\n\nV r. 1939 byl pro svůj židovský původ zbaven nacisty své funkce profesora a odejel na pozvání norských úřadů do Oslo, kde mu bylo svěřeno vedení ústavu pro děti ohrožené tuberkulózou. Po okupaci Norska německou armádou byl 27. října 1942 zatčen a deportován do Německého koncentračního a vyhlazovacího tábora v Osvětimi – Březince v Horním Slezsku v Polsku (německy \"Auschwitz-Birkenau\"), kde pracoval jako lékař v židovském a cikánském táboře a před smrtí tam zachránil mnoho dětí. O jeho osvobození usilovalo mnoho osobností, mezi nimi i švédský princ Karel, ale marně. Po osvobození tábora pracoval v epidemiologické službě armádní skupiny gen. Svobody. Bylo mu uděleno sovětské vyznamenání „Za vítězství“. Svědčil v procesech s německými válečnými zločinci.\n\nPo válce mu nebyl v Československu uznán jeho akademický titul, který získal na německé universitě, ani se pro něho nenašlo pracoviště, kde by mohl plně uplatnit své dlouholeté zkušenosti. Teprve v r. 1948 byl mu akademický titul vrácen a od 1. října 1949 byl jmenován primářem dětsko-kojeneckého oddělení Nemocnice Na Bulovce v Praze 8. Prof. Berthold Epstein zemřel na infarkt myokardu 9. června 1962.\n\nUveřejnil téměř 100 prací o různých otázkách pediatrie. Řada jeho prací pojednává o dětské tuberkulóze. První stanovil inkubační dobu této nemoci. Ukázal, že některé rozsáhlé plicní změny při dětské tuberkulose jsou vlastně bezvzdušnou plicní tkání. Věnoval se intensivně i otázce prevence tuberkulózy u dětí. První v republice očkoval děti injekční metodou proti tuberkulóze. Popsal jako prvý vůbec některé změny, které očkování proti tuberkulóze může vyvolat v plicní tkáni.\n\nPo dlouhá léta se prof. MUDr. Epstein staral pečlivě o výchovu mladých lékařů. Z jeho kliniky vyšla řada významných dětských lékařů. Byl si vždy vědom, jaký význam pro dětskou péči mají dobře vyškolené zdravotní sestry, a byl jedním z prvních v Československu, který zařizoval a vedl školy pro dětské sestry.\n\n"}
{"id": "852322", "url": "https://cs.wikipedia.org/wiki?curid=852322", "title": "Univerzita Salzburg", "text": "Univerzita Salzburg\n\nSalcburská univerzita, ( \"Universität Salzburg\" nebo \"Paris-Lodron-Universität Salzburg\"), je největší a nejstarší vysoká škola v Salzburgu. \n\nUniverzitu při klášteře svatého Petra založil v roce 1622 salcburský arcibiskup a opat kláštera Paris z Lodronu. Univerzita byla úzce spajata s klášterem až do svého zrušení v roce 1810. \n\nOpat Petra Klotze usiloval o znovuotevření katolické univerzity. V roce 1926 se mu podařilo založit \"Kollegium sv. Benedikta\", což později vedlo ke znovuzaložení Salcburské univerzity roku 1962.\n\nUniverzita se skládá ze čtyř fakult: katolicko-teologické, právnické, fakulty společenských věd a přírodovědecké. V zimním semestru 2014/2015 měla 18 000 studentů a 2800 vědeckých pracovníků. Podíl studentek je asi 60 %, cizinců 30 %.\n\n\n"}
{"id": "852327", "url": "https://cs.wikipedia.org/wiki?curid=852327", "title": "Dánsko na Letních olympijských hrách 1964", "text": "Dánsko na Letních olympijských hrách 1964\n\nDánsko se účastnilo Letní olympiády 1964. Zastupovalo ho 60 sportovců (53 mužů a 7 žen) v 10 sportech.\n\n"}
{"id": "852342", "url": "https://cs.wikipedia.org/wiki?curid=852342", "title": "Gonzales County", "text": "Gonzales County\n\nGonzales County je okres ve státě Texas v USA. K roku 2010 zde žilo 19 807 obyvatel. Správním městem okresu je Gonzales. Celková rozloha okresu činí 2 771 km².\n"}
{"id": "852343", "url": "https://cs.wikipedia.org/wiki?curid=852343", "title": "Gillespie County", "text": "Gillespie County\n\nGillespie County je okres ve státě Texas v USA. K roku 2010 zde žilo 24 837 obyvatel. Správním městem okresu je Fredericksburg. Celková rozloha okresu činí 2 748 km². Byl pojmenován podle obchodníka Roberta Addisona Gillespie.\n"}
{"id": "852344", "url": "https://cs.wikipedia.org/wiki?curid=852344", "title": "Goliad County", "text": "Goliad County\n\nGoliad County je okres ve státě Texas v USA. K roku 2010 zde žilo 7 210 obyvatel. Správním městem okresu je Goliad. Celková rozloha okresu činí 2 226 km².\n"}
{"id": "852346", "url": "https://cs.wikipedia.org/wiki?curid=852346", "title": "Real County", "text": "Real County\n\nReal County je okres ve státě Texas v USA. K roku 2010 zde žilo 3 309 obyvatel. Správním městem okresu je Leakey. Celková rozloha okresu činí 1 813 km².\n"}
{"id": "852347", "url": "https://cs.wikipedia.org/wiki?curid=852347", "title": "Refugio County", "text": "Refugio County\n\nRefugio County je okres ve státě Texas v USA. K roku 2010 zde žilo 7 383 obyvatel. Správním městem okresu je Refugio. Celková rozloha okresu činí 2 121 km².\n"}
{"id": "852349", "url": "https://cs.wikipedia.org/wiki?curid=852349", "title": "Frio County", "text": "Frio County\n\nFrio County je okres ve státě Texas v USA. K roku 2010 zde žilo 17 217 obyvatel. Správním městem okresu je Pearsall. Celková rozloha okresu činí 2 937 km².\n"}
{"id": "852350", "url": "https://cs.wikipedia.org/wiki?curid=852350", "title": "Fort Bend County", "text": "Fort Bend County\n\nFort Bend County je okres ve státě Texas v USA. K roku 2010 zde žilo 585 375 obyvatel. Správním městem okresu je Richmond, největším pak Sugar Land. Celková rozloha okresu činí 2 295 km².\n"}
{"id": "852351", "url": "https://cs.wikipedia.org/wiki?curid=852351", "title": "Galveston County", "text": "Galveston County\n\nGalveston County je okres ve státě Texas v USA. K roku 2010 zde žilo 291 309 obyvatel. Správním městem okresu je Galveston. Celková rozloha okresu činí 2 261 km².\n"}
{"id": "852355", "url": "https://cs.wikipedia.org/wiki?curid=852355", "title": "Grimes County", "text": "Grimes County\n\nGrimes County je okres ve státě Texas v USA. K roku 2010 zde žilo 26 604 obyvatel. Správním městem okresu je Anderson. Celková rozloha okresu činí 2 075 km².\n"}
{"id": "852356", "url": "https://cs.wikipedia.org/wiki?curid=852356", "title": "Nové Veselí (zámek)", "text": "Nové Veselí (zámek)\n\nZámek Nové Veselí (označovaný také jako tvrz) stojí v ulici Na Zámku v Novém Veselí v Kraji Vysočina. Je chráněn jako kulturní památka České republiky. Jedním z jeho majitelů je bývalý premiér a třetí český prezident Miloš Zeman.\n\nPrvní písemná zmínka o tvrzi, která stála na místě zámku, pochází z roku 1447. Později ji získala Alena Meziříčská z Lomnice a v roce 1564 ji nechala přestavět na renesanční zámek. Roku 1596 se dostal do vlastnictví Berků z Dubé, kteří jej využívali jako obydlí pro úředníky. Část zámku pak sloužila jako hospodářská budova. Roku 1709 mění majitele znovu, když jej odkupuje klášter ve Žďáru nad Sázavou. Někdy okolo roku 1730 došlo k barokní přestavbě a po zrušení kláštera přechází zámek v roce 1784 do vlastnictví moravského náboženského fondu. Ovšem už v roce 1793 byl v dražbě odprodán místnímu mlynáři. V této době je také rozdělen na čtyři samostatná čísla popisná.\n\n"}
{"id": "852357", "url": "https://cs.wikipedia.org/wiki?curid=852357", "title": "Guadalupe County (Texas)", "text": "Guadalupe County (Texas)\n\nGuadalupe County je okres ve státě Texas v USA. K roku 2010 zde žilo 131 533 obyvatel. Správním městem okresu je Seguin. Celková rozloha okresu činí 1 849 km². Byl pojmenován podle řeky Guadalupe River.\n"}
{"id": "852360", "url": "https://cs.wikipedia.org/wiki?curid=852360", "title": "Harris County (Texas)", "text": "Harris County (Texas)\n\nHarris County je okres ve státě Texas v USA. K roku 2010 zde žilo 4 092 459 obyvatel. Správním městem okresu je Houston, které je rovněž nejlidnatějším městem celého Texasu. Celková rozloha okresu činí 4 605 km².\n"}
{"id": "852362", "url": "https://cs.wikipedia.org/wiki?curid=852362", "title": "San Augustine County", "text": "San Augustine County\n\nSan Augustine County je okres ve státě Texas v USA. K roku 2010 zde žilo 8 865 obyvatel. Správním městem okresu je San Augustine. Celková rozloha okresu činí 1 533 km².\n"}
{"id": "852364", "url": "https://cs.wikipedia.org/wiki?curid=852364", "title": "Hidalgo County (Texas)", "text": "Hidalgo County (Texas)\n\nHidalgo County je okres ve státě Texas v USA. K roku 2010 zde žilo 774 769 obyvatel. Správním městem okresu je Edinburg, největším pak McAllen. Celková rozloha okresu činí 4 100 km².\n"}
{"id": "852366", "url": "https://cs.wikipedia.org/wiki?curid=852366", "title": "Hays County", "text": "Hays County\n\nHays County je okres ve státě Texas v USA. K roku 2010 zde žilo 157 107 obyvatel. Správním městem okresu je San Marcos. Celková rozloha okresu činí 1 761 km².\n"}
{"id": "852368", "url": "https://cs.wikipedia.org/wiki?curid=852368", "title": "Kerr County", "text": "Kerr County\n\nKerr County je okres ve státě Texas v USA. K roku 2010 zde žilo 49 625 obyvatel. Správním městem okresu je Kerrville. Celková rozloha okresu činí 2 870 km².\n"}
{"id": "852369", "url": "https://cs.wikipedia.org/wiki?curid=852369", "title": "Kimble County", "text": "Kimble County\n\nKimble County je okres ve státě Texas v USA. K roku 2010 zde žilo 4 607 obyvatel. Správním městem okresu je Junction. Celková rozloha okresu činí 3 240 km².\n"}
{"id": "852372", "url": "https://cs.wikipedia.org/wiki?curid=852372", "title": "Kenedy County", "text": "Kenedy County\n\nKenedy County je okres ve státě Texas v USA. K roku 2010 zde žilo 416 obyvatel. Správním městem okresu je Sarita. Celková rozloha okresu činí 5 040 km².\n"}
{"id": "852383", "url": "https://cs.wikipedia.org/wiki?curid=852383", "title": "Sutton County", "text": "Sutton County\n\nSutton County je okres ve státě Texas v USA. K roku 2010 zde žilo 4 128 obyvatel. Správním městem okresu je Sonora. Celková rozloha okresu činí 3 766 km².\n"}
{"id": "852387", "url": "https://cs.wikipedia.org/wiki?curid=852387", "title": "Lavaca County", "text": "Lavaca County\n\nLavaca County je okres ve státě Texas v USA. K roku 2010 zde žilo 19 263 obyvatel. Správním městem okresu je Hallettsville. Celková rozloha okresu činí 2 512 km².\n"}
{"id": "852392", "url": "https://cs.wikipedia.org/wiki?curid=852392", "title": "Lee County (Texas)", "text": "Lee County (Texas)\n\nLee County je okres ve státě Texas v USA. K roku 2010 zde žilo 16 612 obyvatel. Správním městem okresu je Giddings. Celková rozloha okresu činí 1 642 km².\n"}
{"id": "852394", "url": "https://cs.wikipedia.org/wiki?curid=852394", "title": "Kaple Saint-Charles de la Croix-Saint-Simon", "text": "Kaple Saint-Charles de la Croix-Saint-Simon\n\nKaple Saint-Charles de la Croix-Saint-Simon (tj. \"svatého Karla z Croix-Saint-Simon\") je kaple ve 20. obvodu v Paříži v ulici \"Rue de la Croix-Saint-Simon\". Kaple je zasvěcená svatému Karlu Boromejskému a pojmenovaná podle nemocnice, v jejímž areálu se nachází. Kaple náleží k farnosti kostela Saint-Germain-de-Charonne.\n\nVýstavba kaple začala v roce 1914, ale kvůli první světové válce byly práce přerušeny až do roku 1919. Kaple byla dokončena roku 1921. Kaple byla postavena v areálu církevní nemocnice Croix Saint-Simon a kněz určený ke správě kaple je zároveň zpovědníkem v nemocnici.\n\nKapli vysvětil 19. června 1921 pařížský arcibiskup Louis-Ernest Dubois.\nKaple je vystavěná v novorománském slohu. Na pravé straně je umístěná malá zvonice. V tympanonu portálu je zobrazen Ježíš Kristus, po jeho levici se nachází býk, atribut svatého Lukáše a po jeho levici lev, atribut svatého Marka.\n\nHlavní průčelí je tvořeno čtyřmi oblouky, třemi arkádami a římsami. V prostředních obloucích nejsou portály, ale okna. V tympanonech bočních arkád se nacházejí atributy vpravo svatého Jana (orel) a vlevo svatého Matouše (muž).\n\nInteriér kaple je členěný do tří lodí. Vstup je upraven jako narthex s křtitelnicí vlevo. Klenba hlavní lodi je polovalbová, boční lodě mají křížové klenby s mírným průnikem do hlavní klenby. Hlavní loď končí apsidou s chórovým ochozem, pro kapli neobvyklém architektonickém prvku.\n\nZ vybavení je vzácný dřevěný polychromovaný krucifix ze 14. století původem ze Španělska. Výklenkové kaple v chórovém ochozu jsou zdobené mozaikami ve stylu raného křesťanství stejně jako sochy před oltáři. Na pravém oltáři je umístěná dřevěná polychromovaná socha Panny Marie ze Charonne v gotickém slohu. Vlevo je kaple Saint-Charles, kde se nachází socha Terezie z Lisieux sochaře Paula Landowskiho.\n\n"}
{"id": "852395", "url": "https://cs.wikipedia.org/wiki?curid=852395", "title": "Leon County (Texas)", "text": "Leon County (Texas)\n\nLeon County je okres ve státě Texas v USA. K roku 2010 zde žilo 16 801 obyvatel. Správním městem okresu je Centerville. Celková rozloha okresu činí 2 797 km².\n"}
{"id": "852398", "url": "https://cs.wikipedia.org/wiki?curid=852398", "title": "Liberty County (Texas)", "text": "Liberty County (Texas)\n\nLiberty County je okres ve státě Texas v USA. K roku 2010 zde žilo 75 643 obyvatel. Správním městem okresu je Liberty. Celková rozloha okresu činí 3 046 km.\n"}
{"id": "852400", "url": "https://cs.wikipedia.org/wiki?curid=852400", "title": "Starr County", "text": "Starr County\n\nStarr County je okres ve státě Texas v USA. K roku 2010 zde žilo 60 968 obyvatel. 97% obyvatel byli Hispánci, což bylo více než v jakémkoli jiném okresu USA. Správním městem okresu je Rio Grande City. Celková rozloha okresu činí 3 183 km².\n"}
{"id": "852401", "url": "https://cs.wikipedia.org/wiki?curid=852401", "title": "Se (časopis)", "text": "Se (časopis)\n\nSe byl švédský časopis obsahující převážně fotoreportáže, který vycházel od roku 1938 do roku 1981. Časopis založil novinář Carl-Adam Nycop a vydavatel Åke Bonnier jako odezvu na americké fotožurnalistické časopisy \"Life\" nebo \"Look\".\n\nCarl-Adam Nycop pracoval v redakci jako editor až do roku 1944, pak odešel do magazínu \"Expressen\". Pro vydavatelství pracovalo několik významných švédských osobností, například karikaturista Rit-Ola, fotografové Lennart Nilsson, Anna Riwkin-Brick a K. W. Gullers nebo žurnalisté Rune Moberg, Sven Sörmark a Gits Olsson.\n\nBěhem 60. a 70. let titul čelil finančním potížím a v roce 1970 se zaměřil na mužské čtenáře díky záběrům erotického charakteru. Pravidelné vydávání se zastavilo v roce 1981.\n"}
{"id": "852402", "url": "https://cs.wikipedia.org/wiki?curid=852402", "title": "Sabine County", "text": "Sabine County\n\nSabine County je okres ve státě Texas v USA. K roku 2010 zde žilo 10 834 obyvatel. Správním městem okresu je Hemphill. Celková rozloha okresu činí 1 494 km².\n"}
{"id": "852403", "url": "https://cs.wikipedia.org/wiki?curid=852403", "title": "Milam County", "text": "Milam County\n\nMilam County je okres ve státě Texas v USA. K roku 2010 zde žilo 24 757 obyvatel. Správním městem okresu je Cameron. Celková rozloha okresu činí 2 647 km².\n"}
{"id": "852404", "url": "https://cs.wikipedia.org/wiki?curid=852404", "title": "McMullen County", "text": "McMullen County\n\nMcMullen County je okres ve státě Texas v USA. K roku 2010 zde žilo 707 obyvatel. Správním městem okresu je Tilden. Celková rozloha okresu činí 2 960 km².\n"}
{"id": "852407", "url": "https://cs.wikipedia.org/wiki?curid=852407", "title": "Český atletický svaz", "text": "Český atletický svaz\n\nČeský atletický svaz (ČAS) sdružuje atletické oddíly a kluby na území České republiky. K jeho hlavní činnosti patří organizace atletických soutěží, zajištění reprezentace ČR a prosazování zájmů domácí atletiky před orgány státu a územních samospráv.\n\nV jeho evidenci je přes 30 tisíc členů ve více než 250 oddílech a klubech. Svaz je členem Mezinárodní asociace atletických federací (IAAF) a také Evropské atletické asociace (EAA). Předsedou ČAS je Libor Varhaník.\n\nSoučasný ČAS vznikl v roce 1993 po rozpadu Československa, začátky organizované atletiky v českých zemích však spadají do konce 19. století, konkrétně do roku 1897, kdy byla založena Česká amatérská atletická unie.\n"}
{"id": "852409", "url": "https://cs.wikipedia.org/wiki?curid=852409", "title": "Kleberg County", "text": "Kleberg County\n\nKleberg County je okres ve státě Texas v USA. K roku 2010 zde žilo 32 061 obyvatel. Správním městem okresu je Kingsville. Celková rozloha okresu činí 2 823 km².\n"}
{"id": "852411", "url": "https://cs.wikipedia.org/wiki?curid=852411", "title": "Montgomery County (Texas)", "text": "Montgomery County (Texas)\n\nMontgomery County je okres ve státě Texas v USA. K roku 2010 zde žilo 455 746 obyvatel. Správním městem okresu je Conroe. Celková rozloha okresu činí 2 789 km².\n"}
{"id": "852413", "url": "https://cs.wikipedia.org/wiki?curid=852413", "title": "Robertson County (Texas)", "text": "Robertson County (Texas)\n\nRobertson County je okres ve státě Texas v USA. K roku 2010 zde žilo 16 622 obyvatel. Správním městem okresu je Franklin. Celková rozloha okresu činí 2 243 km².\n"}
{"id": "852418", "url": "https://cs.wikipedia.org/wiki?curid=852418", "title": "Svetozár Stračina", "text": "Svetozár Stračina\n\nSvetozár Stračina (* 3. prosince 1940, Martin - 26. února 1996, Bratislava) byl slovenský hudební skladatel, klavírista, hudební aranžér, hudební režisér, hudební organizátor, folklorista a sběratel lidových artefaktů.\n\nZákladní školu navštěvoval v Banské Bystrici. Absolvoval studium hry na klavír a akordeon na konzervatoři v Banské Bystrici, hudební vědu studoval posléze na Univerzitě Komenského v Bratislavě. Aktivně se věnoval sbírání a úpravám lidových písní a dalších folklórních artefaktů. Aktivně spolupracoval s nejvýznamnějšími slovenskými folklórními soubory Lúčnica a SĽUK, působil také jako spoluorganizátor folklórních festivalů. Kromě sbírání a nahrávání lidových písní a úprav hudebního folklóru se věnoval komponování orchestrálních děl, filmové a scénické hudby (televize, rozhlas, film i divadlo). Věnoval se i drobné literární tvorbě, psal básně a písňové texty.\n\nPochován je v Banské Bystrici. Ve Středoslovenském muzeu tamtéž má svoji stálou expozici.\n\n\n\n\n\n"}
{"id": "852422", "url": "https://cs.wikipedia.org/wiki?curid=852422", "title": "Chorvatská literatura", "text": "Chorvatská literatura\n\nChorvatská literatura patří k rodině evropských literatur. Je propojena jednak s tradicemi středoevropských, tak i středomořských a balkánských národů. Její dějiny jsou staré několik set let.\n\nNejstarší památky, které se řadí k chorvatské literatuře, jsou psané v hlaholici či cyrilici a jsou převážně náboženského obsahu. Pocházejí z 12. až 15. století a dochovány jsou jak v podobě rukopisné, tak i jako nápisy na kůži, či v kameni. Mezi chorvatské literární památky se občas řadí také i zákoníky. Nejvíce památek je původem z Dalmácie, kam směřovaly vlivy tehdy rozvinutého jadranského pobřeží a také ostrovů v Jaderském moři (např. Brač). \n\nK chorvatské literatuře se řadí i tvorba autorů, kteří byli původem z dubrovnické republiky. V domácím prostředí jsou známi pod termínem \"chorvatští latinisté\". Tito tvůrci psali svá díla převážně v latinském, či italském jazyce. Přijali řadu humanistických ideálů a myšlenek.\n\nLatinisté, se kterými humanismus započal, jsou spojeni často také s italskou, či obecně evropskou literaturou.. V 15. století to byli např. Juraj Šižgorić, Ivan Češmički (známý spíše pod latinským jménem Janus Pannonius), Marko Marulić, Ludovik Crijević Tuberon, Jakov Bunić, Koriolan Ćipiko, Juraj Dragišić, nebo panslavistický vizionář Vinko Pribojević. Ze století šestnáctého pocházejí tito autoři: Antun Vrančić, Blaž Jurjević, Matija Vlačić Ilirik, Pavao Skalić, Faust Vrančić, Markatun de Dominis a další. \n\nK předním osobnostem chorvatské renesanční literatury, čerpající inspiraci především z Itálie, patřil Marko Marulić. Vycházel nejen ze středověké tradice, ale překračoval i do nové doby. Ve svých pracích se zabýval ideály křesťanství. Většinu svých děl sepsal v latině, některá ale i slovanským jazykem. Právě těch si Chorvati v současné době cení nejvíce.\n\nChorvatské prostředí protestantismus výrazněji nezasáhl, neboť se jednalo o proces, který narazil na úrodnou půdu spíše v sousedních slovinských zemích. Jediným chorvatským tvůrcem, který přijal protestantské myšlenky, byl Matija Vlačić Ilirik. I přesto se však některé výsledky boje proti reformaci chorvatské země zažily. Do země např. přišel jezuitský řád. Protože však nebyla nezbytná rekatolizace území, nedocházelo k žádným vážnějším náboženským střetům a Jezuité byli přijati poměrně vlídně. I dnes jsou v Chorvatsku považováni za iniciátory spíše rozvoje, vzdělanosti a kulturního života, než jako bojovníci proti náboženské svobodě. \n\nChorvatské země byly v dobách baroka nejednotné, periferie Uher. Jazyk, kterým se v Chorvatsku v této době mluvilo neměl žádnou oficiální a standardizovanou podobu. Vzdělaní lidé a literárně aktivní tvůrci používali pro uměleckou tvorbu většinou jazyky sousedních zemí; němčinu, maďarštinu, italštinu, nebo latinu. Dříve nebo později tak muselo dojít k otevření jazykové otázky; když ne ze strany prostého lidu, tak především vzdělané společnosti. Během období baroka se objevily proto první pokusy o sestavení jedné standardní verze chorvatského jazyka. Řada barokních tvůrců se pokusila sepsat gramatiku, či slovníky, založené na lidové mluvě (Bartol Kašić, Jakov Mikalja, Pavao Ritter Vitezović. Jiní (Šime Budinić, Juraj Križanić) se pokusili dopomoci si jinými slovanskými jazyky. V úvahu připadala čeština, polština, či ruština.\n\nHlavním chorvatským kulturním centrem během barokních časů byla - stejně jako tomu bylo i za renesance - Dubrovnická republika. Stěžením barokním autorem pak byl Ivan Gundulić. Zprvu se inspiroval renesančními italskými díly, která se pokoušel napodobit, později ale nakonec přistoupil na katolickou zbožnost. Proslul s eposem Osman, který ovšem nedokončil (dva zpěvy za něj dopsal až Ivan Mažuranić. Turecké výboje se v chorvatské literatuře staly významným tématem, které ovlivnilo tvorbu po poměrně dlouhou dobu. \n\nDalším tvůrcem původem z Dubrovníku byl dramatik Junije Palmotić. I on se spolu s Pribojevićem, nebo Jurajem Križanićem přimlouval za jednotu slovanských národů.\n\nKromě Dubrovníka se však literární činnost rozvíjela i v dalších oblastech dnešního Chorvatska. Na území, kde se hovořilo kajkavským nářečím, se mezi významnější tvůrce zařadil básník Juraj Habdelić, v oblasti Slavonie pak Antun Kanižlić. Jejich tvorba byla silně ovlivněna církevními tématy. \n\nChorvatská klasicistní literatura byla psána autory především z oblastí centrálního Chorvatska, v souvislosti s tím, jak Dubrovnická republika přestávala být kulturním centrem chorvatských zemí. Na začátku 19. století byla navíc zcela vyvrácena. V samotném Chorvatsku se začaly objevovat nová kulturní centra, mezi která patřil např. Záhřeb, či Varaždin.\n\nMezi chorvatské klasicistní autory patří např. Matija Petar Katančić, Matija Antun Relković, Andrija Kačić Miošić, nebo Tituš Brezovački.\n\nChorvatské národní obrození, které je známé pod názvem Ilyrské hnutí, vycházelo z podmínek začátku 19. století. Po francouzské okupaci a zřízení tzv. Ilyrských provincií došlo k liberalizaci poměrů. Byly přijaty zákony, které vycházely z principů Francouzské republiky. Domácí slovanský jazyk se stal jazykem vyučovaným ve školách. Ve větších městech centrálního Chorvatska a Slavonie se začaly vytvářet podmínky pro národnostně ovlivněnou romantickou tvorbu. \n\nÚzká, politicky i literárně aktivní skupina obrozenců postupně položila základy spisovného ilyrského jazyka, který byl po roce 1850 po podpisu Vídeňské jazykové dohody uznán za jednu z podob srbochorvatštiny, společného jazyka Srbů a Chorvatů. Chorvatští obrozenci zastávali myšlenku jednotného ilyrského národa, který hovoří jedním, ilyrským jazykem a je jak katolického, pravoslavného, tak muslimského vyznání. Ilyrská myšlenka však ztroskotala, a to ze dvou důvodů; jednak byla zakázána ze strany rakouských úřadů, jednak narazila na odpor v Srbsku, kde Vuk Karadžić rozvíjel ve spisu Srbi svi i svuda zcela jiné národní koncepty.\n\nIlyrské hnutí nicméně přispělo k ustálení standardního chorvatského jazyka, který z češtiny přejal některé literární a odborné termíny, a také souhlásky č, ž a š. Z polského jazyka pochází souhláska ć. Průkopníky národní myšlenky byli v chorvatském prostředí Ljudevit Gaj, gróf Janko Drašković, Stanko Vraz, Dimitrije Demeter, Ivan Mažuranić, Ljudevit Vukotinović, Dragutin Rakovac, Antun Nemčić, Fran Kurelac, Pavao Štoos, Ivan Derkos, Josip Kundek, Antun Vakanović a Antun Mihanović.\n\nRealismus se v Chorvatsku jako svébytný proud objevil v druhé polovině 19. století, po skončení Bachova absolutismu. Chronologicky ji lze rozdělit na dvě etapy; tzv. protorealismus a hlavní realistickou vlnu, která udávala tón v 80. letech 19. století. Druhá realistická vlna trvala pouhých 10 let (od smrti Augusta Šenoy až do nástupu moderny), měla však významný vliv na rozvoj chorvatské kultury. \n\nPrůkopníkem domácího realismu se stal August Šenoa, dalšími významnými autory pak byli např. Vjenceslav Novak, či Eugen Kumičić. Nemalý je také i vliv naturalismu, který chorvatský realismus povázel. Hlavním žánrem pro tehdejší tvůrce byl historický román, který rozvíjel především Šenoa (Seljačka buna, Zlatarovo zlato, Čuvaj se senjske ruke).\n\nChorvatská moderna vstoupila na scénu v 90. letech 19. století. Za přesné roky, kdy se prosadila na domácí scéně, se považují léta 1890, či 1892. Konec chorvatské moderny lze datovat k roku 1914. V průběhu první světové války se pak začala projevovat již druhá generace autorů, která se však nebála svoji tvorbu obohatit novými rysy, později nazvanými jako expresionistické.\n\nJejími představiteli byli např. Anton Gustav Matoš, Janko Leskovar, Fran Galović, Vladimir Vidrić, Ivo Vojnović, či Vladimir Nazor. Jejími hlavními žánry byla poezie a drama. Klíčovou osobností chorvatské moderny se stal Anton Gustav Matoš. Propojuje jak její počátek, tak i konec. V roce 1892 vydal první modernistický román s názvem \"Moć savjesti\". V posledních letech, kdy moderna dominovala, vyšly ve sbírce Matošovy básně. \n\nObdobí historických románů jakoby s nástupem moderny skončilo. Autoři se soustředili spíše na vyjádření svých vnitřních pocitů a svět kolem sebe. Odmítli celou řadu zaběhnutých literárních tradic a v souvislosti s novou středoevropskou móda, ke které mělo Chorvatsko, součást Rakousko-uherské monarchie blízko, upravili mnohé své autorské postupy. Přesto realistická tvorba do jisté míry pokračovala i nadále (představitelem velmi pozdní generace realistů byl Dinko Šimunović). \n\nGenerace chorvatských spisovatelů moderny se aktivně organizovala nejen doma, ale po všech větších městech Rakouské monarchie. Skupiny mladých tvůrců vydávali literární časopisy jak v Záhřebu, tak ale i ve Vidni (Mladost), či Praze (Hrvatska misao).\n\nDo chorvatské literární tvorby přišla avantgarda přibližně ve stejnou dobu, jako tomu bylo i v ostatních zemích. Chorvatská literární tvorba se na začátku meziválečného období musela vyrovnat s řadou témat: jednak to byl odchod staré generace autorů (Matoš zemřel v roce 1914 a nedlouho poté přestali být literárně aktivní i další), jednak existence zcela nového jugoslávského státu. \n\nLiterární tvorbu pro novou dobu prezentovaly časopisy Kokot (1916), Vijavica (1917) a Plamen (1919). Iniciátorem třetího uvedeného byl přední meziválečný chorvatský spisovatel (a později encyklopedista), Miroslav Krleža. Hlavním avantgardním proudem, který nakonec v chorvatské literatuře převládl, se stal expresionismus.\n\nMiroslav Krleža byl autorem jak prózy, tak poezie. Stal se později nejvýznamnější osobou chorvatské literatury daného období. Jeho romány, ale i básně, nebo dramata, jsou považována i dnes za klíčová díla chorvatské literatury první poloviny 20. století. Dalším významným autorem, který bývá řazen k chorvatské literatuře, neboť je společný pro celý tehdejší jugoslávský prostor, byl Ivo Andrić s díly \"Prokletý dvůr\", či \"Travnická kronika\".\n\nDalšími představiteli avantgardy, a především expresionismu, který v domácí tvorbě v meziválečném období dominoval, byli Tin Ujević, Dobriša Cesarić, Dragutin Tadijanović, nebo Mile Balota.\n\nI chorvatští expresionisté považovali literární tvorbu především za výraz vnitřních pocitů a stavů. Odmítali do té doby zažité koncepce a zvyky, ale postoupili ještě dále, než tomu bylo v případě autorů předcházejícího období. Ve svých básních často hrály prim temná, depresivní témata.\n\nDruhá světová válka se na území Chorvatska rozhořela v roce 1941. Namísto královské Jugoslávie se moci v Chorvatsku chopil ustašovský režim. Ten se, podobně jako později komunisté, pokusil literaturu svázat a stanovit jediný správný kurz, kterého se měli jednotliví spisovatelé držet. Představitelem válečné literatury byl např. fašistický ministr školství a víry a iniciátor časopisu \"Hrvatski narod\", Mile Budak.\n\nKromě oficiální literatury, která byla spřízněna s fašistickým režimem existovala ještě také tvorba antifašistická. Jejími představiteli byli např. Ivan Goran Kovačić. Některé další literárně aktivní osobnosti, které se zprotivily orgánům NDH, nakonec skončily v koncentračních táborech (např. v Jasenovaci). To je případ také Mihovila Pavleka Miškina, či Antuna Barace. \n\nChorvatská poválečná literatura vstoupila - podobně jako tomu bylo v případě i dalších evropských národů - na pole vyprávění událostí druhé světové války. Většina autorů měla řadu zkušeností přímo z bojů, kterých se účastnili na straně partyzánů. Někteří z nich se identifikovali se také s komunistickým světovým názorem. Jugoslávský komunistický režim, který byl krátce po skončení války ustanoven, nastolil jediný povolený kurz - socialistický realismus. Ten museli všichni více či méně dodržovat. Za nejradikálnějšího marxistu v chorvatské literatuře z této doby se považuje Vlado Mađarević.\n\nSocialistický realismus však byl dominantní pouze po krátkou dobu a již na počátku 50. let mohli chorvatští spisovatelé i básníci tvořit v mnohem svobodnějších podmínkách, než tomu bylo např. v zemích východní Evropy. Již v první polovině zmíněné dekády se objevil literární časopis Krugovi, jehož spolupracovníci žádali otevřenou diskuzi o budoucím směřování chorvatské, potažmo jugoslávské literatury. Generace autorů, která se dostala do popředí v 50. letech, byla známa proto především pod názvem druhá moderna. Spisovatelé se nejprve shromáždili kolem časopisu Krugovi (\"kruhy\", 1952 - 1959) a později kolem časopisu Razlog (\"důvod\", 1961 - 1969). Tuto generaci autorů představují tvůrci, jakými byli Vladan Desnica, Petar Šegedin, Ranko Marinković, Slobodan Novak, Jure Kaštelan, Josip Pupačić, Slavko Mihalić, Ivan Slamnig, Vitomir Lukić, nebo Antun Šoljan.\nPoválečná chorvatská tvorba je především poetická, ačkoliv vznikla celá řada i prozaických děl. Obrátila se směrem k existencializaci, psychologickému přístupu a problematizaci děje. Představitelem tohoto proudu je např. Vladan Desnica.\n\nChorvatská postmoderna se rodila v podmínkách dramatických politických změn v SFRJ a především Chorvatsku, známých pod názvem Chorvatské jaro, či MASPOK. Protínala se s těmito hnutími a často si proto její tvůrci museli projít komplikovaným vztahem se státní mocí. V polovině 80. let kulminovala situace vydáním tzv. Bílé knihy. V té byly uvedeny příklady, jaké přístupy k literatuře jsou pro jugoslávské, potažmo chorvatské komunisty již nepřijatelné.\n\nMezi představitele domácí postmoderní tvorby, která se rychle také rozdělila na celou řadu proudů, patří např. Ivo Brešan, Ivan Aralica, Nedeljko Fabrio, či Pavao Pavličić. \n\nKromě domácí tvorby byla literárně činná i chorvatská komunita ve světě. Jejich časopisem, ve kterém uveřejňovali svoji tvorbu, byla Hrvatska revija. Mezi spisovatele, kteří tam uveřejňovali svá díla, patřili např. Vinko Nikolić, Viktor Vida, Lucijan Kordić, nebo Boris Maruna.\n\n\n"}
{"id": "852430", "url": "https://cs.wikipedia.org/wiki?curid=852430", "title": "Li grand zombi", "text": "Li grand zombi\n\nLi Grand Zombi je hlavním hadím božstvem v neworleanské (louisianském) voodoo. Některé prameny říkají, že byl mazlíčkem nejslavnější neworleanské mambo kněžky „královny“ Marie Leveau. Jeho vlastnosti jsou ekvivalentem splynutí několika hadích haitských loa (\"damballah-wedo\", \"Simbi Makaya\", \"Ti Jean Petwo\").\n\n\"Papa Gator\" je loa bažin. Symbolizuje ho postava s krokodýlí hlavou. Je vládcem bahenních rostlin a živočichů. Jeho moc se projevuje v umocňování síly magických rostlin při výrobě lektvarů, olejů a mastí. Zároveň funguje jako spojovací kanál mezi fyzickým a spirituálním světem.\n"}
{"id": "852432", "url": "https://cs.wikipedia.org/wiki?curid=852432", "title": "Zajtra bude neskoro", "text": "Zajtra bude neskoro\n\nZajtra bude neskoro je československo-sovětský respektive slovensko-běloruský válečný film z roku 1972, který pojednává o krátkém několikaměsíčním výseku ze života slovenského důstojníka a partyzánského velitele kapitána Jána Nálepky v roce 1943. Režii snímku měl Martin Ťapák a Alexander Karpov, hlavní úlohu hrál Milan Kňažko. Film byl svým námětem a zpracováním značně poplatný době svého vzniku, tedy období normalizace po roce 1968.\n\nDěj filmu se odehrává v Bělorusku v rozmezí několika měsíců od konce zimy v roce 1943 až do května 1943.\n\n\n"}
{"id": "852433", "url": "https://cs.wikipedia.org/wiki?curid=852433", "title": "Ferrantiho jev", "text": "Ferrantiho jev\n\nFerrantiho jev je stav, kdy napětí na konci vedení je větší než na jeho počátku. Tento jev lze pozorovat zejména na dlouhých vedeních vvn a zvn přenosové soustavy při chodu naprázdno nebo při jejich zatížení výkonem menším než je přirozený výkon vedení.\n\nÚčinek Ferrantiho jevu je mnohem výraznější v podzemních kabelech, a to při krátkých délkách, vzhledem k jejich vysoké kapacitě.\n\nJev poprvé pozoroval Sebastian Ziani de Ferranti při instalaci podzemních kabelů distribuční sítě o napětí 10 000 V roce 1887. \n"}
{"id": "852435", "url": "https://cs.wikipedia.org/wiki?curid=852435", "title": "Jiří Chodura", "text": "Jiří Chodura\n\nJiří Chodura (* 20. února 1975) je český luterský pastor.\nTeologii studoval na \"Concordia Seminary\" v St. Louis. V letech 1999–2010 působil jako pastor farního sboru SCEAV v Návsí a od roku 2010 je pastorem farního sboru SCEAV v Oldřichovicích.\n\nOd roku 2012 zastává úřad předsedy synodu Slezské církve evangelické augsburského vyznání.\n\n"}
{"id": "852439", "url": "https://cs.wikipedia.org/wiki?curid=852439", "title": "Oldo Hlaváček", "text": "Oldo Hlaváček\n\nOldo Hlaváček (* 26. ledna 1934, Bratislava) je slovenský herec, bavič, humorista, scenárista a moderátor. Jeho syn Ivo Hlaváček je také herec, bavič, moderátor, režisér a dramaturg a jeho vnučka je topmodelka Michaela Hlaváčková.\n\nPoprvé vystupoval v divadelním představení v první třídě základní školy ve školní hře \"Chrobáci\" (Brouci), kde hrál Ferdu Mravence na koloběžce. V době své prezenční vojenské služby připravoval Ivan Krajíček zábavní program, do kterého potřeboval scénář. Dostal tip na Oldo Hlaváčka, který byl v té době v základní vojenské službě v Mikulově. Ivan Krajíček za ním odcestoval aby mu napsal scénář jeho programu. Jejich spolupráce pak postupně přerostla až do divadelní a kabaretní dvojice - Krajíček - Hlaváček. Později tato komediální a humoristická dvojice vystupovala v kabaretech, v Československém rozhlase i v televizi. Jejich nejznámějším programem byl \"Hostinec pod gaštanom\", kde vytvořili dva hospodáře (gazdy). Společně tak vystupovali více jak 30 let . V letech 1958 až 1961 vystupoval v divadelních hrách v Divadle Jonáša Záborského v Prešově. Do roku 2011 byl členem činohry Slovenského Národního divadla.\n\n\n\n\n\n\n"}
{"id": "852446", "url": "https://cs.wikipedia.org/wiki?curid=852446", "title": "Kostel svatého Michaela archanděla (Brandov)", "text": "Kostel svatého Michaela archanděla (Brandov)\n\nKostel svatého Michaela archanděla je římskokatolický kostel zasvěcený sv. Michaelovi archandělovi v Brandově v okrese Most. Byl postaven v letech 1720–1730.\n\nPrvní písemná zmínka o zdejším kostele pochází z roku 1622. Současná barokní stavba je ale z let 1720-1730. Od roku 1963 je kostel chráněn jako kulturní památka. V roce 1989 se mu propadla střecha, obnoven byl v roce 1993.\n\nBarokní kostel stojí ve středu obce na severní straně ulice Rudé armády, orientován ze severozápadu na jihovýchod. Má jednu loď a polokruhový presbytář, který je po stranách doplněn obdélníkovou sakristií a kaplí. Průčelí je uprostřed členěno rizalitem zakončeným trojúhelníkovým frontonem.\n\nU kostela stojí socha sv. Jana Nepomuckého z roku 1730, která je rovněž památkově chráněná.\n\n"}
{"id": "852452", "url": "https://cs.wikipedia.org/wiki?curid=852452", "title": "Martin P5M Marlin", "text": "Martin P5M Marlin\n\nMartin P5M Marlin (po roce 1962 P-5 Marlin), postavený společností Glenn L. Martin Company, byl dvoumotorový pístovými motory poháněný létající člun, který vstoupil do služby v roce 1952 a sloužil do konce 60. let 20. století u námořnictva Spojených států (US Navy). Také sloužil u pobřežní stráže Spojených států a francouzského námořnictva. Postaveno bylo celkem 286 strojů.\n\nLetoun vznikl dalším vývojem svého předchůdce, kterým byl letoun PBM Mariner. Měl lepší motory, vylepšený trup a jednoduché ocasní plochy. Prototyp XP5M-1 Marlin byl založen na úpravě jednoho z posledních letounů PBM-5 Mariner (BuNo 98616). Kontrakt na vývoj byl uzavřen 26. června 1946. Letoun dostal interní označení společnosti Model 237. Prototyp letounu poprvé vzlétl 30. května 1948. Sériové letouny P5M-1 doznaly oproti prototypu dalších významných změn. Letoun byl později opět významně upraven na verzi P5M-2 (Model 237B), která byla později přeznačena na SP-5B. Určitý počet letounů P5M-1 také sloužil pro výcvik pod označením TP-5A (po roce 1962).\n\nLetoun Marlin byl navržen s lomeným křídlem (tzv. „racek“), což umožňovalo umístění motorů a vrtulí nad vodní tříští vznikající kolem letounu. Letoun byl poháněn přeplňovanými hvězdicovými motory Wright R-3350-30. Zadní část trupu se k ocasu letounu nezvedala tak prudce jako u předchozího typu, ale postupně, což bylo vylepšení společnosti Martin, které dávalo letounu delší plovoucí část trupu a tím i větší stabilitu. Na konci trupu byl letoun vybaven výklopnými vodními klapkami, které sloužily jednak jako vodní brzdy, ale i k řízení letounu na vodní hladině. Ovladatelnost letounu na vodní hladině byla vynikající.\n\nPrototyp měl věžičky na nose a ocase letounu osazeny dvojicí leteckých kanónů ráže 20 mm a hřbetní věžičku s dvojicí kulometů ráže 12,7 mm M2 Browning. Kokpit byl stejný jako u letounu Mariner. Tento prototyp poprvé vzlétl 30. května 1948.\n\nPrvní ze 167 sériových letounů P5M-1 (\"Model 237A\") byl vyroben v roce 1951 a poprvé vzlétnul 22. června 1951. Změny oproti prototypu zahrnovaly zvětšený kokpit pro zlepšení výhledu, nahrazení věžičky na přídi velkým krytem vyhledávacího radaru AN/APS-44, odstranění hřbetní věžičky a novými symetrickými plováky na křídlech. Motorové gondoly byly prodlouženy a jejich zadní část sloužila jako pumovnice. Pohon letounu obstarávala dvojice motorů Wright Cyclone R-3350-30W s výkonem 3 250 k.\n\nLetouny P5M-1 následovalo ve výrobě nejméně 116 letounů verze P5M-2 (\"Model 237B\"). Tyto letouny měly ocasní plochy ve tvaru „T“, aby se vodorovné ocasní plochy dostaly dál od vznikající vodní tříště. Dále měly na zádi detektor magnetických anomálií (AN/ASQ-8 MAD) a nenesly na zádi kanóny, které nahradila navigační anténa AN/APN-122. Měly i vylepšené prostory pro posádku a vylepšenou příď, která omezovala množství tříště vznikající při startu a přistání. Letouny poháněla dvojice motorů Wright Cyclone R-3350-32 WA s výkonem 3 450 k. První letoun byl dodán v roce 1954.\n\nPoslední operací námořnictva Spojených států, ve které působily létající čluny, byly hlídkové lety letky VP-40 v rámci operace „Market Time“. Námořní hlídkování bylo zahájeno v únoru 1965 a mělo za cíl odhalit malá plavidla, která zásobovala Vietkong v Jižním Vietnamu ze Severního Vietnamu. Letouny letky VP-40 působily z nosičů hydroplánů a hlídkovaly kolem delty řeky Mekong mezi Phu Quoc a Vũng Tàu. Poslední letoun P5M amerického námořnictva, přeznačený na SP-5B, přeletěl 12. července 1968 na námořní leteckou základnu Patuxent River v Marylandu, kde měl být dočasně uskladněn, než bude pro něj postaveno místo pro vystavení ve Washingtonu, D.C. Jelikož však z těchto plánů sešlo, byl letoun později přemístěn na námořní leteckou základnu Pensacola na Floridě do Národního muzea námořního letectví, kde je vystaven dodnes.\n\nSedm letounů P5M-1G a čtyři letouny P5M-2G byly postaveny pro pobřežní stráž Spojených států pro záchranné operace na moři (SAR). Ale ukázalo se, že letouny jsou náročné na údržbu a vzhledem k potřebnému počtu letounů jsou nadbytečné. Proto byly následně přeřazeny k US Navy, které je přeznačilo na TP-5A a používalo je jako cvičná letadla, protože letouny neměly vybavení pro nesení výzbroje.\n\nFrancouzské námořnictvo převzalo deset Marlinů od US Navy v roce 1959 jako náhradu za letouny Short Sunderland pro námořní hlídkovou službu v Dakaru ve státu Senegal v západní Africe. O pět let později byly vráceny zpět.\n\nJeden letoun SP-5B se nachází v Národním muzeu námořního letectví na námořní letecké základně Pensacola na Floridě. Tento letoun (\"BuNo 135533\") je zřejmě jediným dochovaným exemplářem letounu Marlin.\n\nXP5M\nP5M-1\nP5M-1G\nP5M-1S\nP5M-1T\nP5M-2\nP5M-2S\nP5M-2G\nP-5A\nSP-5A\nTP-5A\nP-5B\nSP-5B\n\n\"Technické údaje pocházejí z publikace „United States Navy Aircraft since 1911“\".\n\n\n\n Francie\n\n\n\n"}
{"id": "852455", "url": "https://cs.wikipedia.org/wiki?curid=852455", "title": "Seznam řek v Čínské lidové republice", "text": "Seznam řek v Čínské lidové republice\n\nSeznam řek v Čínské lidové republice (čínsky řeka ). Tabulka obsahuje řeky, které mají na území Čínské lidové republiky délku 1000 km a více a také některé kratší.\n"}
{"id": "852460", "url": "https://cs.wikipedia.org/wiki?curid=852460", "title": "Baselios Cleemis Thottunkal", "text": "Baselios Cleemis Thottunkal\n\nBaselios Cleemis Thottunkal, narozený jako \"Isaac Thottunkal\" (* 15. června 1959 Mukkoor, Kérala, Indie), je indický kněz, kardinál a vrchní arcibiskup (v hierarchickém postavení lat. \"archiepiscopus maior\") Syrsko-malankarské katolické církve.\n\nKněžské svěcení přijal 11. června 1986. Dne 18. června 2001 byl jmenovaný pomocným biskupem diecéze Trivandrum. Biskupské svěcení mu udělil 15. srpna téhož roku arcibiskup Cyril Baselios Malancharuvil. Po dvou letech, 11. září 2003, byl jmenovaný biskupem v Tiruvalle. V roce 2006, po reformě administrativních struktur syrsko-malankarské katolické církve, se zde stal arcibiskupem.\n\nDne 8. února 2007 ho synod církve zvolil arcibiskupem větším (\"archiepiscopus maior\") a vrchním představitelem syrsko-malankarské katolické církve. Dva dny poté papež Benedikt XVI. tuto volbu potvrdil.\n24. října 2012 Benedikt XVI. oznámil, že se Baselios Cleemis Thottunkal nachází mezi šesti novými kardinály. Jejich oficiální jmenování proběhlo na konzistoři 24. listopadu téhož roku. \n\n\n"}
{"id": "852467", "url": "https://cs.wikipedia.org/wiki?curid=852467", "title": "Mistrovství Evropy v baseballu 2012", "text": "Mistrovství Evropy v baseballu 2012\n\nMistrovství Evropy v baseballu 2012 bylo v pořadí 32. evropským šampionátem v baseballu. Konalo se v dnech 7. až 16. září 2012 v nizozemských městech Rotterdam, Haarlem a Utrecht. Titul z předchozího šampionátu obhájila reprezentace Itálie. Celým turnajem prošla suverénně bez porážky a dvakrát porazila i domácí reprezentaci, úřadující mistry světa. Nejužitečnějším hráčem turnaje byl vyhlášen Ital Lorenzo Avagnina. Pro českou reprezentaci dopadl šampionát úspěšně - po sedmi letech se opět probojovala do finálové skupiny, obsadila celkově páté místo s trochou štěstí mohla bojovat o medaile .\n\nČtyřicettři utkání šampionátu vidělo 26 200 diváků. \n\nNa mistrovství se automaticky kvalifikovalo prvních sedm týmů z předchozího mistrovství Evropy - Itálie, Nizozemsko, Německo, Řecko, Švédsko, Francie a Česko a vítězové pěti kvalifikačních turnajů - Belgie, Rusko, Chorvatsko, Španělsko a Velká Británie. \n\nKonečné pořadí ve skupině \n\nPřehled utkání skupiny A\n\nKonečné pořadí ve skupině \nPřehled utkání skupiny B\n\n\n\n\nDo finálové skupiny postoupily tři nejlepší celky ze základních skupin. Do tabulky se započítávala vzájemná utkání ze základních skupin, takže hrály vždy týmy z opačných základních skupin. První dva celky v konečné tabulce pak sehrály vlastní finále. \n\nPřehled utkání finálové skupiny\n\n"}
{"id": "852468", "url": "https://cs.wikipedia.org/wiki?curid=852468", "title": "České centrum v Berlíně", "text": "České centrum v Berlíně\n\nČeské centrum v Berlíně (německy \"Das Tschechische Zentrum\") má za úkol prezentovat kulturu České republiky v Německu, rozvíjet dialog s německou stranou a představit Českou republiku německé veřejnosti jako moderní a dynamickou zemi. Od roku 2012 sídlí v budově Velvyslanectví České republiky v Berlíně v ulici Wilhelmstraße 44 , kam se přestěhovalo z Checkpointu Charlie. Současnou ředitelkou je Monika Štěpánová. \n\nČeské centrum Berlín je součástí Českých center podřízených Ministerstvu zahraničí ČR. Realizuje vlastní kulturní akce (výstavy, koncerty, filmová představení, literární večery, konference apod.) i společné putovní projekty všech Center. Spolupracuje také s významnými kulturními institucemi po celém Německu, podporuje vzájemný obchod, cestovní ruch a výměnu kontaktů mezi českými a německými partnery v oblasti kultury. V rámci svého programu organizuje České centrum Berlín jazykové kurzy češtiny i němčiny.\n\nJe jedním ze zakládajících členů sdružení Kulturních institutů zemí Evropské unie v Berlíně EUNIC Berlín. \n\nAktivně působí i mimo německou metropoli v několika spolkových zemích: v Braniborsku, Hesensku, Sársku, Sasku, Sasku-Anhaltsku, Dolním Sasku, Hamburku, Brémách, Meklenbursku-Předním Pomořansku a Šlesvicku-Holštýnsku. Česká centra jsou v Německu také v Mnichově a Düsseldorfu.\n\nHistorie Českého Centra Berlín sahá až do roku 1955, kdy byl založen tehdejší Dům československé kultury na Friedrichstraße. V této době Berlín ještě nebyl rozdělen Berlínskou zdí na západní a východní část.\nV roce 1978 se instituce přestěhovala na Leipziger Straße, kde sídlila v těsné blízkosti Berlínské zdi a budovy Axel-Springer-Hochhaus v Západním Berlíně.\n\nDům československé kultury byl tehdy přejmenován na Kulturní a informační centrum ČSSR, později ČSFR. V přízemí se nacházel obchod, mimořádně oblíbený mezi Berlíňany, s českými gramofonovými deskami, knihami přeloženými do němčiny, sklem, křišťálem a dalšími uměleckými předměty. Prodejna však byla roku 1992 uzavřena.\n\nPo rozdělení Československa 1. 1. 1993 připadl dům České republice a byl pojmenován nynějším názvem České centrum. Sídlo Centra prošlo rozsáhlou rekonstrukcí, během které byly odstraněny obrovské lustry, dřevěné obložení, sochy a nástěnné malby v duchu socialistického realismu. Budova tak dostala novou moderní tvář. \n\nOd podzimu roku 2000 začalo České centrum Berlín provozovat svoji pobočku na Friedrichstraße 206, kde vznikla malá galerie a turistické informační centrum. V září následujícího roku získalo Centrum nové prostory v podkroví barokního domu u bývalého Checkpoint Charlie.\n\nV roce 2012 se České centrum přestěhovalo do současného působiště – budovy Velvyslanectví České republiky v Berlíně na rohu ulic Wilhelmstraße a Mohrenstraße.\n\nČeské centrum Berlín sídlí v budově Velvyslanectví České republiky, která byla postavena v roce 1978 pro potřeby zastupitelského úřadu ČSSR v tehdejší NDR a která patřila k několika málo novostavbám ambasád Východního Berlína. Jedná se o realizovaný autorský projekt architektů Vladimíra a Věry Machoninových (mj. autoři pražského OD Kotva). Objekt velvyslanectví byl do poloviny 80. let na nezastavěném prostranství v bezprostřední blízkosti tzv. bezpečnostní zóny u Berlínské zdi. \n\nVýrazným prvkem je interiér budovy, který je součástí architektonického návrhu a vychází zcela z designu 70. let. \n\nJiž od svého vzniku poutala stavba díky neobvyklému zevnějšku i vzhledu interiéru značnou pozornost jak odborné, tak i široké veřejnosti na obou stranách Berlínské zdi. Zájem vzbuzovala také díky své poloze. V blízkosti se nacházela vyhlídková plošina umístěná na dnešním Postupimském náměstí, která umožňovala návštěvníkům Západního Berlína nahlédnout na život za Zdí. Tomuto pohledu budova velvyslanectví dlouhá léta dominovala. I dnes při mohutném stavebním boomu, který Berlín za poslední dekádu zažil, budova stále přitahuje pozornost. \n\n"}
{"id": "852472", "url": "https://cs.wikipedia.org/wiki?curid=852472", "title": "Pavel Pešata", "text": "Pavel Pešata\n\nPavel Pešata (* 9. března 1975, Slaný) je český hudebník, zpěvák a skladatel, který se stal známým díky punk-rockové kapele Totální nasazení, ve které v roce 1992 nahradil kytaristu Jana Orthobera. \nV roce 2009 založil společně s Pavlem Pospíšilem (bývalý bubeník Totálního nasazení) punk-rockovou kapelu Dilemma In Cinema.\nNa konci roku 2013 opustil, z rodinných důvodů, po 21 letech Totální nasazení a na jeho místo nastoupil kytarista Karel Máša. Od roku 2015 se několikrát objevil v Totálním nasazení jako host. V roce 2018 se rozhodl pro definitivní návrat do kapely. V roce 2019 vystupoval rovněž v punk-rockové kapele Louty. \n\n\n"}
{"id": "852473", "url": "https://cs.wikipedia.org/wiki?curid=852473", "title": "Franz von Bayros", "text": "Franz von Bayros\n\nFranz von Bayros (28. května 1866 – 2. dubna 1924) byl rakouský malíř a ilustrátor, známý především svým souborem erotických kreseb \"Erzählungen vom Toilettentisch\". Jeho umělecká tvorba se řadí k dekadentnímu hnutí, pro které jsou typické erotické motivy a fantasmagorické výjevy.\n\nNarodil se v Záhřebu v dnešním Chorvatsku. V 17 letech složil přijímací zkoušku na vídeňskou Akademii výtvarných umění. Pronikl do kruhu přátel Johanna Strausse mladšího a v roce 1896 se oženil s jeho nevlastní dcerou Alicí. Následující rok se přestěhoval do Mnichova. Roku 1904 zde pořádal svou první výstavu, která zaznamenala úspěch. Mezi lety 1904 a 1908 cestoval kvůli studiím do Paříže a do Itálie. Poté se vrátil do Vídně, kde v r. 1924 zemřel na krvácení do mozku.\n"}
{"id": "852475", "url": "https://cs.wikipedia.org/wiki?curid=852475", "title": "Jona Rozen", "text": "Jona Rozen\n\nJona Rozen (: יונה רוזן, rodným jménem Jona Rosenfeld; 1919 – 2004) byl židovský výsadkář původem z Rumunska a účastník protinacistického odboje, jenž byl za druhé světové války jedním ze 37 židovských dobrovolníků, kteří po výcviku britskou armádou seskočili za nepřátelskými liniemi v Evropě, aby pomohli místním židovským komunitám a sestřeleným či zajatým spojeneckým pilotům.\n\nNarodil se v rumunském městě Kluž. V mládí vstoupil do sionistického mládežnického hnutí a v šestnácti letech byl zvolen jeho vedoucím. V roce 1939 podnikl aliju do britské mandátní Palestině, kam se dostal na jedné z ilegálních plaveb se svou ženou.\n\nV mandátní Palestině se stal v roce 1942 členem elitních jednotek Palmach a jako dobrovolník se přihlásil do tajné výsadkářské mise v Evropě. Po absolvování speciálního výcviku seskočil 14. března 1944 nad Jugoslávií spolu s Chanou Senešovou, Abou Berdičevem a Re'uvenem Dafnim. Následně se měli vydat do Maďarska. To se však Rozenovi nepodařilo, a tak se vrátil přes Egypt do Palestiny. Na konci druhé světové války se vypravil do Maďarska, aby tam pomohl zorganizovat brichu (tajný odchod přeživších holokaust do mandátní Palestiny).\n\nPo vzniku Izraele v květnu 1948 se zúčastnil války za nezávislost, v níž bojoval v brigádě Jiftach. Po válce se podílel na založení kibucu Ma'agan. V roce 1951 byl za Liškat ha-kešer vyslán do Sovětského svazu, aby udržoval kontakt s tamními Židy.\n\nPo svém návratu zastával několik pozic v kibucovém hnutí ha-Tnu'a ha-kibucit ha-me'uchedet. V červenci 1954 unikl smrti při leteckém neštěstí, které se stalo při odhalení památníku v kibucu Ma'agan, věnovanému výsadkáři Pereci Goldstainovi. Později se stal místostarostou a poté starostou oblastní rady Emek ha-Jarden.\n\nV roce 2002 publikoval knihu נקראתי ואלך.\n\n"}
{"id": "852479", "url": "https://cs.wikipedia.org/wiki?curid=852479", "title": "Amerika hledá topmodelku", "text": "Amerika hledá topmodelku\n\nAmerika hledá topmodelku (v anglickém originále America's Next Top Model, též zkráceně ANTM, či Top Model) je americká televizní soutěž s prvky reality show z oblasti modelingu. Tváří, jednou z porotkyň a moderátorkou soutěže je topmodelka Tyra Banks. 23. řadu moderovala zpěvačka Rita Ora. Cílem soutěže (jak již napovídá její název) je nalézt novou topmodelku Ameriky. Od roku 2016 show vysílá americká stanice VH1.\n\nSoutěž zaměstnává panel tří (13.-18., 21.-22. řáda) a čtyř (1.-12., 19-20., 23.-24. řada) porotců, kteří kritizují soutěžící během soutěže. Původní panel se skládal z Tyry Banks, Janice Dickinson, Beau Quillian a Kimory Lee Simmons.\n\nHlavní část soutěže předcházejí krátké pohovory s panelem porotců. Z velkého množství uchazečů je vybráno dvacet soutěžících a tento počet se záhy sníží na 10-16 finalistů, pro které je vyhrazeno zázemí, typicky v New York City, nebo Los Angeles, kde větší část soutěže probíhá.\n\nHlavní část soutěže, jakési širší finále, probíhá v kolech, které odpovídají jednotlivým odvysílaným epizodám. Každé kolo a epizoda obsahuje většinou „mini výzvu“ (\"mini challenge\", vedlejší úkol, jež soutěžícímu, která ji vyhraje, většinou přináší nějakou cenu nebo výhodu v daném kole) a poté hlavní úkol, jimž je většinou focení, může to být ale i točení reklamy, casting, předvedení určitého modelu a podobně. Jedná se o klasický vyřazovací model, kdy na konci každého kola je na základě zhodnocení porotců vyřazena ten soutěžící, který se v daném kole nejméně dařilo.\n\nVe vysílaných epizodách nechybí ani záběry ze soužití finalistů v jejich prozatímním sídle ve stylu reality show (dříve či později dochází k různým neshodám, paktování, sympatiím a antipatiím…), někdy sami porotci nebo specialisté na tu či onu složku modelingu soutěžící navštíví a věnují jim v ní krátký rychlokurz pro úkol, který je čeká.\n\nV pozdějších fázích se soutěž přesouvá i do jiných míst světa, kde pokračují focení a další úkoly – jejich náročnost se stupňuje, zato může přecházet i v reálné zakázky, které výherce vedlejších úkolů získájí. Finále, ve kterém zbývají jen dva soutěží o titul, soutěž vrcholí módní přehlídkou, na níž mají finalisté ukázat v plném spektru své vlohy i to, co se naučili.\n\nUltimátní výhrou je právo používat titul „America's Top Model“, mediální prostor v některém z módních časopisů, kosmetické produkty, finanční obnos a kontrakt s modelingovou agenturou.\n\nPrvní řada (řady v původním znění se nazývají \"Cycles\") proběhla v roce 2003, první epizoda se vysílala 20. května na stanici UPN. Ta byla poté v roce 2006 sloučena se stanicí The WB a tím se soutěž přesunula na stanici The CW, která pořad vysílala do roku 2015, kdy byl zrušen. V roce 2016 práva odkoupila stanice VH1, která současně pořad vysílá. \n\nV Česku pořad vysílala stanice Prima Love. \n\nSoutěž se v průběhu posledních let stala velmi úspěšnou (v USA ji sleduje typicky 2-5 milionů diváků, vysílá se v 170 zemích světa) a podle původního formátu vznikly klony (frančízy) v 45 jiných zemích.\n\n\n"}
{"id": "852480", "url": "https://cs.wikipedia.org/wiki?curid=852480", "title": "Dánsko na Letních olympijských hrách 1960", "text": "Dánsko na Letních olympijských hrách 1960\n\nDánsko se účastnilo Letní olympiády 1960. Zastupovalo ho 100 sportovců (88 mužů a 12 žen) v 15 sportech.\n\n"}
{"id": "852481", "url": "https://cs.wikipedia.org/wiki?curid=852481", "title": "Dánsko na Letních olympijských hrách 1956", "text": "Dánsko na Letních olympijských hrách 1956\n\nDánsko se účastnilo Letní olympiády 1956. Zastupovalo ho 31 sportovců (27 mužů a 4 ženy) v 10 sportech.\n\n"}
{"id": "852482", "url": "https://cs.wikipedia.org/wiki?curid=852482", "title": "Dánsko na Letních olympijských hrách 1952", "text": "Dánsko na Letních olympijských hrách 1952\n\nDánsko se účastnilo Letní olympiády 1952. Zastupovalo ho 129 sportovců (115 mužů a 14 žen) v 15 sportech.\n\n"}
{"id": "852493", "url": "https://cs.wikipedia.org/wiki?curid=852493", "title": "František Habásko", "text": "František Habásko\n\nFrantišek Habásko byl český fotbalista.\n\nV československé lize hrál za SK Slavia Praha. Nastoupil v 6 ligových zápasech a a dal 1 gól. Se Slavií získal v letech 1942 a 1943 dvakrát ligový titul.\n\n"}
{"id": "852494", "url": "https://cs.wikipedia.org/wiki?curid=852494", "title": "Alois Hakl", "text": "Alois Hakl\n\nAlois Hakl byl český fotbalista, obránce.\n\nV československé lize hrál za SK Slavia Praha. Se Slavií získal v roce 1942 ligový titul.\n\n\n"}
{"id": "852495", "url": "https://cs.wikipedia.org/wiki?curid=852495", "title": "Dánsko na Letních olympijských hrách 1948", "text": "Dánsko na Letních olympijských hrách 1948\n\nDánsko se účastnilo Letní olympiády 1948. Zastupovalo ho 162 sportovců (144 mužů a 18 žen) v 17 sportech.\n\n"}
{"id": "852500", "url": "https://cs.wikipedia.org/wiki?curid=852500", "title": "Vladimír Zajíček", "text": "Vladimír Zajíček\n\nVladimír Zajíček byl český fotbalista.\n\nV československé lize hrál za SK Slavia Praha. Se Slavií získal v roce 1943 ligový titul.\n\n"}
{"id": "852508", "url": "https://cs.wikipedia.org/wiki?curid=852508", "title": "KRKO", "text": "KRKO\n\nKRKO (1380 AM) je americká rozhlasová stanice licencovaná ve městě Everett ve státě Washington. Jedná se o sportovní rádio dostupné po celé metropolitní oblasti Seattle. Založeno bylo již roku 1922 a nyní je provozováno místní společností S-R Broadcasting Company, Inc.\n\nKRKO bylo pátou rozhlasovou stanicí státu Washington, která získala licenci od federálního ministerstva obchodu. Původní licence, vydaná k datu 17. srpna 1922, stále visí na zdi v budově, odkud rádio vysílá. Původním názvem stanice přiděleným ministerstvem obchodu bylo \"KFBL\", to ale nic nemění na faktu, že KRKO je jednou z nejstarších licencovaných rozhlasových stanic v zemi. Její provoz byl zahájen bratry Ottem a Robertem Leesovými ze druhého patra autoopravny na křižovatce 28th Street a Rucker Avenue v centru Everettu.\n\nOd svého založení v roce 1922 zůstává stanice ve vlastnictví místních obyvatel. Bratři Leesové ji ve třicátých letech prodali svému technikovi Benu Mudgettovi, ten zase ještě ke konci 30. let rodině Taftů, která ji vlastnila až do sedmdesátých let. Poté provozoval stanici několik let právník Taftových ve Washingtonu, John Marple, a to se skupinou několika podnikatelů. Na začátku 80. let se kontroly nad stanicí ujala skupina místních podnikatelů vedená pivním dodavatelem Nilesem Fowlerem. V polovině stejné dekády se stanice dočkala dalšího obchodu, tentokrát zpět k rodině Taftových. Jenže už v roce 1987 byla zakoupena místními podnikateli Artem Skotdalem a Royem Robinsonem. Rodina Skotdalů je stále vlastníkem stanice.\n\nV roce 2000 byla stanice převedena do sportovního formátu. \n\nV září 2009 byly dvě ze čtyř rozhlasových vysílačů stanice převrženy vandaly. Díky nápisu na místě bylo zjištěno, že za to mohla ekoteroristická skupina Earth Liberation Front. Vysílání muselo být přesunuto na náhradní vysílač a pokračovat ve snížené nominální síle. Do původní nominální síly se vysílání vrátilo v srpnu 2010, kdy byly zničené věže nahrazeny.\n\nKRKO je sportovní stanicí patřící pod síť Fox Sports Radio. Vysílá tedy živé komentáře ze sportovních událostí, jako jsou závody NASCAR, zápasy amerického fotbalu a basketbalu University of Washington Huskies, hokejového týmu Vancouver Canucks, baseballových Everett AquaSox nebo hokejových Everett Silvertips. Mezi reportéry stanice patří Dan Patrick, Jim Rome, Steve Hartman, Pat O'Brien, Petros Papadakis, Matt „Money“ Smith a Tony Bruno.\n"}
{"id": "852509", "url": "https://cs.wikipedia.org/wiki?curid=852509", "title": "Dánsko na Letních olympijských hrách 1936", "text": "Dánsko na Letních olympijských hrách 1936\n\nDánsko se účastnilo Letní olympiády 1936. Zastupovalo ho 121 sportovců (105 mužů a 16 žen) v 14 sportech.\n\n"}
{"id": "852510", "url": "https://cs.wikipedia.org/wiki?curid=852510", "title": "Movember", "text": "Movember\n\nMovember je charitativní a každoročně se konající genderově zaměřená akce. Účelem charity je získání finančních prostředků a zároveň zvyšování povědomí o zdraví mužů.\nZvláštní pozornost je věnována podpoře zdravého životního stylu mužů a osvětě v oblasti mužských onemocnění, jakými jsou rakovina varlat a rakovina prostaty. Dalším cílem akce je upozornit na problematiku duševního zdraví a sebevražd. \n\nNázev charity vznikl jako hybridní složenina dvou anglických slov, knír (moustache) – vyjadřující typicky mužský znak – a listopad (November).\n\nKaždoroční celosvětová akce je viditelná už na začátku listopadu, kdy se muži oholí a do konce měsíce si nechají růst knírek. Záštitu poskytuje nadace Movember, jejímž cílem je zvýšení povědomí o mužských nemocech. Důraz je kladen na včasnou detekci rakoviny varlat zejména u mladých mužů jejich pravidelným samovyšetřením. Podobně je starším mužům doporučována pravidelná kontrola prostaty.\n\nCeloměsíční vybírání finančního příspěvku mezi přáteli, firmami a sponzory vrcholí zasláním příspěvku na konto organizace. Organizace nabízí přispění na konkrétní osobu, skupinu lidí nebo jako obecný dar, který bude použit na výzkum a boj proti rakovině, a také na osvětu problematiky.\n\n"}
{"id": "852511", "url": "https://cs.wikipedia.org/wiki?curid=852511", "title": "Dánsko na Letních olympijských hrách 1932", "text": "Dánsko na Letních olympijských hrách 1932\n\nDánsko se účastnilo Letní olympiády 1932. Zastupovalo ho 43 sportovců (35 mužů a 8 žen) v 9 sportech.\n\n"}
{"id": "852518", "url": "https://cs.wikipedia.org/wiki?curid=852518", "title": "Martyn Lloyd-Jones", "text": "Martyn Lloyd-Jones\n\nDavid Martyn Lloyd-Jones (20. prosince 1899 – 1. března 1981) byl velšský kazatel a doktor medicíny, který výrazně ovlivnil evangelikální hnutí ve Velké Británii ve 20. století. Více než třicet let sloužil jako kazatel ve Westminsterské kapli v Londýně. Byl velkým kritikem liberalismu a odpůrcem ekumenického hnutí. \n\nNarodil se 20. prosince 1899 ve Walesu. Vystudoval medicínu, a proto byl později často označován jako „Doktor“. Od mládí navštěvoval církev, ale křesťanem se stal až během své lékařské praxe v londýnské prestižní nemocnici Sv. Bartoloměje. Později přijal povolání kazatele v kalvinistickém metodistickém sboru v Aberavonu ve Walesu. Po dvanácti letech služby v tomto sboru se stal druhým kazatelem ve Westminsterské kapli v Londýně a pět let nato hlavním kazatelem. Ve Westminsterské kapli kázal celých třicet let. \n\nVěřil, že opravdová jednota mezi křesťany je možná pouze mezi těmi, kdo se drží stejných biblických pravd a neuhýbají od nich - pro takové křesťany není jednota otázkou volby, ale biblickou povinností. Toto své přesvědčení vyjádřil ve svých přednáškách na konferenci IFES v roce 1971. Jako dlouholetý předseda IFES vyjádřil znepokojení z toho, že dochází k nenápadným, ale skutečným posunům v chápání závazku vůči biblickému evangeliu a předložil jasný výklad pravé povahy evangelikalismu. Teprve po dalších dvaceti letech byly tyto přednášky publikovány v knize \"Co je evangelikální?\"\n\n"}
{"id": "852529", "url": "https://cs.wikipedia.org/wiki?curid=852529", "title": "Dánsko na Letních olympijských hrách 1928", "text": "Dánsko na Letních olympijských hrách 1928\n\nDánsko se účastnilo Letní olympiády 1928. Zastupovalo ho 91 sportovců (82 mužů a 9 žen) ve 14 sportech.\n\n"}
{"id": "852532", "url": "https://cs.wikipedia.org/wiki?curid=852532", "title": "Šunkový salám", "text": "Šunkový salám\n\nŠunkový salám je druh salámu, který je podobný šunce. Jsou v něm větší kusy libového vepřového masa, které si zachovává typickou chuť naloženého masa. Kvalitní šunkový salám obsahuje více než 80 % libového vepřového masa, 5 % tučného vepřového a asi 10 % hovězího masa. Jedná se o jemně kořeněný, plněný do umělých papírových nebo do hovězích tlustých střev.\n\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality.\nPodle současné legislativy nesmí šunkový salám obsahovat strojně oddělené nebo strojně oddělené drůbeží maso. Proto se u levných nekvalitních šunkových salámů používají jako náhražkové složky voda se zahušťovadly, kůže, dochucovadla a další éčka. \n\n"}
{"id": "852540", "url": "https://cs.wikipedia.org/wiki?curid=852540", "title": "Jakub Wachter", "text": "Jakub Wachter\n\nJakub Wachter, také Vachter (16?? – 26. ledna 1741 Brno) byl český varhaník a hudební skladatel.\n\nDatum a místo narození není známé. Hudební vzdělání získal u císařského dvora ve Vídni. V letech 1705–1714 byl varhaníkem ve Znojmě. 20. dubna 1714 se stal varhaníkem v chrámu sv. Jakuba v Brně, kde působil až do své smrti v roce 1741. Komponoval ve stylu vídeňského baroka. Byl rovněž významným hudebním pedagogem. Z jeho žáků vynikl zejména varhaník a skladatel Jan Brixides.\n\nNa kůru kostela sv. Jakuba bylo nalezeno několik chrámových skladeb pro sóla, sbor, malý orchestr a varhany. Největší z těchto děl je \"Requiem\", které také zaznělo v den pohřbu skladatele 28. ledna 1741.\n\n\n"}
{"id": "852544", "url": "https://cs.wikipedia.org/wiki?curid=852544", "title": "Depozitář mezinárodní smlouvy", "text": "Depozitář mezinárodní smlouvy\n\nDepozitář mezinárodní smlouvy je pověřen stranami mezinárodní smlouvy chránit její originál, který je u něj uložen, stejně jako postupně přijímat listiny o ratifikaci nebo jiné notifikace, vydávat ověřené kopie smlouvy či její oficiální překlady, informovat o jejím vstupu v platnost apod. Depozitářem bývá určen buď orgán mezinárodní organizace nebo třeba jeden ze smluvních států, zejména jestliže na jeho území došlo ke uzavření smlouvy.\n"}
{"id": "852546", "url": "https://cs.wikipedia.org/wiki?curid=852546", "title": "Kabanos", "text": "Kabanos\n\nKabanos je druh točeného salámu. Jedná se o masný výrobek, který má u jednotlivých výrobců různou recepturu. Někde je vyráběn pouze z vepřového masa, u jiných výrobců se jedná o směs zhruba 60% vepřového a 40% hovězího masa. Slovo kabanos pochází z polštiny a je odvozeno od slova \"kaban\", což je krajový název pro mladého vepře, z jehož masa se v Polsku kabanos vyrábí. Kabanos je dle tvrzení Polska typicky polským výrobkem, které si požádalo u EU o registrovat tento výrobek jako zaručenou specialitu. Tomuto požadavku se však Česko brání. V Polsku se totiž používá pomnožný název \"kabanosy\" a od českého výrobku se značně liší. Polské \"kabanosy\" jsou tenčí, sušší a připomínají spíše trvanlivou klobásu. \n\nPo zrušení závaznosti bývalých státních a podnikových norem počátkem 90. let 20. století došlo v Česku k prudkému snížení jeho kvality.\nLevné kabanosy tak obsahují pouze 50% masa, zbytek tvoří voda se zahušťovadly, kůže, sádlo, dochucovadla, barviva, stabilizátory, emulgátory a ostatní přídatné látky. \n"}
{"id": "852552", "url": "https://cs.wikipedia.org/wiki?curid=852552", "title": "Polský salám", "text": "Polský salám\n\nPolský salám je druh salámu, někdy se jedná i o salám točený. Obsahuje asi 80 % tučného vepřového masa krájeného na větší kousky a zhruba 20 % hovězího masa, které jako prát spojuje kousky vepřového masa. V nákroji jsou typické velké průřezy kostkami tučného masa. Polský salám je vydatně kořeněn paprikou. \n\nPo zrušení závaznosti bývalých státních a podnikových norem počátkem 90. let 20. století došlo k prudkému snížení jeho kvality.\nLevný polský salám může obsahovat pouze kolem 55% masa, zbytek tvoří voda se zahušťovadly, kůže, sádlo, dochucovadla a další éčka. \n"}
{"id": "852554", "url": "https://cs.wikipedia.org/wiki?curid=852554", "title": "Kaple Nejsvětější Trojice (Lhotky)", "text": "Kaple Nejsvětější Trojice (Lhotky)\n\nKaple Nejsvětější Trojice na Lhotkách je jednolodní neorientovaná kaple.\n\nKaple z 18. století je postavena na svahu nad západním okrajem obce. Poslední rekonstrukce kaple proběhla v letech 1999-2008.\n\nObdélná stavba s polokruhovým závěrem, zastřešená plechem, sklenutá hladce křížem, s šestibokou vížkou. Stěny jsou hladké, vchod polokruhový. Nad vchodem je štítek dělený pilastry s římsou a výklenkem uprostřed.\n\nPouť se koná v neděli po slavnosti Nejsvětější Trojice v 15.00.\n\n"}
{"id": "852563", "url": "https://cs.wikipedia.org/wiki?curid=852563", "title": "Aditi", "text": "Aditi\n\nAditi, v sanskrtu अदिति, též Dévamáta „matka bohů“ je hinduistická bohyně veškerenstva, nebeských výšin, osvobození a matka bohů. Aditi lze také chápat jako ženský prvek při stvoření světa – vesmírnou matku, zatímco Dakša představuje mužský prvek. Zároveň byla v duchu pantheismu pozdějšího védského náboženství ztotožňována s celým vesmírem, stejně jako některá jiná božstva.\n\nV Mahábháratě, Rámajáně a puránách je manželkou mudrce Kašjapy a matkou bohů, jmenovitě především Indry, Agniho a Súrji. Jako její potomci jsou také označováni Áditjové, kromě již uvedeného Súrji zahrnující například také Varunu a Mitru. Druhou manželkou Kašjapy je Diti, matka démonických asurů, postava Diti vznikla podle některých badatelů jen jako protiklad Aditi.\n\nPodle mýtu uvedeného v v Aitaréja bráhmaně se Aditi zrodila se vzníceného semene boha stvořitele Pradžápatiho, stejně jako Bhrgu, Áditjovci, Angirasové a Brhaspati. Podle Bhágavaty purány se když král démonů Bali zmocnil nebes modlila se Aditi k Višnuovi a ten se na oplátku z jejího lůna zrodil jako trpaslík Vámana a obnovil vládu bohů. Podle Matsja purány se při stloukání Mléčného oceánu objevily kromě jiného také náušnice, které byly darovány Aditi. Ty byly ukradeny démonem Narakasurou a své majitelce opět navráceny Kršnou.\n\nPodle některých zdrojů byla inkarnací Aditi také Dévakí, matka Višnuova avatára Kršny.\n\nJméno Aditi znamená „nesvázaná, bezmezná, nekonečná, osvobozená“. Její jméno podle Jaana Puhvela tmůže také znamenat „vypuštění, porod“ a souviset s její funkcí rodičky a matky. Zároveň však může být také personifikovaným osvobozením od \"anhas\" „tíseň, sevření“. Snaha o zbavení se \"anhas\", ať už ve formě nepřátel, přírodních překážek či malomyslnosti či častým motivem védských textů.\n"}
{"id": "852564", "url": "https://cs.wikipedia.org/wiki?curid=852564", "title": "Brent Corrigan", "text": "Brent Corrigan\n\nSean Paul Lockhart (* 31. října 1986 Lewiston, Idaho) je americký model, filmový herec, pornoherec, režisér a producent erotického videa. V oblasti gay pornografie je znám zejména pod uměleckým pseudonymem Brent Corrigan. Pro studio Falcon vystupoval v roce 2006 také pod pseudonymem Fox Ryder.\n\nJeho pornografické začátky vzbudily mnoho kontroverzí. První filmy totiž natáčel ještě před dosažením zákonné věkové hranice, a když to vyšlo najevo, musely být některé snímky staženy z distribuce. Dostal se do ostrého sporu s vlastníkem a režisérem studia Cobra Video a po jeho násilné smrti čelil policejnímu vyšetřování, jež však vedlo k jiným pachatelům. Založil si vlastní produkční společnost a pod značkou Dirty Bird Pictures natáčel další filmy, v nichž i sám účinkoval. V tomto období začal sklízet první ocenění. Provázely ho však i kritické hlasy, které připomínaly jeho minulé účinkování v „bareback“ scénách bez použití kondomu. Některá americká studia, více než evropská, totiž zaujímala k těmto méně bezpečným praktikám přísný postoj. Přes negativní publicitu, nebo možná i díky ní, zajisté však i díky jeho osobní houževnatosti a komunikativnosti, dosáhl ve svém oboru značného věhlasu. Mimo jiné byl v roce 2013 uveden na Zeď slávy Grabby Awards a o čtyři roky později obdržel Cenu za celoživotní přínos.\n\nOd roku 2007 činil pokusy působit také jako herec, producent i režisér v mainstreamové filmové produkci. Nejdále však pronikl jen k miniaturním rolím v lehkých komediích \"\" a \"The Big Gay Musical\" nebo v oceňovaném životopisném dramatu \"Milk\". Další jeho tvorba nepřekročila hranice zájmu gay publika. V roce 2014 se tedy znovu vrátil naplno k účinkování v pornografii, jako exkluzivní model silné americké produkce Falcon Studios. Na přelomu let 2016/2017 zde dostal příležitost ujmout se i režie.\n\nSean Paul Lockhart se narodil v Lewistonu v americkém státě Idaho a vyrostl na předměstí Seattlu spolu se starším bratrem, mladším bratrem a sestrou. Biologického otce údajně nepoznal. Když byl ve třetí třídě, odešla od nich matka a sourozenci byli vychováváni jeho nevlastním otcem. V roce 2003 se odstěhoval za matkou do San Diega. Podle vlastního vyjádření se zajímal o kinematografii a filmovou režii, a také proto zamířil do jižní Kalifornie. Tehdejší o pět let starší partner ho přivedl k pornografii.\n\nMezi lety 2004 a 2005 se odstěhoval od matky, po neúspěšném pokusu o samostatné bydlení na vlastní pěst zakotvil v pronajatém pokoji u 40letého Texasana Granta Roye, který se svým partnerem bydlel v domě na předměstí San Diega. Po několika měsících a rozchodu Roye s partnerem se jejich vzájemný vztah proměnil na partnerský. Spolu připravovali a později také realizovali Corriganovu samostatnou kariéru. Někdy v té době také přišel ke svému – později signifikantnímu – tetování: modré pěticípé hvězdě na pravé hýždi. V pozdějších letech už však vystupoval opět jako nezadaný.\n\nPozději, někdy kolem roku 2014, měl také vztah s pornohercem Nickem Capra.\n\nV červenci 2016 Lockhart zveřejnil záběry svého nového tetování – šipky okolo levého předloktí. Na podzim 2016, krátce po natáčení společné scény pro film studia Falcon \"About Last Night\", začal chodit s kolegou z branže JJ Knightem. Počátkem června 2017 dvojice oznámila své zasnoubení. V březnu 2018 však Lockhart ohlásil rozchod.\n\nPočátkem června 2019 na Twitteru informoval o svém novém tetování zamýšleném jako pocta jeho koni jménem Salvadora Dalí. Jednalo se o mořského koně na zadní straně jeho pravé paže. Ještě před koncem června pak publikoval fotografii dalšího tetování, tentokrát ve formě letícího ptáčka s nápisem „Love and Light“ („láska a světlo“) v levé žeberní oblasti poblíž srdce.\n\nV rozhovorech roku 2011 uváděl, že pracuje na sepsání svých memoárů s názvem \"Incorrigible\" (česky „nenapravitelný“). V srpnu 2014 však informoval, že se práce na nich (i na zamýšleném filmu podle nich) zdržela a projekt je stále ve vývoji.\n\nV rozhovoru pro magazín \"DNA\" roku 2017 Lockhart uvedl, že má diagnostikovanou maniodepresivitu, částečně z rodinných příčin, částečně jako posttraumatickou stresovou poruchu v důsledku smrti Briana Kocise a souvisejícího vyšetřování. O své bipolární poruše psal např. na Twitteru již v listopadu 2015.\n\nV letech 2003 až 2005 natočilo a vydalo studio Cobra Video čtyři filmy s Seanem Lockhartem, který v nich vystupoval pod pseudonymem Brent Corrigan. Sám Lockhart, citovaný magazínem \"Out\", uvádí, že křestní jméno svého alter ega převzal od kolegy z branže Brenta Everetta a příjmení našel v telefonním seznamu – znělo mu prý irsky či skotsky, což mu vzhledem k vlastnímu irskému původu připadlo vhodné.\n\nStudio Cobra Video, založené a vedené Bryanem Kocisem (pod pseudonymem Bryan Phillips), mezi lety 2001 a 2007 produkovalo nízkorozpočtové pornografické filmy se zaměřením na mladé představitele (tzv. \"twinks\" či \"barely legal\"). Brent se stal v roce 2004 jedním z jeho prominentních herců.\nDalší hvězdou studia se téměř současně stal i Brent Everett, který v té době už měl zkušenosti z jiné produkce a spolu s „jmenovcem“ natočil jednu ze scén filmu \"Schoolboy Crush\". V další, závěrečné scéně filmu s oběma účinkoval i Chase McKenzie a Brent Corrigan se zde objevil v pasivní roli dvojnásobně penetrovaného.\nTomu předcházel Brentův debutový film \"Every Poolboy's Dream\", v němž ztvárnil titulní roli a účinkoval ve třech scénách: spolu s Brendenem Michaelem při paralelním užití análních sexuálních pomůcek, s Jakem Landausem ve „flip-flop“ scéně a s oběma v sériově pasivní roli při sexu ve třech, vždy bez použití kondomu.\nNa jaře 2005 studio vydalo další film \"Bareboned Twinks\", jehož jedna scéna zachycovala Brenta opět v pasivní roli s Brentem Everettem.\nPoslední z čtveřice filmů představoval \"Casting Couch 4\", složený z devíti „castingových“ scén: jedné orální a osmi sólových autoerotických, včetně Brentovy.\n\nV září 2005 však Sean Lockhart oznámil FBI, že scény pro čtveřici filmů natočil ještě před dovršením 18 let, což je zákonná hranice pro účinkování v pornografii. Prostřednictvím právního zástupce požadoval stažení filmů z trhu. Majitel studia Bryan Kocis reagoval argumentem, že Lockhart před natáčením doložil falešný průkaz totožnosti dokladující zletilost a on že o jeho podzákonném věku neměl povědomí. Lockhart potvrdil, že průkaz byl falešný, že však o tom majitel věděl a že jemu to bylo vysvětleno jako běžná praxe. Jeho právník argumentoval tím, že kontrola průkazu totožnosti a důsledky z jejího neprovedení jsou zákonnou povinností a odpovědností producenta. Navíc uvedl, že Kocis s Lockhartem během spolupráce navázal sexuální vztah. A také že pro Kocise točili i další účinkující před dovršením zákonného věku. To Kocis označil za nepodložené. Začátkem roku 2006 podal na Lockharta žalobu pro porušení smlouvy, domáhal se náhrady škod ve výši 1 milionu dolarů a zároveň požadoval, aby Lockhart nadále neužíval „obchodní značku“ Brent Corrigan, kterou si Kocis mezitím nechal zaregistrovat.\n\nStudio spolu s distributorem stáhlo filmy z trhu. První dva zmizely zcela; \"Bareboned Twinks\" a \"Casting Couch 4\" byly později po vystřižení Brentových scén distribuovány znovu. Pod hlavičkou Cobra Video v následujícím roce vyšly ještě čtyři další filmy, které obsahovaly scény natočené s Brentem po dosažení zletilosti (a před jeho odchodem ze studia): Film \"Cream BBoys\", někdy označovaný také jako \"Cream Bareback Boys\", uváděl Brenta v závěrečné flip-flop „bareback“ scéně s Connorem Ashtonem. Poprvé ukázal Brentovo nové tetování – modrou pěticípou hvězdu na pravé hýždi.\nV následujícím filmu \"Naughty Boy's Toys\" s ním Cameron Lane sdílel oboustranné dildo. DVD obsahovalo také bonusovou sólovou scénu, v níž Brent experimentoval s vakuovou pumpou a dildem. Režisér ji pojal jako Brentovu fantazii o jeho předchozích zkušenostech s Brentem Everettem a prostříhal do ní některé záběry Brenta Everetta a Chase McKenzieho z kontroverzního filmu \"Schoolboy Crush\".\nV závěrečné scéně dalšího filmu \"Fuck Me Raw!\" (prezentovaného též jako \"Brent Corrigan's Fuck Me Raw!\") se Brent objevil v pasivní roli se Skylarem Clarkem.\nBrent figuroval také na obalu jako hlavní tvář filmu v poněkud obscénní pozici. Podobně byl v ponížené pozici vyobrazen i u filmu, který měl vyjít o měsíc později, v září 2006 pod názvem \"„Take It Like a Bitch Boy“\". V červnu následujícího roku se film objevil na trhu s méně vulgárním pojmenováním \"„Take It Like a Bad Boy“\", a to v distribuci společnosti AEBN provozující službu video on demand.\n\nStudio Cobra Video také počátkem roku 2006 spustilo webové stránky BrentCorriganXXX v reakci na to, že Lockhart s Royem už v listopadu 2005 založili vlastní stránky BrentCorriganOnline. Jejich provozování bylo také předmětem právních sporů o značku Brent Corrigan.\n\nBěhem podzimu 2006, kdy vyjednávání Lockharta s Kocisem pomalu spělo k dohodě, začal jednat o spolupráci pro natáčení mimo jiné s partnerskou dvojicí Harlow Cuadra a Joe Kerekes. Ta provozovala eskortní služby, natáčela i účinkovala v bareback videu, které publikovala na svých vojensky zaměřených stránkách BoyBatter. V lednu 2007 dospěli právní zástupci Lockharta a Kocise k završení mimosoudní dohody a mělo dojít k podpisu oběma stranami. 24. ledna byl ale Kocis ve svém domě zabit. 15. května byli Cuadra a Kerekes zatčeni policií a obviněni z vraždy. Podle policejní verze si slibovali od spolupráce s Lockhartem vyřešení své problematické finanční situace a od Kocisova úmrtí Lockhartovo vyvázání z jeho smluvních závazků.\nV prosinci 2008 se Kerekes před soudem přiznal k vraždě a byl odsouzen k doživotnímu vězení. Cuadra se nepřiznal, soud jej však v březnu 2009 uznal vinným, porota se jen neshodla na trestu smrti, a proto byl odsouzen rovněž k doživotnímu vězení.\nV roce 2012 byla vydána kniha pojednávající o celé kauze.\n\nV říjnu 2010 oznámila newyorská společnost EuroMedia Distribution, že získala výhradní distribuční práva na filmy studia Cobra Video, usiluje o oživení jeho značky a připravuje reedice filmů na DVD i k distribuci formou VOD. Hugo Harley uvedl, že také existuje určité množství dosud nepublikovaného materiálu.\nV roce 2011 takto vyšla dvě DVD s nahrávkami z roku 2005 – výběr Brentových scén z předchozích filmů \"Brent Corrigan: Beautiful Boy\" a soubor dosud nepublikovaných záběrů \"The Brent Corrigan Sex Tapes\". Obdobně byl roku 2012 vydán i dvoudiskový set \"Casting Couch Anthology\" se souborem castingových sólových scén studia; scény s Brentem však neobsahoval.\n\nBěhem probíhajících sporů s Bryanem Kocisem, v květnu 2006 Sean Lockhart účinkoval ve velkorozpočtovém dvoudílném videu jednoho z nejznámějších studií, Falcon Studios – \"The Velvet Mafia\". Scénář Austina Deedse vyprávěl příběh z prostředí gay pornografického průmyslu, v němž se dvě kalifornské mafiánské rodiny přetahovaly o mladíčka jménem Fox Ryder. Toho ztvárnil právě Lockhart. Magazín \"Out\" popisuje, že se studio Falcon rozhodlo neuvádět ho jako Brenta Corrigana kvůli právním pohrůžkám od Cobra Video. Fox Ryder vystupoval už v první sexuální scéně jako pornoherec natáčející video ze školního prostředí pro jednu z porno-mafiánských rodin, těsně před svým únosem druhou rodinou. Během scény si vyměnil aktivní i pasivní sexuální roli se svým „učitelem“ Tonym Avalonem, kterého hrál Erik Rhodes. Ve druhém dílu se – opět verzatilně – zapojil do sexu ve třech s Corym a Jordanem Starrovými, ztvárněnými Romanem Heartem a Chadem Huntem. Film si vysloužil 12 nominací na ceny GayVN Awards 2007\na zrovna tak tucet nominací na Grabby Awards 2007, z nichž celkem pět proměnil, mimo jiné za scénář a umělecké vedení.\n\nPozději se scény s Foxem Ryderem ze „Sametové mafie“ objevily také v řadě výběrových souborů studia Falcon: V roce 2008 to byly \"The Best of Erik Rhodes 1\" a \"The Best of Roman Heart 1\" v rámci edice Falcon Anthology Series. Scéna s Erikem Rhodesem se objevila o rok později na DVD \"Best of the 2000s, Volume 2\" v rámci Falcon Collection a v roce 2010 také v dvoudiskovém výběru \"Young Men of Falcon\" z edice Falcon Four Hours. Scéna s Chadem Huntem a Romanem Heartem byla v roce 2011 obsažena v souboru \"My Big Fucking Dick 3: Chad Hunt\".\n\nLockhart mezitím pokračoval v provozování webových stránek BrentCorriganOnline. Spravoval na nich osobní blog, jehož prostřednictvím komunikoval s fanoušky. Ten byl mimo jiné oceněn serverem Best Gay Blogs jako nejlepší osobní gay blog (Best Gay Personal Blog) roku 2006. V průběhu května 2006 publikoval Lockhart sloupek s vyprávěním svého příběhu a s fotogaleriemi i na stránkách JasonCurious.\nPřibližně ve stejné době začala být, v souvislosti se změnou designu, uváděna v zápatí jeho vlastních stránek společnost LSG Media.\nTa vznikla už v říjnu 2005 jako produkční společnost právě za účelem provozování webových stránek. Lockhart později v rozhovoru pro \"GayWired\" uvedl, že byl 30% podílníkem společnosti. Majoritním vlastníkem s 51% podílem byl Lee Bergeron a ředitelem Lockhartův tehdejší partner Grant Roy.\n\nO rok později, v říjnu 2006 byla na stránkách spuštěna vedle blogu i část s placeným přístupem, s nově pořízenými erotickými fotografiemi a videi Brenta Corrigana a dalších modelů.\nBrent se zde objevil v sólových scénách \"Cam Events 1 & 2\". V červenci 2006 natočil s Ashtonem Starem orální scénu \"Extra Cardio\" a s Joshem Vaughnem flip-flop scénu \"Soccer Boys\". Další flip-flop scénou byla \"Brad and Brent Sweet It Out\" s Bradem Davisem. V září 2006 následovaly dvě scény s Brentem v pasivní roli: \"Smoke Mirrors\" s Chrisem Bowenem a \"Third Time's a Charm\" s Jacobem. S modelem jménem Justice v září natočil castingovou scénu \"Casting Couch – Justice\" a ve scéně \"Double Penetration\" se oba spojili s Chrisem Bowenem k sexu ve třech. V této scéně se Brent zapojil nejdříve v aktivní roli s Justicem, včetně dvojité penetrace za pomoci Chrise, a následně v pasivní roli s Chrisem.\n\nV prvním pololetí 2007 však propukly spory uvnitř LSG Media. Lockhart v březnovém rozhovoru pro \"GayWired\" uvedl, že Bergeron nahradil Roye v pozici ředitele společnosti. Koncem června Lockhart napsal, že od začátku února nedostal za svou práci pro společnost zaplaceno, a ukončil svou činnost na stránkách BrentCorriganOnline.\nV červenci téhož roku spustil své nové vlastní stránky s osobním blogem BrentCorriganInc a záhy si za ně vysloužil ocenění Cybersocket v kategorii Nejlepší stránky pornohvězdy.\n\nPo vyvázání z předchozích smluvních závazků navázal Sean Paul Lockhart v roce 2007 spolupráci s producentem Dennisem Francisem Ashem vystupujícím pod jménem Dink Flamingo. Ten od roku 1998 provozoval vlastní produkční společnost a pornografické webové stránky s vojenskou tematikou Active Duty. V roce 2006 po skandálu s vojáky v aktivní službě natáčejícími pro jeho studio\npřestěhoval společnost z Fayetteville v Severní Karolíně do Pensacoly na Floridě a pak do San Diega. V roce 2007 vytvořil novou sesterskou značku \"Dirty Bird Pictures\" a najal režiséry Mikea Donnera a Jetta Blakka, aby pro ni natočili první snímky. Zároveň se rozhlížel po nových režisérských talentech, kterými se stali Barrett Long se svou společností \"Long Media\", Mason Wyler a také Brent Corrigan. Ten spolu s partnerem Grantem Royem založil téhož roku novou produkční společnost \"Prodigy Pictures\".\n\nV říjnu 2007 Brent natočil první scénu pro film \"The Porne Ultimatum\". Šlo o příběh inspirovaný mainstreamovou filmovou trilogií s Mattem Damonem v hlavní roli elitního tajného agenta Jasona Bournea, jejíž závěrečný díl \"The Bourne Ultimatum\" byl právě v roce 2007 uveden do kin. V pojetí Mikea Donnera, režiséra a scenáristy odvozeného „Porneova ultimáta“ šlo o postavu Chasona Pornea, ztvárněnou Kadenem Saylorem, známým dosud z Active Duty.\nBrent Corrigan ve filmu vystupoval coby student medicíny a agentův náhodný zachránce. V další roli se objevil krom jiných i Mason Wyler. Film šel do distribuce na jaře 2008 a téměř současně s ním i první Brentův režisérský počin: \"Brent Corrigan's Summit\". Brent ho natočil v lednu 2008 v hotelu u jezera Tahoe s dalšími devíti účinkujícími ve stylu reality show. Sám vystoupil jako průvodce jednotlivými scénami a také se dvou scén zúčastnil. Nejdříve pasivně s Masonem Wylerem v prostředí hotelové sauny a na závěr ve skupinové scéně s trojicí Adam Wells, Reese Reynolds a Jacob Powell. Jednalo se o první produkční počin studia Prodigy Pictures pod zastřešením Dinka Flaminga.\nNa přelomu února a března 2009 vyšel i „režisérský sestřih“ filmu s dvojnásobnou stopáží a bonusovým materiálem. Jednou z přidaných bonusových scén byl Brentův rozhovor s Masonem Wylerem, který přešel ve společné sexuální hrátky.\n\nDruhý snímek v koprodukci Prodigy Pictures s názvem \"Just the Sex\" byl složen ze scén natočených v březnu 2008, ale také v březnu a listopadu 2007. Ve třech z pěti scén Brent Corrigan i sám vystupoval, vždy v pasivní roli. V úvodní scéně s později mediálně známým „gayem za úplatu“ Kurtem Wildem, pro nějž to byl první výstup v aktivní roli. V dalších scénách se Brentovými aktivními partnery stali Ace Sinclair a Luke Hass. Film byl vydán na přelomu června a července 2008. Ze stejného produkčního období jako tento titul pochází i scény pro jeho následující díl, \"Just the Sex 2\". Brent se v něm objevil v úvodní flip-flop scéně se Stevem Oliverem a na závěr v aktivní roli s Turkem Melrosem. Tuto závěrečnou scénu pořídil v prostředí hotelového pokoje během své účasti na chicagském gay pride v květnu 2008. Film šel do distribuce na začátku ledna 2009.\n\nFilm \"The Porne Ultimatum\" byl nominován na ceny GayVN 2009 hned v osmi kategoriích, v žádné však nedosáhl prvenství. Zato \"Brent Corrigan's Summit\" získal cenu za nejlepší poloprofesionální film (ze tří nominací) a dvojice „all-sex“ filmů \"Just the Sex 1 & 2\" cenu za nejlepší „twink“ film (z pěti nominací). Sám Brent Corrigan získal mimo to cenu pro nejlepšího pasivního herce a neproměněnou nominaci v kategorii Účinkující roku. Druhý díl \"Just the Sex\" pak byl ohodnocen jako nejlepší „twink“ film i při udílení cen Grabby (ve stejné kategorii byl nominován také \"Summit\"). Při vyhlašování cen GayVN došlo k incidentu, kdy herec, režisér a konkurenční podnikatel Michael Lucas slovně konfrontoval Brenta Corrigana a porotce, kteří jej nominovali, a to v souvislosti s jeho předchozím nezletilým působením a dalším setrváním v branži.\n\nV průběhu roku 2008 točil Brent scény i pro další filmy. V dubnu to bylo natáčení v režii Dink Flaminga pro třetí díl minisérie \"Drafted\", který vyšel v květnu pod značkou Active Duty. Druhá scéna ve stylu „tag team“ tvořila celou polovinu filmu. Začala orálním sexem Brenta s Kadenem Saylorem, s nímž se setkal už v „Porneově ultimátu“, vedle samostatně orálně souložící trojice: King Cole, Chaz a Spencer. Cole se později přidal k Brentovi a Kadenovi a v závěru se celá pětice spojila, aby se Spencer a Cole vystřídali v aktivní roli s pasivním Brentem Corriganem.\nKoncem srpna Brent s režisérem Mikem Donnerem natočil scénu pro film \"The Porne Identity\", který navázal na předchozí příběh agenta Chasona Pornea. Toho opět ztvárnil Kaden Saylor. Brent se v roli jeho spřáteleného lékaře potkal ve scéně s Thomasem Jacksonem v roli úhlavního nepřítele Hardstonea, z jehož zajetí se vykoupil sexem, opět v pasivní roli.\nFilm šel do distribuce v červnu 2009.\n\nPo úspěchu \"Summitu\" Brent v říjnu 2008 natočil další vlastní film v podobném stylu reality-show. \"Brent Corrigan's Big Easy\" vznikl při týdenním natáčení v New Orleans s dalšími pěti účinkujícími. Režisér si opět zahrál i ve dvou scénách: V úvodní „flip-flop“ scéně mu byl partnerem Ryan Buckley a znovu i v závěrečné „tag-team“ scéně, kdy se k dvojici přidali ještě Aiden Tyler a Jake Green. I zde Brent vystoupil v aktivní a v závěru i pasivní roli. Film byl vydán v květnu 2009\na získal cenu GayVN 2010 v kategorii Nejlepší amatérský nebo poloprofesionální film. Sám Brent Corrigan byl oceněn hned ve dvou kategoriích: Nejlepší pasivní herec a Nejlepší webový účinkující.\nFilm byl také nominován spolu s dalšími 16 snímky v uživatelské kategorii Film roku Cybersocket Web Awards 2010, na cenu však nedosáhl.\n\nV prvním pololetí 2009 Brent natočil ještě další dva filmy v produkci svého studia Prodigy Pictures: v polovině března \"Working Hard\" a koncem června \"Heat\". Příběh prvního z nich se odvíjel v prostředí fiktivního pornografického studia. Brent se objevil nejdříve ve třetí scéně penetrovaný Hunterem a Randym – zprvu jednotlivě a pak i oběma současně. V následující „tag-team“ scéně mu sekundovali Ryan Buckley, Jake Green a Andy Banks – nejdříve Ryan v orálním styku, poté Andy penetrován Brentem a pak znovu Ryan penetrující Brenta. V závěrečné scéně se Brent opět verzatilně setkal s Andym Banksem. Celý film také uváděl a mezi jednotlivými scénami komentoval jako postupně se odhalující průvodce.\n\"Brent Corrigan's Heat\" se stal posledním v řadě filmů pořízených v produkci Prodigy Pictures a pod zastřešením studia Dirty Bird. Brent jej natočil se čtyřmi dalšími účinkujícími v kalifornském Palm Springs. První scéna byla uvozena Brentovou instruktáží dvojice nováčků; Richie Rau a Jesse Jordan se s ním pak vystřídali v pasivních rolích. Ve třetí scéně se Brent znovu v aktivní roli vrátil s pasivním Jesse Jordanem. DVD s filmem \"Brent Corrigan's Working Hard\" vyšlo v lednu 2010 a \"Brent Corrigan’s Heat\" koncem dubna téhož roku.\n\nKoncem března 2010 na DVD – a po třech měsících i na blu-ray – vyšla sexuální komedie \"Getting Levi's Johnson\" z produkce studia Jet Set Men.\nŠlo o parodickou reakci na některé tehdejší aktuální události s politickým kontextem.\nRežisér a šéfproducent studia Chris Steele obsadil Brenta Corrigana do role asistenta. Ten se ve třetí scéně potká s titulním hrdinou Levim – v podání Caseyho Monroea – při focení v redakci magazínu Vanity Flair. Jejich balkonová pauza po focení ovšem skončí sexem, s Brentem v pasivní roli.\n\nParodický snímek vzbudil pozornost hodnotitelů Grabby Awards 2011 a odnesl si hned tři ceny: Nejlepší scénář, Umělecké vedení a Nejlepší komediální film. Řadu dalších nominací neproměnil, včetně kategorií Nejlepší film, Nejlepší režie a Nejlepší kamera. S celkovými 16 nominacemi se stal „nejnominovanějším“ filmem roku. Brent Corrigan získal nominaci za Nejlepší párovou scénu (s Caseym Monroem) a Nejlepšího herce ve vedlejší roli. Navíc bez přímé souvislosti s filmem ještě další dvě nominace, v kategoriích Nejžhavější pasivní herec a Nejlepší blog pornohvězdy.\n\nBrentova scéna z filmu se objevila i na výběrovém DVD \"Buttfucked\", které studio vydalo v roce 2012, s Brentem na obalu.\n\n31. července 2009 Brent na svém blogu popsal pocit, že je jeho život na rozcestí. Psal o rozdílných představách svých a svého tehdy už jen obchodního partnera Granta Roye o dalším směřování společného podnikání. Uvažoval o třetí verzi svých webových stránek. Zmínil také, že jej současná ekonomická situace a stav trhu nabádá porozhlédnout se po seberealizaci mimo svět pornografie.\n18. srpna byla zaregistrována internetová doména thenewbrentcorrigan.com a téhož dne Brent napsal na svém blogu příspěvek, v němž popsal podrobněji fungování své firmy, finanční situaci a své současné zklamání.\n\nPoslední Brentův příspěvek v blogu BrentCorriganInc pochází z 3. listopadu 2009 a popisuje helloweenskou party a jeho dosažení věku 23 let.\nNa začátku roku 2010 došlo ke spuštění nových stránek TheNewBrentCorrigan s blogem, diskusním fórem a placenou sekcí s fotogaleriemi a videi.\nStránky posléze získaly ocenění laické veřejnosti Cybersocket Web Awards 2011 v kategorii nových stránek.\n\nKoncem dubna 2010 vzbudila pozornost a kontroverze instruktážní videa, která Brent natočil pro washingtonskou organizaci DC Fuk !t. Organizace se zabývala prevencí pohlavně přenosných chorob a Brenta si pro videa o správném použití kondomu a sexuálním zdraví vybrala podle vlastního vyjádření proto, že sice dříve točil filmy bez použití kondomu, ale poučil se, veřejně se omluvil a přešel k natáčení s kondomem.\n\nKoncem roku 2010 společnost Fleshlight oznámila, že byl Brent Corrigan ve veřejné soutěži vybrán jako vzor pro výrobu masturbačních pomůcek Fleshjack v podobě replik jeho úst, penisu a anu. Dalšími vybranými byli Brent Everett a Pierre Fitch.\n\nStudio Jet Set Man v jedné ze svých zpráv (z května 2011) uvedlo, že Corrigan od své role ve filmu \"Getting Levi's Johnson\" dosud v jiném gay pornu neúčinkoval a věnoval se natáčení mainstreamových nezávislých filmů.\n\nV roce 2012 se Lockhart stal jednou z tváří komerčních reklamních kampaní značky Andrew Christian. Módní návrhář Andrew Christian je tvůrce značkového pánského oblečení a zejména spodního prádla, který cílí na gay klientelu. V jeho propagačních spotech vystupovaly i další známé tváře z oblasti gay porna, např. Nicco Sky, Cameron Marshall, Rod Daily, Cameron Marshall, Tate Ryder, Dean Monroe, Johnny Rapid, ale také tanečníci a modelové Quinn Jaxon (Kurt Madison), Jason Medina, Steven Dehler a další.\n\nV květnu 2013 byl Brent Corrigan uveden na Zeď slávy Grabby Awards.\n\nI nadále příležitostně účinkoval na různých akcích gay komunity přímo či volněji spojovaných s pornografií a erotickým průmyslem. V lednu 2014 např. vystupoval na party HustlaBall v Las Vegas. V květnu 2014 nafotil s fotografem Stuartem Sandfordem sérii šesti aktů pro neziskovou nadaci Tom of Finland Foundation. A v červnu na svém blogu oznámil úmysl věnovat se i eskortu. Podle pozdějšího vyjádření však této činnosti poměrně záhy zanechal.\n\nUž v únoru 2014 na svém videoblogu oficiálně ohlásil návrat do pornografické branže, když si předtím zřídil účet na videochatu Cam4 a realizoval tam několik vystoupení. V pozdějším rozhovoru pro \"Banana Guide\" v září 2014 uvedl, že jak předchozí rozhodnutí odejít z pornografické branže, tak rozhodnutí o návratu do ní, nebylo jednoduché. Uvedl, že už je otráven neustálým omlouváním a překrucováním své minulosti, aby vyhověl „mainstreamovému“ světu. Zároveň dodal, že důvodem k návratu nejsou finanční obtíže, neboť podíly z prodeje sexuálních hraček Fleshjack ho dostatečně uživily.\n\nV březnu 2014 ohlásil návrat k pornografii po čtyřleté odmlce i 40letý herec a producent Nick Capra, s nímž Brent v létě začal natáčet nové scény. Absolvoval s ním několik představení jak před kamerou (na videochatu Real Boys Online na přelomu května a června), tak i naživo (na newyorské party HustlaBall v říjnu 2014). Setkali se také při červnovém natáčení v Nové Anglii, ne však ve společné scéně.\n\nČerstvě založené studio Icon Male z natáčení vytěžilo dva filmy, oba pod vedením kmenové režisérky studia Nicy Noellové. První z nich, \"Gay Massage House\" vyšel na DVD v listopadu 2014. V úvodní scéně filmu představoval Corrigan hráče amerického fotbalu tajně toužícího po mužském doteku, jehož se mu dostane od maséra Adama Russoa. Druhý snímek \"Fathers & Sons\" byl vydán na DVD počátkem prosince 2014. Brent Corrigan zde hrál Daniela a Nick Capra jeho otce Douglase. Zatímco Daniel si při oslavě svých narozenin prožil románek s otcovým kamarádem Scottem (v podání Roba Yaegera), Douglas našel zalíbení ve Scottově synovi Noahovi (Alex Greene). Druhou dvojici ráno nachytá Douglasova žena a všichni čtyři se domluví, že to musí přestat. Když se však objeví Danielův kamarád Justin, otec se neudrží, Noah je toho svědkem a zhrzeně svede Daniela. Ve čtvrté, závěrečné scéně tak účinkuje Corrigan s Alexem Greenem.\n\nDne 6. srpna 2014 společnost Falcon na svém firemním blogu oznámila, že se 27letý Brent Corrigan opět po letech naplno vrátil k natáčení a uzavřel se studiem dlouhodobou exkluzivní smlouvu. Společnost také ohlásila na 20. srpna chystané natáčení prvních dvou scén s Brianem Bondsem a Seanem Zevranem, které v rámci nové řady Falcon Edge zveřejnila online 19. září, resp. 3. října téhož roku. Bylo to poprvé v historii firmy, kdy scény určené pro DVD nabídla ještě před vydáním ke stažení online. Ředitel Chris Ward uvedl, že tím vychází vstříc „obrovským očekáváním a poptávce fanoušků ve spojitosti s Brentovým návratem ke gay pornu“. Před koncem října 2014 vyšel film s oběma scénami na DVD pod názvem \"Jacked\", jako pátý titul z edice Falcon Edge. Snímek režíroval Nick Foxx a Brent Corrigan byl vyobrazen jako hlavní hvězda i na obálce.\n\nV prosinci vydalo studio Raging Stallion v edici Monster Bang film s názvem \"America's Finest\", v režii Nicka Foxxe a Trentona Ducatiho, pro něhož to byl režijní debut. Brent Corrigan účinkoval v pasivní roli hned v úvodní scéně s Andrewem Starkem. Několik dnů předtím společnost Falcon informovala prostřednictvím sociálních sítí o natáčení další Brentovy scény s Theem Fordem v režii Bruna Bonda. Před koncem roku ohlásila jeho účast na dvojdílném snímku \"Poolside\", natáčeném režisérem Brunem Bondem už v říjnu v Las Vegas a připravovaném k vydání na začátek roku 2015. Dne 9. ledna zveřejnila první scénu z filmu, v níž se Corrigan vystřídal v aktivní i pasivní roli s Dariem Ferdynandem, a to v souladu s názvem ve venkovním prostředí u bazénu.\n\nSpolečnost ve zpětném hodnocení roku 2014 uvedla, že se návrat Brenta Corrigana po čtyřleté odmlce stal jednou z jejích největších novinek uplynulého roku.\n\nVýše zmíněnou scénu s Theem Fordem společnost zpřístupnila online 3. dubna 2015 jako první scénu ze současně vydávaného DVD \"Moving Up\". Již 9. dubna poskytla zákulisní informace z dalšího Corriganova natáčení, a to společně s Pierrem Fitchem v režii Nicka Foxxe pro edici Falcon Edge. Mezitím studio NakedSword začalo od 8. dubna uveřejňovat v edici NakedSword Originals jednotlivé scény ze své nové série \"Vegas Hustle\". Byly natočeny v polovině ledna u příležitosti druhého ročníku party Hustlaball v Las Vegas, a to v režii Mr. Pam a ve spolupráci s některými uživateli serveru Rentboy. Jako druhá přišla po několika dnech na řadu scéna nazvaná Star Struck, v níž Brent Corrigan účinkoval s klubovým tanečníkem a pornohercem Chrisem Harderem.\n\nPo více než roční odmlce Corrigan počátkem srpna 2016 ohlásil na svém twitterovém účtu nové natáčení pro studio Falcon. Šlo o film \"Deep Release\", který režíroval Tony Dimarco a společnost jej vydala 28. října téhož roku. Brent se objevil na obalu jako hlavní tvář filmu a účinkoval i v úvodní scéně spolu s Jasonem Maddoxem. Ve stejné době jako \"Deep Release\" točil s JJ Knightem a režisérem Dimarcem také snímek nazvaný \"About Last Night\". Počátkem října pak s Topherem Dimaggiem \"Into The Blue\". Dne 23. listopadu společnost Falcon vydala film \"About Last Night\" na DVD i online. Corrigan v něm účinkuje jako nejlepší kamarád oslavence (JJ Knight), který s ním absolvuje bouřlivou noc v party autobuse a klubu v Las Vegas. Je mu věnována čtvrtá, závěrečná scéna, v níž je v pasivní pozici s JJ Knightem, když jej navštíví ráno po oslavě. Dne 7. prosince Corrigan na svém Twitteru informoval o dalším natáčení pro Falcon v Las Vegas.\n\nDne 13. ledna 2017 studio Falcon vydalo film s cyklistickou tematikou \"Urban Spokes\", kterým režisér Tony Dimarco navázal na dřívější sérii \"Spokes\" z 80. a nultých let. Ve druhé scéně snímku natáčeného nejpozději v říjnu předchozího roku účinkuje Brent Corrigan jako slavný vývojář aplikací, jehož kurýr Griffin Barrows je zároveň jeho obdivovatelem, což je ochoten mu dokázat přesedláním ze svého kola. Corrigan v tomto období také účinkoval při různých příležitostech spjatých s gay erotickým průmyslem, např. v polovině ledna 2017 opět na HustlaBall v Las Vegas. Objevil se také např. na titulní straně lednového čísla německého měsíčníku Boner. V první půli února 2017 společnost Falcon vydala další film, a to \"Into the Blue\" režiséra Tonyho Dimarca. Ve snímku z prostředí kolem venkovního bazénu, který se natáčel už v říjnu předchozího roku, účinkoval Corrigan s Topherem Dimaggiem ve čtvrté scéně a figuroval i na obalu spolu s Ryanem Rosem.\n\nJeště předtím, 1. února 2017, ovšem začal pod značkou NakedSword Originals po jednotlivých scénách vycházet film \"Ultra Fan\", v němž Corrigan nejen účinkoval, ale také jej napsal a režíroval, spolu s D.P. Wellesem. Pornografický thriller natáčený první listopadový týden 2016 v Las Vegas byl jeho režijním debutem pro velké studio. Corrigan představoval sám sebe, tedy pornohvězdu vysílající na živém videochatu, kterou v úvodní scéně „Extra Sausage“ tajemná žena z telefonu vydíráním přinutí ke zvláštní show s poslíčkem rozvážkové služby (Calvin Banks). Sean Duran se mezitím vloupá do domu Brentova asistenta Jacka Huntera a zajme ho. Ve třetí scéně je pak opět Brent nucen k show, tentokrát se dvěma svými fanoušky. A film završí poslední scénou se svým asistentem, jehož se mu podařilo osvobodit. V březnu Corrigan spolu s JJ Knightem vyrazil u příležitosti Mardi Gras na propagační tour ke svému filmu do Austrálie.\n\nMezitím byly v postprodukci další filmy studia Falcon. V první polovině března vyšel snímek režiséra Tonyho Dimarca \"Hook'd\", zaměřený na příběhy jednorázového seznamování prostřednictvím mobilních aplikací. Hned v první scéně účinkuje JJ Knight s Alexem Grayem, zatímco v následující Brent „sbalí“ pasivního Iana Greenea. Film se natáčel už v první polovině prosince 2016. Týž režisér, Tony Dimarco, pořídil v lednu 2017 záběry i pro další titul studia Falcon, \"Property Lovers\", který vyšel v první polovině dubna téhož roku. Film se uzavírá scénou, v níž si Brent spokojeně prohlíží svůj nově přestavěný a vybavený byt a venku u bazénu najde zahradníka. Toho ztvárnil nováček u Falconu Alessandro Haddad, a když si oba vymění víc než jen telefonní číslo, scéna končí příchodem Brentova partnera JJ Knighta (s ním tvoří onu titulní dvojici „Property Lovers“).\n\nNa 5. května 2017 společnost Falcon ohlásila uvedení svého „blockbusteru“ \"\" v režii Chi Chi LaRue, který měl navázat na někdejší snímek \"Heaven to Hell\" z roku 2004. Hlavní postavu Ďábla v něm i po letech ztvárnil opět Dean Monroe, mafiánského Lorda si zahrál Andrew Stark a Brent Corrigan získal roli „Štístka“ (Lucky) – tanečníka u tyče v nočním klubu. Postupně online uveřejňované scény z filmu byly završeny 1. června finální šestou scénou Brenta Corrigana se Skyyem Knoxem. Film získal několik nominací na GayVN Awards, na XBIZ Awards v kategorii nejlepšího gay filmu a celkem 10 nominací na Grabby Awards. Před koncem května také vyšlo výběrové DVD \"A-Team All-Stars: Brent Corrigan\" představující šestici Corriganových scén ze snímků studia Falcon vydaných v letech 2014 a 2015.\n\nV dubnu 2017 se Corrigan v Texasu účastnil natáčení filmu z motokrosového prostředí \"MXXX\". Režisérka Mr. Pam jej připravovala pro značku NakedSword Originals, která začala jednotlivé scény publikovat od 21. června téhož roku, včetně speciálního videa z natáčení. Před koncem června vyšel film na DVD. Brent v něm hrál bratrance hlavní postavy Toma Faulka, který vede nezřízený život v motorkářském gangu na farmě svého strýce (JJ Knight). Účinkoval především v poslední ze čtyř scén, zveřejněné online 12. července 2017, a to „flip-flop“ s JJ Knightem. Film byl nominován v několika kategoriích na Grabby Awards 2018, včetně scénáře, kamery a uměleckého vedení, a také na nejlepší gay film XBIZ Awards.\n\nMezitím Brent Corrigan v červnu 2017 vyhrál v divácké anketě prvního ročníku Str8UpGayPorn Awards a v srpnu i září pokračoval v natáčení dalších filmů. Jedním z těchto pořizovaných snímků byl \"Love & Lust in New Orleans\" ve společné režii Tonyho Dimarca a Chi Chi LaRue, který byl vydán 10. listopadu téhož roku. Jde o bezpříběhový sled scén z neworleanského prostředí a Brent účinkuje v poslední z šestice scén, a to v pasivní roli s Kurtisem Wolfem. I tento film získal několik nominací Grabby Awards 2018, např. pro nejlepší „all-sex“ film i režii. Druhým ze snímků natáčených na sklonku léta byl \"Hidden Palms\" v režii Tonyho Dimarco, ze žánru „poolside“. Studio jej začalo postupně publikovat online od 8. prosince 2017, kdy zveřejnilo úvodní flip-flop scénu, v níž účinkoval právě Brent s Romanem Toddem u zahradního bazénu. Současně film vyšel i na DVD. Vysloužil si několik nominací na Grabby Awards, nominována byla i Corriganova a Toddova scéna v kategorii nejlepšího rimmingu.\n\nMezitím u příležitosti svých 31. narozenin o Halloweenu 31. října 2017 Brent uspořádal živou show na videochatovacím serveru Chaturbate spolu se svým tehdejším partnerem JJ Knightem a kolegou Pierecem Parisem. V polovině prosince 2017 pak ve společné show Brent a JJ oznámili záměr založi své vlastní pornografické studio. Avizovali zároveň brzké natáčení v Palm Springs. V prvních měsících roku 2018 ohlásili i název studia \"BC Homestead\", řešili však ještě provozní otázky. Namísto skutečného rozjezdu studia ovšem v polovině března došlo k jejich rozchodu a projekt studia \"de facto\" skončil.\n\nDosud byly publikovány tyto pornografické filmy s Brentem Corriganem, resp. Foxem Ryderem:\n\n\nV roce 2007 dostal Sean Lockhart dvě herecké příležitosti nepornografického charakteru. První byla malá role Skippyho v nezávislém krátkém filmu \"Tell Me\". Šlo o dvacetiminutový horor v režii Jodyho Wheelera, v němž se spolu s ním objevili Chase Masters a Beau Puckett. Příběh začíná Skippyho pobídkou „Tell me a story!“ („Povídej!“) a dál už se odvíjí vyprávěním o dvojici milenců.\n\nDruhou příležitostí byla role v pilotním dílu televizního rockového muzikálu \"Didn’t This Used To Be Fun\". Muzikál vytvořil Eric Svejcar na základě své show \"Prince Hal\", k jeho vysílání však nedošlo.\n\nPrvním dílčím úspěchem v mainstreamových celovečerních filmech byla role v komedii \"\" (v originále \"Another Gay Sequel\"). Hrál zde „mořského víla“ Stana, který byl objektem zájmu jednoho z hlavních hrdinů, zženštilého gaye Nica (Jonah Blechman). Ve filmu měla své cameo i řada amerických gay ikon jako Ru Paul, Perez Hilton a další. Získal nominaci na GayVN Awards v kategorii Nejlepší alternativní film. V Česku vyšel na levném DVD v březnu 2009 a znovu v červnu 2011 v dvoudiskovém vydání s prvním dílem \"Another Gay Movie\".\n\nDrobnou němou roli Lockhart získal i v oskarovém snímku \"Milk\" režiséra Guse Van Santa. On sám si však na svém blogu i v rozhovoru pro magazín Queerty posteskl, že ve výsledném filmu byla oproti jeho očekáváním méně výrazná. Objevil se asi v 75. minutě filmu jako součást rozrůstajícího se telefonického „stromu“ gayů, kteří se svolávali k veřejnému protestu v ulicích Castra. Milk byl od 12. února 2009 uveden i v české kinodistribuci a 17. září téhož roku vydán na DVD v edici FilmX.\n\nDalší vedlejší postavu ztvárnil v muzikálové komedii \"The Big Gay Musical\". Zde hrál prostituta, jehož služby si jeden z hlavních hrdinů, muzikálový herec Paul (Daniel Robinson) objedná na internetu, ale místo sexu si s ním chce jen povídat a ležet v objetí.\n\nMezitím hrál v krátkých filmech. V roce 2008 to byl další nezávislý béčkový hororový snímek \"In the Closet\" režiséra a scenáristy Jodyho Wheelera, v němž mu byl hereckým partnerem J.T. Tepnapa v roli Griffina. Lockhart je v titulcích patnáctiminutového filmu uveden pod svým pseudonymem Brent Corrigan v roli mladíka jménem Press. Griffin přichází k němu domů s očekáváním sexu na jednu noc. Před odchodem se však stane obětí hladové skříně. Film měl premiéru 10. července 2008 na festivalu Outfest. Londýnská společnost Peccadillo Pictures jej pak zahrnula do souboru sedmi krátkých gay filmů, který vydala v prosinci 2009 pod názvem \"Boys on Film 3: American Boy\".\n\nKoncem roku 2009 v rozhovoru s Boydem van Hoeijem pro německý magazín Männer uvedl: „Ještě jsem ale svět pornografie úplně neopustil. Ani si nemyslím, že bych najednou řekl 'Končím'. Nejdřív musím dokončit svůj plán: ztvořit úplně nový žánr. Mé představě se už docela blíží filmy jako \"Shortbus\" nebo \"Caligula\". To jsou filmy, v nichž je milování nebo sex ve službách mezilidských vztahů. Jsem přesvědčený, že poptávka po takových filmech tu je – i když to v současném ekonomickém klimatu mají těžké.“\n\nS Jodym Wheelerem i J.T. Tepnapou pak spolupracoval ještě na dalším filmu \"Judas Kiss\". Wheeler zde figuroval jako koproducent, zatímco Tepnapa se ujal režie a podílel se na scénáři s Carlosem Pedrazou. Šlo o Lockhartovu první velkou roli v celovečerním filmu. V rozhovoru pro magazín Queerty uvedl: „Ostatně nejsem úplně špatný ani oblečený. Jen jsem potřeboval tuhle první šanci.“ V mysteriózním dramatu hrál 21letého filmařského studenta Chrise, který je předmětem milostného zájmu mladšího spolužáka Dannyho (toho ztvárnil Richard Harmon). Danny je hlavním hrdinou filmu a díky záhadné časové smyčce se potkává se sebou samým ve starší verzi (Charlie David). Další postavou je Shane (Timo Descamps), sebevědomý student hudby s bohatými rodiči, který o Dannyho také usiluje. Lockhart byl v souvislosti se svým účinkováním oceněn na filadelfském festivalu QFest cenou Rising Star. Na podzim 2011 film vydala na DVD společnost Wolfe Video.\n\nJiným celovečerním filmem z roku 2011 byla nízkorozpočtová hororová komedie \"Sister Mary\". Šlo o příběh homofobního detektiva Marka Rimy, který je nucen spolupracovat s okázale zženštilým gay kolegou Chrisem Riantem při pátrání po řádové sestře Mary, vraždící členy chlapecké skupiny „The Ex-Choir Boys“. Film natáčel podle vlastního scénáře režisér Scott Grenke v Chicagu už na podzim 2008 a na jaře 2009. Lockhart ztvárnil roli Chada, který se přišel do kostela vyzpovídat ze své posedlosti promiskuitním sexem a je vyslechnut detektivem Riantem. Jak napsal na svém blogu Riantův představitel Shawn Quinlan, autor připsal jeho scénu do scénáře na poslední chvíli. Premiérově byl snímek uveden do kin až 16. července 2011 v St. Charles. Dne 24. ledna 2012 byl vydán na DVD. Ačkoli byl 2. června 2012 uveden a ohodnocen zvláštním uznáním na chicagském festivalu Laugh or Die Comedy Fest, magazín Queerty jej zhodnotil takto: „Řekněme jen, že to není žádný uchazeč o Oscary.“\n\nNásledovaly další kratší snímky. \"I Was A Teenage Werebear\" je muzikálová parodie na filmy o krizi dospívání, „plážové“ romantické filmy a horory, kterou natočil jeden z mála otevřeně homosexuálních hororových režisérů Tim Sullivan. Sám autor o snímku mluvil jako o parodii na \"Rebela bez příčiny\", \"Pomádu\" a \"Stmívání\". Název odkazuje ke klasickým mládežnickým hororům z druhé poloviny 50. let \"I Was A Teenage Werewolf\" a \"I Was a Teenage Frankenstein\". Snímek, dějově zasazený do roku 1962, vypráví o krizi identity středoškolského studenta, kterého kousne kožeňácký „werebear“. Werebear je jakousi medvědí verzí vlkodlaka. V gay slangu navíc odkazuje na tzv. „medvědy“ coby archetyp chlupatých statných vousáčů. A právě v takové se postavy filmu ve chvílích vzrušení proměňují. Sean Paul Lockhart – uváděný poprvé svým občanským jménem i v titulcích filmu – ztvárnil hlavní postavu a nazpíval tři písně: „Purge“, „Room for All“ a spolu s Gabby Westovou úvodní „Don't Look Away“. Ty pak vyšly i na soundtrackovém CD.\n\n\"I Was A Teenage Werebear\" byl do kin uveden v létě 2011 jako součást celovečerní béčkové hororové antologie \"Chillerama\", která obsahovala další tři příběhy. Jeden z nich, \"Zom-B-Movie\", se odehrával v autokině, a tak v sobě propojil ostatní tři části. Zbylé dva pojednávaly o přerostlé spermii ohrožující New York (\"Wadzilla\") a o Hitlerově snaze ztvořit smrtící zbraň (\"The Diary of Anne Frankenstein\"). Werebear byl v antologii jediný s gay tematikou. Ještě před koncem roku vyšla filmová kompilace na DVD. Koncem léta 2012 vydal autor Tim Sullivan svou část filmu na samostatném DVD v prodloužené 30minutové verzi s podtitulem „Uncut & Hairy Ultimate Edition“.\n\nJ. C. Adams označil Lockhartovo účinkování ve filmech Judas Kiss a I Was a Teenage Werebear za jeden z větších pornohereckých „ataků“ do mainstreamových médií. Lee Stranahan však uvedl, že to nebylo jednoduché, neboť obsazování herců z pornografie do mainstreamových filmů je stále kontroverzní. Podle Stranahana odmítnutí v souvislosti s předchozí kariérou zažil Lockhart opakovaně, což sám potvrdil např. v rozhovoru pro magazín Xtra! Stranahan dodal, že by to pro něj mohlo být jednodušší, kdyby byl připraven se kát a omluvit za své působení v pornografii, on se však za svou sexualitu nestydí. Lockhart na svém blogu komentoval uvedení občanského jména v titulcích tak, že „toto rozhodnutí už bylo dlouho na spadnutí. Nešlo o to, jestli přijde, ale kdy. I když se svou pornokariéru nesnažím před nikým zatajovat, má práce v mainstreamové kinematografii od ní vyžaduje značný odstup.“ Pro Advocate uvedl, že jeho pornografická kariéra je už z velké části u konce, avšak nehodlá dělat žádná oficiální prohlášení. Uvedl také, že má pochopení pro ty tvůrce, kteří chtějí hodnotu jeho značky Brent Corrigan využít k propagaci, ohradil se však proti jeho využití jen pro efekt, jak se stalo u \"Sister Mary\".\n\nOnline magazín \"Queerty\" koncem roku 2012 informoval hned o čtyřech Lockhartových filmových projektech, které měly následovat: hororová komedie \"Kissing Darkness\", mysteriózní \"The Dark Place\", kompilace krátkých filmů \"Welcome to New York\" a thriller \"Truth\", financovaný pomocí crowdfundingu.\n\nVznik filmu \"Truth\", na němž se Lockhart podílel i jako koproducent, popsal v té době podrobně na svých webových stránkách: Oslovil ho autor scénáře, režisér a představitel jedné ze dvou hlavních postav Rob Moretti, aby ztvárnil druhého z ústřední dvojice, 20letého Caleba. V srpnu a září 2012 probíhal crowdfunding a v listopadu samotné natáčení. Ještě řadu měsíců však trvala postprodukční fáze spolu s dalším fundraisingem a film byl poprvé uveden 12. července 2013 na QFestu ve Filadelfii. Následovaly např. říjnový FilmOut v San Diegu či listopadový Reeling Film Festival v Chicagu. V polovině ledna 2014 byl snímek uveden i do běžné americké kinodistribuce, koncem března téhož roku šel do online distribuce jako video na vyžádání a počátkem května vyšel na DVD.\n\nLockhart mezitím nezahálel. V březnu 2013 na svém blogu oznámil, že se chystá k natáčení dalších dvou filmů. \"Triple Crossed\" měl být jeho mainstreamovým režijním debutem (i když pornografické filmy už režíroval). Podle vlastního vyjádření mělo jít o malý jednoduchý film s rozpočtem menším než řada pornografických filmů, jejichž natáčení se v minulosti účastnil. Druhým snímkem měl být zmíněný \"The Dark Place\" v produkci společnosti Blue Seraph Productions, s níž před dvěma lety natočil \"Judas Kiss\".\n\nNízkorozpočtový film \"Triple Crossed\" se natáčel v dubnu 2013 asi dva týdny, těsně před \"The Dark Place\". Náročnost natáčení v omezených podmínkách a z pohledu současně režiséra i herce Lockhart později rovněž popsal na svých webových stránkách. Výsledný film nešel do kin, ale rovnou na DVD, jež v listopadu vydala společnost TLA Releasing. Šlo o thriller vyprávějící příběh Chrise Jensena, válečného veterána, který z nouze vezme zakázku na vraždu Andrewa Warnera. Ve svém terči, jehož hraje Lockhart, však nachází zalíbení a děj se vyvine jiným směrem.\n\nNatáčení filmu \"The Dark Place\" probíhalo pod vedením režiséra Jodyho Wheelera u Portlandu po dobu 21 dní, od 19. dubna do 11. května 2013. V listopadu téhož roku produkce oznámila, že distribuční práva k filmu koupila společnost Shoreline Entertainment a na začátku roku 2014 oznámila prodej práv k distribuci na německojazyčném trhu. Dne 14. června 2014 byl film poprvé uveden v kině, a to na baltimorském festivalu B'More QFest. Šlo o thrillerový příběh Keegana Darka (Blaise Embry), který se vrací ke své dříve opuštěné matce a s překvapením nachází i nového nevlastního otce a bratra. Situace se dál zkomplikuje, když matka upadá do komatu a z Keegana se náhle stává podezřelý pachatel. Lockhart ve snímku ztvárnil 23letého Jakea Bishopa, Keeganova nevraživého nevlastního bratra.\n\n\n\n"}
{"id": "852565", "url": "https://cs.wikipedia.org/wiki?curid=852565", "title": "Doložka nejvyšších výhod", "text": "Doložka nejvyšších výhod\n\nDoložka nejvyšších výhod může být obsažena v mezinárodní smlouvě, jde o ustanovení, kterým si smluvní strany dohodnou, že se na ně budou automaticky vztahovat veškeré výhody, které druhá smluvní strana poskytla nebo v budoucnu poskytne kterékoli třetí straně. Doložka nejvyšších výhod se uplatňuje zejména u smluv regulujících cizinecký režim, kromě toho je v nepodmíněné formě obsažena v čl. I Všeobecné dohody o clech a obchodu (GATT).\n"}
{"id": "852566", "url": "https://cs.wikipedia.org/wiki?curid=852566", "title": "Jean Françaix", "text": "Jean Françaix\n\nJean Françaix (23. květen 1912 – 25. září 1997) byl francouzský hudební skladatel a klavírista.\n\nFrancouzský skladatel a klavírista Jean René Désiré Françaix se narodil 23. května, 1912, v Le Mans ve Francii do hudební rodiny. Jeho hudební nadání od raného dětství podporoval otec Alfred, skladatel, klavírista, hudební vědec a ředitel Le Mans Conservatoire a maminka Jeanne, zpěvačka a zakladatelka renomovaného sboru.\n\nRoku 1922, v deseti letech, napsal mladý skladatel svou první skladbu „\"Pour Jacqueline\"“, která byla o dva roky později vydána nakladatelstvím Editions Sénart. Studoval na Conservatoire of Le Mans a na doporučení skladatele Maurice Ravela (1875 – 1937) pokračoval ve studiích na Paris Conservatoire, skladbu pod vedením skladatelky a dirigentky Nadii Boulanger (1887 – 1979) a klavír ve třídě skladatele a klavíristy Isodora Philippa (1863 – 1958). V roce 1930 vyhrál Premier Prix in Piano na Paris Conservatoire.\n\nPrvní úspěch přišel roku 1932 provedením skladby Huit Bagatelles pro klavír a smyčcový kvartet na ISCM festivalu ve Vídni a roku 1936 premiérou Concertina pro klavír a orchestr na festivalu komorní hudby v Baden-Baden. Přes blízký kontakt s Francisem Poulencem a Pařížskou šestkou, se Jean Françaix nikdy necítil vázán k žádné konkrétní hudební ideologii. Pařížská šestka byla skupina šesti francouzských skladatelů, kterými byli Georges Auric (1899 – 1983), Louis Durey (1888 – 1979), Arthur Honegger (1892 – 1955), Darius Milhaud (1892 – 1974), Francis Poulenc (1899 – 1963) a Germaine Tailleferre (1892 – 1983).\n\nBěhem následujících let rozšířil své dílo o různé skladby širokého spektra žánrů včetně oper, baletů, orchestrálních děl a také sólových koncertů, filmové hudby a vokální tvorby. Skladatel se také intenzivně zaměřil na komorní hudbu. S Françaixem spolupracoval režisér, herec a scenárista Alexandre-Pierre Georges „Sacha“ Guitry (1885 – 1957), hudba k vybraným filmům Si Versailles m’était conté (1953), Si Paris nous était conté (1955) a Napoléon (1955). Françaix vyučoval na École Normale de Musique v Paříži od 1959 do 1962.\n\nAktivně se účastnil hudebního života, často hrál svá vlastní díla v Berlíně, Londýně, New Yorku a Bostonu. Hrál v duu s francouzským violoncellistou Maurice Gendronem (1920 – 1990), Triem Pasquier a často s dcerou, klavíristkou Claude. Také hrál Poulencův klavírní dvojkoncert s Francisem Poulencem (1989 – 1963). Jean Françaix zemřel 25. září 1997 v Paříži.\n\nJean Françaix obdržel mnoho ocenění, Florence Gould prize (1950), Prix du Portique (1950), Grand Prix du Disque (1954), Grand Prix du Disque jako hráč a skladatel (1965), Grand Prix de la Société des auteurs dramatiques (1983), Grand Prix Arthur Honegger (1992) a Grand Prix SACEM de la musique symphonique (1992). Françaix obdržel titul Officier de la Légion d'Honneur (1991), Commandeur de l'Ordre du mérite culturel Monackého knížectví (1993) a Commandeur dans l'Ordre des Arts et des Lettres (1994). Je jeden z nejčastěji hraných francouzských skladatelů 20. století, zvlášť pak mimo Francii.\n\n"}
{"id": "852570", "url": "https://cs.wikipedia.org/wiki?curid=852570", "title": "Luka nad Jihlavou (zámek)", "text": "Luka nad Jihlavou (zámek)\n\nZámek v Lukách nad Jihlavou byl postaven na konci 16. století. Je chráněn jako kulturní památka České republiky.\n\nPrvní zmínka o obci Luka pochází z počátku 12. století. Zaručeně pravé zprávy o obci jsou až z druhé poloviny 14. století, kdy se Luka stala majetkem třebíčského benediktýnského kláštera.\n\nPrvní zmínkou o jakémsi tvrzišti nebo tvrzi, která se dlouhou dobu považovala za předchůdce zámku, je kupní smlouva z roku 1584, kdy synové Jana Zahrádeckého ze Zahrádek prodávají vesnici Luka s tvrzí a pivovarem a okolní vesnice bohatému jihlavskému měšťanu Matouši Grünovi ze Stürzenberka. Ve smlouvě se píše: „… s mlejnem pod tvrzí, s pivovarem a s dvorem Šimanovským za kostelem…“, přičemž mlýn a pivovar se nacházely na pravém břehu řeky Jihlavy a Šimanovský dvůr na levém břehu.\n\nVýzkumem bylo prokázáno, že tvrz nemá s dnešním zámkem nic společného a pravděpodobně ležela za kostelem sv. Bartoloměje, tedy na levém břehu Jihlavy, zatímco dnešní zámek stojí na pravém břehu. Avšak zbytky pivovaru lze nalézt pod současným zámkem.\n\nPůvodní zámek vznikal tzv. na zelené louce. Za jeho zakladatele můžeme považovat Matouše Grüna. Zámek byl postaven na pravém břehu řeky Jihlavy asi koncem 16. století. Nacházel se na mírném návrší, kterého se dotýkalo původní koryto řeky. Původní záměr výstavby byl zřejmě lovecký zámeček nebo vojenská pevnost. Za účast ve stavovském odboji bylo panství Luka odňato Karlu Grünovi a na několik let podřízeno Vitu Jindřichovi hraběti Thurnovi, který jej přenechal dceři Blance Polyxeně provdané za Rombalda hraběte de Collalto et Salvatore. V 17. století, na konci třicetileté války, byl za panování brtnických Collaltů Švédy pobořen a vypálen, stejně jako pivovar. A jelikož se Collaltové, jejichž hlavním sídlem byl zámek v Brtnici, o Luka příliš nestarali, zámek až do počátku 18. století chátral. Panství Luka pak bylo roku 1711 za téměř 45 000 rýnských zlatých prodáno Janu Kryštofu Říkovskému z Dobřic, jihlavskému krajskému hejtmanovi. Za něj započala rekonstrukce, což dokazuje jeho erb, který je možné nalézt nad oknem v ose severního průčelí. I když je erb poškozený, lze na něm vidět bílého čápa, který ve zdvižené pravé noze drží zlatý kámen – budoucí znak Luk nad Jihlavou.\n\nRoku 1730 dostává nový majitel panství, František Antonín Gellhorn, povolení ke konání bohoslužeb v zámecké kapli, což dosvědčuje úpravy zámku.\n\nDnešní podobu získal zámek po velmi nákladné rekonstrukci v letech 1739 – 1747 za Maxmiliána Oldřicha z Kounic. Jako zkušený stavitel zde působil Václav A. Petruzzi, kameník Václav Winter, tesařský mistr Josef Reiter a štukatér Giovanni Battista Ricca. Vznikla tak dvoupatrová trojtraktová budova v barokním stylu s mansardami v podkroví; mezi boční křídla byl vložen balkón se sloupořadím, na němž byla zřízena zimní zahrada, která byla počátkem 20. století zrušena a zároveň vznikla štuková výzdoba hlavního schodiště. Roku 1747 byla také v 1. patře vystavěna Mariánská kaple, dnes je ale její umístění nejasné. Za panování Kouniců získala Luka titul Městys (1755) a románský kostel byl přestavěn na barokní.\n\nRoku 1768 odkoupil od Kouniců panství Luka spolu se zámkem svobodný pán Widmann za 154 000 rýnských zlatých. Widmannové drželi panství Luka až do roku 1945.\n\nJejich nejvýznamnějším počinem je založení rozsáhlého zámeckého parku roku 1834. Park má rozlohu 19 ha a je v anglickém stylu a je dosud zachovalý Malá okrasná zahrada byla také před zámkem, v současné době je zde pouze trávník.\n\nZa jejich panování došlo také k výstavbě železnice z Jihlavy do Brna. Železnice měla vést původně přes Brtnici, zde byly ale problémy s výkupem půdy, a tak vede železnice přes Luka. Při výstavbě došlo k odklonu koryta řeky, čímž vznikla před zámkem nemalá plocha. Byla zde proto vybudována vstupní brána, budova pro služebnictvo a budova velkostatku. Kvůli tomuto přesunu koryta zanikl také poslední z trojice mlýnů na Jihlavě – tzv. Prostřední mlýn. Zmizel i romantický ostrůvek pod zámkem, jejž Jihlava obtékala\n\nRok 1870 – Zámek snížen o jedno patro, zřejmě kvůli požáru.\n\nNejvýznamnějším z Widmannů byl svobodný pán Viktor Widmann, který se oženil s Annou Lazarevovou, dcerou ruského hraběte a generála Lazara Lazareva. Ta si s sebou přivezla sbírku cenných obrazů a uměleckých předmětů. A tak vznikla v zámku sbírka, jež je považována za jednu z nejvýznamnějších na Moravě.\n\nNa počátku 20. století došlo k další úpravě interiéru – bylo postaveno točité schodiště a stěny byly opatřeny táflováním .\n\nZámek včetně panství byl roku 1945 konfiskován a Widmannové uprchli roku 1948 do Rakouska.\n\nV roce 1945 došlo ke konfiskaci zámku, který byl zestátněn a v roce 1949 přidělen národnímu výboru v Lukách nad Jihlavou. Z místností se drobnými úpravami staly obecní byty. Mobiliář včetně osobního archivu rodu Widmannů je roztroušen po celé republice.\n\nV roce 1952 byla v zámku zřízena obřadní síň, která se využívala až do roku 2000, a školní kuchyně s jídelnou.\n\nByty ze zámku zmizely roku 1979, zůstala pouze školní jídelna, a objekt byl bezplatně předán podnikovému ředitelství ČSAD Brno, které mělo v úmyslu zde zřídit školicí a rekreační zařízení.\n\nRoku 1987 získal zámek městský národní výbor, ale již bez podzámčí, které bylo zbouráno. Po několika neúspěšných pronájmech byl zámek prodán firmě BIO VENDOR Group, a.s. a to včetně parku. Firma začala v roce 2000 s opravou zámku a jeho rekonstrukcí. Kvůli tomu byla k 31. 12. 2000 zrušena obřadní síň.\n\nRekonstrukce zámku skončila v roce 2007. A jelikož je v soukromém vlastnictví, je veřejnosti nepřístupný. Majitel zde nabízí možnost ubytování (je zde k dispozici 7 apartmánů pro 14 osob a velký kongresový sál pro 70 osob), luxusní restauraci a nechybí ani vinný sklep. Součástí areálu je i jízdárna.\n\nV zámku se nachází celkem 48 místností včetně chodeb. K bydlení bylo určeno 29 z nich. Po celý rok bylo trvale obydleno 9 místností, 3 v každém patře, ostatní pouze několik týdnů nebo maximálně 3 – 4 měsíce v roce.\n\nMístnosti v přízemí sloužily služebnictvu, Widmannovi obývali první poschodí a druhé patro bylo obydleno pouze několik týdnů v roce, kdy přijeli na návštěvu příbuzní nebo známí.\n\nV přízemí se nachází celkem 15 místností, 2 chodby a 2 vstupní haly. Obyvatelné místnosti sloužily pro sluhy nebo služky, popř. sluhy hostů. Ostatní pokoje nebyly určené k obývání; mezi ně patří komory, spíž, šatna, umývárna, kuchyně, jídelna, prádelna, umývárna nádobí a koupelna a záchod, který se nachází u schodiště do prvního patra. Všechny místnosti mají valené klenby.\n\nStěny jsou opatřeny hladkou fasádou s členěnými výstupky na čelní straně, částečně je zde proloženo zdivo z hrubě opracovaných kvádrů. Zvenku můžeme vidět čtyři dvojice sloupů, které nesou balkon se sloupkovým zábradlím. V zahradním průčelí tvoří menší sloupky oporu pro terasu, pod kterou vzniká podchod. Od prvního patra je přízemí odděleno mírně vystupující vodorovnou římsou.\n\nDo prvního patra se dostaneme po schodišti, které má nejzajímavější štukovou výzdobu stěn a stropů.\n\nV prvním patře se nacházelo 13 místností, 3 chodby a vstupní hala. Nacházela se zde pracovna, knihovna, jídelna, ložnice, salon, koupelna, záchod, pokoj pro děti, pokoj pro hosty a pokoj pro děti hostů. Mezi neobydlené místnosti lze zařadit velký pokoj a malou světnici. V prvním patře se také nacházela kaple, dnes ale nikdo neví, kde. V místnostech se oproti přízemí nacházejí neckové klenby se zrcadly.\n\nVnitřní výzdoba byla řešena stejně, jako v přízemí. Sál v prvním patře měl stejnou výzdobu jako schodiště. Navíc se zde nacházejí zrcadla v parapetu a nadokenní různě zalamovaná římsa. Bohatá je štuková výbava. Nachází se zde také velké orámované francouzské okno, nad kterým se nachází znak Widmannů a kterým se dá vstoupit na balkon. Druhým francouzským oknem se dá vstoupit na terasu. Charakteristické jsou také sloupovité výběžky ze zdi. Najdeme zde však i znak Jana Říkovského z Dobřic, který se později stal louckým symbolem, jak jsem zmiňoval výše.\n\nV posledním, druhém patře, se nachází 11 pokojů, 1 velká chodba a malá chodbička. Nacházelo se zde šest velkých pokojů pro hosty, jeden blíže nespecifikovaný pokoj, dvě komory, pokoj komorné a malá komora. Výzdoba je totožná s prvním patrem.\n"}
{"id": "852572", "url": "https://cs.wikipedia.org/wiki?curid=852572", "title": "Francovich vs. Itálie", "text": "Francovich vs. Itálie\n\nFrancovich vs. Itálie (C-6/90) byl judikát Evropského soudního dvora z roku 1990. Tento rozsudek založil odpovědnost členského státu Evropské unie za škodu, kterou jednotlivcům způsobilo nenáležité (chybné) provedení směrnice. Tato odpovědnost je někdy chápána jako jeden z principů evropského práva.\n\nPodle směrnice o ochraně proti insolvenci měly evropské státy nařídit firmám, aby zakládaly fondy, ze kterých by případně platily svoje zaměstnance v případě finančních potíží. Směrnice měla být implementována do roku 1983, ale Itálie tak neučinila. Pan Andrea Francovich pracoval ve firmě Gaia Confezioni Srl, která zkrachovala a nebyla schopná svým zaměstnancům za práci zaplatit. Panu Francovich tak firma dlužila šest miliónů lir. Pan Francovich a jeho kolegové zažalovali italský stát za to, že jim neimplementováním směrnice způsobil škodu.\n\nEvropský soudní dvůr odpověděl na předběžnou otázku italského soudu v tom smyslu, že italský stát byl povinen směrnici naplnit a pokud tak náležitě neučinil, je odpovědný za škodu, kterou tím způsobil jednotlivcům. Podmínkou je, že směrnice zakládá jednotlivcům přesně stanovená práva (jako v tomto případě právo být chráněn před nesolventností firmy) a mezi způsobenou škodou a nenáležitou implementací směrnice musí být příčinná souvislost. Odpovědnost je v tomto případě objektivní (žalující nemusejí dokazovat, že je stát poškodil úmyslně).\n\nSoud argumentoval tím, že římské smlouvy založily evropský právní řád, který je nadřazený vnitrostátním právním systémům. Evropské právo působí nejen na členské státy, ale i na jejich jednotlivce. Ti získávají nejen povinnost, ale i práva. Národní soudy se evropským právem musejí řídit a musejí v souladu s ním jednotlivce chránit. Pokud by tak nečinily a jednotlivci by se nedomohli svých práv, které pramení z nejen primárního, ale i sekundárního práva EU, znamenalo by to oslabení celého systému práva EU. Itálie je tedy povinná nahradit panu Francovich a jeho kolegům škodu, kterou svým jednáním způsobila.\n\n"}
{"id": "852577", "url": "https://cs.wikipedia.org/wiki?curid=852577", "title": "Australian Ice Hockey League 2012", "text": "Australian Ice Hockey League 2012\n\nSezóna 2012 byla třináctým ročníkem Australian Ice Hockey League - nejvyšší soutěže v ledním hokeji v Austrálii. Základní část ligy se hrála od 26. dubna do 28. srpna, finálový turnaj čtyřech nejlepších týmů o hlavní trofej - Goodall Cup v termínu 1. a 2. září 2012. \n\nV průběhu července byla liga na týden přerušena kvůli nové soutěži - Trans-Tasman Champions League, v níž se utkaly dva týmy ligy se dvěma protějšky z novozélandské New Zealand Ice Hockey League.\n\nTohoto ročníku se účastnilo devět týmů, oproti předchozímu ročníku byl nováčkem západoaustralský Perth Thunder. Zvýšení počtu týmů vedlo k rozdělení ligy na dvě konference: Bauer Conference a Easton Conference, pojmenované podle značek hokejového vybavení. Liga podepsala tříletý kontrakt s firmou Skaters Network, která je distributorem těchto značek. \n\n\n\nKonečná tabulka Bauer Conference\n\nKonečná tabulka Easton Conference\nZdroj\n\nDo vyřazovací části postoupily dva nejlepší celky z každé konference. Semifinále i finále se hrály jen na jeden vítězný zápas. Všechna utkání se konala v Hunter Ice Skating Stadium ve Warners Bay, domácí hale Newcastle North Stars. Vítězem se stal tým Melbourne Ice a získal tak potřetí v řadě Goodall Cup. <br>\n\nLegenda\n\n"}
{"id": "852590", "url": "https://cs.wikipedia.org/wiki?curid=852590", "title": "Primární právo", "text": "Primární právo\n\nPrimární právo je označení pro tu masa práva Evropské unie, která vznikla mezinárodními smlouvami. Jedná se tedy o smlouvy, které upravují samotné fungování (institucionální otázky) Evropské unie. Především jde tedy o římské smlouvy z roku 1957, maastrichtskou smlouvu z roku 1993, smlouvu z Nice z roku 2001 a lisabonskou smlouvu z roku 2007. Primární právo zakládá i orgány, které pak vytvářejí, schvalují a vykládají tzv. sekundární právo - Evropskou radu (přijímá klíčová rozhodnutí, skládá se převážně z premiérů), Radu Evropské unie (zastupuje zájmy členských států, zasedají v ní ministři podle povahy projednávané agendy, případně velvyslanci či jejich zástupci), Evropský parlament (podílí se na legislativní činnosti, jeho poslance přímo volí občané EU), Evropskou komisi (tvoří ji jmenování komisaři, nezávislí na vládách států; má zákonodárnou iniciativu, jistou výkonnou moc, kontroluje naplňování legislativy atd.), a Evropský soudní dvůr, který především evropské právo závazně vykládá. Do primárního práva patří i smlouvy o přistoupení jednotlivých států.\nSekundární právo vzniká na základě práva primárního, na půdě výše zmíněných orgánů. K přijetí sekundárního právního aktu není vždy nutný konsenzus všech zemí.\n"}
{"id": "852591", "url": "https://cs.wikipedia.org/wiki?curid=852591", "title": "Ján Rosinský", "text": "Ján Rosinský\n\nJán Rosinský (* 23. května 1952) je bývalý slovenský fotbalista, obránce a fotbalový trenér týmu FK Pohronie.\n\nV československé lize hrál za AC Nitra. V československé lize nastoupil v 70 utkáních.\n\nJako hlavní trenér vedl kluby FK Prievidza, ViOn Zlaté Moravce, FK Žiar nad Hronom a FK Pohronie. Byl členem realizačním týmů československé reprezentace.\n\n"}
{"id": "852592", "url": "https://cs.wikipedia.org/wiki?curid=852592", "title": "Disimulace", "text": "Disimulace\n\nDisimulace je zakrývání, popírání či zastírání skutečnosti. Opakem disimulace je simulace.\n\nVyskytuje se např. v lékařství, kde pacienti mohou popírat, že trpí určitou nemocí. V právu je disimulací zastření právního jednání jiným jednáním, v takovém případě se však podle § 555 odst. 2 občanského zákoníku dané jednání vždy posuzuje podle jeho pravé povahy, tedy podle zastřeného právního jednání.\n"}
{"id": "852593", "url": "https://cs.wikipedia.org/wiki?curid=852593", "title": "Dánsko na Letních olympijských hrách 1924", "text": "Dánsko na Letních olympijských hrách 1924\n\nDánsko se účastnilo Letní olympiády 1924. Zastupovalo ho 89 sportovců (78 mužů a 11 žen) v 13 sportech.\n\n"}
{"id": "852608", "url": "https://cs.wikipedia.org/wiki?curid=852608", "title": "Peter Valentovič", "text": "Peter Valentovič\n\nPeter Valentovič (16. dubna 1948 - 10. března 1973) byl slovenský fotbalista, obránce. Zemřel v nedožitých 25 letech na rakovinu varlat.\n\nV československé lize hrál za Spartak Trnava. Dal 3 ligové góly. S Trnavou získal 2 mistrovské tituly - v letech 1971 a 1972. V Poháru mistrů evropských zemí nastoupil ve 4 utkáních.\n\n"}
{"id": "852612", "url": "https://cs.wikipedia.org/wiki?curid=852612", "title": "Deliberační lhůta", "text": "Deliberační lhůta\n\nDeliberační lhůta je lhůta na rozmyšlenou, kterou zákon dává k uskutečnění nějakého právního jednání.\n\nV českém právu se vyskytuje např. při odmítnutí dědictví, kde je stanovena na dobu jednoho měsíce od vyrozumění o tomto právu. Soud ji může z důležitých důvodů prodloužit. Lhůta na rozmyšlenou je také při předložení směnky k přijetí, stanovena je ale pouze na jeden den.\n"}
{"id": "852618", "url": "https://cs.wikipedia.org/wiki?curid=852618", "title": "Dánsko na Letních olympijských hrách 1920", "text": "Dánsko na Letních olympijských hrách 1920\n\nDánsko se účastnilo Letní olympiády 1920. Zastupovalo ho 154 sportovců (150 mužů a 4 ženy) ve 14 sportech.\n\n"}
{"id": "852620", "url": "https://cs.wikipedia.org/wiki?curid=852620", "title": "Oldřich Pečenka", "text": "Oldřich Pečenka\n\nOldřich Pečenka byl český meziválečný fotbalista.\n\nHrál za AC Sparta Praha a za Nuselský SK. Se Spartou získal v sezóně 1919 mistrovský titul.\n\n"}
{"id": "852622", "url": "https://cs.wikipedia.org/wiki?curid=852622", "title": "Gerta Mazalová", "text": "Gerta Mazalová\n\nGerta Mazalová (* 10. února 1945) je bývalá česká politička, v 90. letech 20. století poslankyně České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Klub poslanců sociálně demokratické orientace, pak opětovně za HSD-SMS, následně nezařazená poslankyně a dočasně členka klubu ČSSD.\n\nVe volbách v roce 1990 byla zvolena do České národní rady za HSD-SMS. V průběhu volebního období ovšem z klubu HSD-SMS odešla a působila jako nezařazená poslankyně. V březnu 1992 se stala členkou Klubu poslanců sociálně demokratické orientace, který sdružil několik poslanců dříve především za Občanské fórum.\n\nMandát v ČNR ve volbách v roce 1992 nicméně opět za HSD-SMS obhájila (volební obvod Jihomoravský kraj). Zasedala ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrvala do konce funkčního období, tedy do voleb v roce 1996.\n\nV lednu 1993 ovšem vystoupila (spolu s několika svými kolegy) z klubu své mateřské strany poté, co se HSD-SMS transformovalo na Hnutí za samosprávnou demokracii Moravy a Slezska. Nadále pak byla nezařazenou poslankyní. V červnu pak vstoupila do obnoveného klubu HSD-SMS (který ale ve sněmovně vystupoval nezávisle na Hnutí za samosprávnou demokracii Moravy a Slezska a který za sobě blízký považovala Moravská národní strana. V dubnu 1994 se ovšem Moravská národní strana od toho klubu distancovala a následně jej opustilo několik poslanců, čímž jeho činnost fakticky ustala. Mazalová ovšem zůstala, nyní opět jako nezařazená. Od července 1995 byla členkou poslaneckého klubu ČSSD. V únoru 1996 z klubu sociální demokracie vystoupila. Vadilo jí, že strana ji vyškrtla z kandidátní listiny pro sněmovní volby roku 1996. Důvodem měl být její podpis pod petici za práva Moravy a Slezska, adresovanou do zahraničí. Prohlásila: „\"Konstatuji, že musím zaplatit daň za své moravské cítění, a zaplatím ji ráda. Navíc jsem pochopila, že do strany, která řídí členskou základnu direktivně a centralisticky, nepatřím\".“ V únoru 1996 o ní Hnutí samosprávné Moravy a Slezska (HSMS) uvažovalo jako o předsedkyni nové politické strany vzniklé sloučením HSMS a Moravské národní strany. Návrh ale na slučovacím sjezdu neprošel.\n\nV roce 1993 o ni Necenzurované noviny napsaly v článku \"Fúrie v Parlamentu\", že není „\"s to sestavit dvě souvislé věty\"“. Mazalová se proti tvrzení bránila soudně, ale v roce 1995 soud její žalobu zamítl. V roce 1995 také čelila kritice za to, že její manžel získal v dražbě restauraci Zagreb v Brně. Mazalová odmítla, že by transakce měla souvislost s jejím politickým angažmá.\n\nPo odchodu ze sněmovny se od roku 2003 angažuje v brněnské pobočce Sdružení obrany spotřebitelů ČR. V komunálních volbách roku 2006 kandidovala neúspěšně do zastupitelstva města Brno za SNK Evropští demokraté.\n\n"}
{"id": "852624", "url": "https://cs.wikipedia.org/wiki?curid=852624", "title": "Jan Šíma-Šána", "text": "Jan Šíma-Šána\n\nJan Šíma-Šána byl český meziválečný fotbalista.\n\nHrál za AC Sparta Praha. Se Spartou získal v sezóně 1925/26 mistrovský titul.\n\n"}
{"id": "852628", "url": "https://cs.wikipedia.org/wiki?curid=852628", "title": "Jaroslav Melichar (politik)", "text": "Jaroslav Melichar (politik)\n\nJaroslav Melichar (* 12. února 1938) je bývalý český politik, v 90. letech 20. století a počátkem 21. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Severočeský kraj). Zasedal ve výboru pro veřejnou správu, regionální rozvoj a životní prostředí.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil v sněmovních volbách v roce 1996 a sněmovních volbách v roce 1998. V letech 1996–2002 byl členem výboru pro obranu a bezpečnost. Pocházel z Ústí nad Labem.\n\n"}
{"id": "852630", "url": "https://cs.wikipedia.org/wiki?curid=852630", "title": "Lux (album)", "text": "Lux (album)\n\nLux je studiové album britského hudebníka Briana Eno. Album poprvé vyšlo 12. listopadu 2012 u vydavatelství Warp Records. Jde o první studiové album, které vyšlo výhradně pod jeho jménem po sedmi letech; poslední s názvem \"Another Day on Earth\" vydal v roce 2005. Mezi tím však vydal řadu alb s jinými interprety. Poslední s názvem \"Drums Between the Bells\" vydal v roce 2011 společně s Rickem Hollandem (po albu následovalo ještě EP s názvem \"Panic of Looking\").\n\nVšechny skladby složil Brian Eno.\n"}
{"id": "852633", "url": "https://cs.wikipedia.org/wiki?curid=852633", "title": "Václav Nájemník", "text": "Václav Nájemník\n\nVáclav Nájemník (* 3. července 1944) je bývalý český politik, v 90. letech 20. století a počátkem 21. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Východočeský kraj). Zasedal ve výboru pro veřejnou správu, regionální rozvoj a životní prostředí.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil v sněmovních volbách v roce 1996, sněmovních volbách v roce 1998 a sněmovních volbách v roce 2002. V letech 1996–2006 byl členem zahraničního výboru a od roku 1998 do roku 2006 členem petičního výboru (v letech 2002–2006 i jeho místopředsedou). Po volbách v roce 2006, v nichž nebyl zvolen, se uvádí jako asistent poslance Daniela Petrušky.\n\nV únoru 1997 čelil anonymním výhrůžkám násilí proti jeho dětem v souvislosti s podpisem Česko-německé deklarace.\n\nV komunálních volbách roku 1994 byl zvolen za ODS do zastupitelstva města Litomyšl a stal se i členem městské rady. Mandát v zastupitelstvu obhájil v komunálních volbách roku 1998, komunálních volbách roku 2002 a komunálních volbách roku 2006. V komunálních volbách roku 2010 kandidoval, ale nebyl zvolen. Profesně se tehdy uvádí již jako důchodce.\n\nV roce 2009 ho poslanecká sněmovna navrhla za člena Rady České televize. Nebyl ale zvolen a do Rady ČT se nedostal ani při druhém pokusu v roce 2010.\n\n"}
{"id": "852656", "url": "https://cs.wikipedia.org/wiki?curid=852656", "title": "Naftali Benet", "text": "Naftali Benet\n\nNaftali Benet ( נפתלי בנט, ‎* 25. března 1972 Haifa) je izraelský podnikatel a politik, poslanec Knesetu a předseda pravicové strany Židovský domov. Od května 2015 zastává dva ministerské posty v izraelské vládě, a to funkce ministra školství a ministra pro záležitosti Jeruzaléma a diaspory.\n\nNarodil se v severoizraelské Haifě a sloužil v elitních jednotkách Sajeret Matkal a Maglan, kde se stal velitelem čety. Jako rezervista se nadále pravidelně účastní činnosti v armádě. Dosáhl hodnosti majora. Po službě v armádě vystudoval práva na Hebrejské univerzitě. V roce 1999 s přáteli založil softwarovou společnost Cyota, která zajišťovala bezpečnostní řešení pro tisíce finančních institucí. Společnost byla v roce 2005 zakoupena firmou RSA Security za 145 milionů dolarů.\n\nZúčastnil se druhé libanonské války a po jejím skončení se stal ředitelem týmu Benjamina Netanjahua, kde působil v letech 2006 – 08. Mimo jiné řídil tým, který připravil Netanjahuovu reformu školství. Vedl také Netanjahuovu kampaň na předsednictví Likudu v srpnu 2007. Koncem ledna 2010 se stal generálním ředitelem Rady židovských osad Judee, Samaří a Gazy a vedl kampaň proti zmrazení osad v roce 2010. V lednu 2012 se své funkce vzdal.\n\nV dubnu 2011 spoluzaložil think tank Můj Izrael, který se postupně rozrostl až na osmdesát tisíc členů. O rok později založil hnutí \"Izraelci\", jehož náplní je především praktické provedení centristicky pravicového sionismu, dialog mezi náboženskými a nenáboženskými komunitami. Od listopadu 2012 je předsedou strany Židovský domov, kterou vedl do předčasných parlamentních voleb v roce 2013. Po těch se jeho strana stala součástí koaliční vlády, v níž Benet získal tři ministerské posty, a to portfolia ministra průmyslu, obchodu a práce, ministra náboženských služeb a ministra pro záležitosti Jeruzaléma.\n\nMandát poslance obhájil rovněž ve volbách v roce 2015, ovšem jeho strana Židovský domov zaznamenala se ziskem osmi křesel pokles početního zastoupení v Knesetu. Od května 2015 zastává ve čtvrté Netanjahuově vládě post ministra školství a ministra pro záležitosti Jeruzaléma a diaspory.\n\nV říjnu 2015 rezignoval na poslanecký mandát, aby se soustředil na výkon ministerské funkce. Do Knesetu místo něj nastoupila Šuli Mu'alem. Již 6. prosince 2015 se ale opět stal poslancem, nyní jako náhradník poté, co mandát složil Jinon Magal a první náhradník Avraham Varcman poslanecké křeslo nepřijal, kvůli svému profesnímu vytížení.\n\nŽije v Ra'ananě se svojí ženou a čtyřmi dětmi.\n\n"}
{"id": "852663", "url": "https://cs.wikipedia.org/wiki?curid=852663", "title": "Daniel Rákos", "text": "Daniel Rákos\n\nDaniel Rákos (* 25. května 1987 Pardubice) je český lední hokejista, útočník.\n\nZ pardubické juniorky odešel do zámoří do klubu WHL Swift Current Broncos, zpátky do Pardubic se vrátil v květnu 2007 a nastoupil za pardubický A-tým. Za Pardubice hrál 5 let a získal s nimi dva mistrovské tituly v sezonách 2009/2010 a 2011/2012. V květnu 2012 odešel do klubu HC Oceláři Třinec.\n\nStatistiky Daniela Rákose\n\n\n"}
{"id": "852665", "url": "https://cs.wikipedia.org/wiki?curid=852665", "title": "Lady June's Linguistic Leprosy", "text": "Lady June's Linguistic Leprosy\n\nLady June's Linguistic Leprosy je první studiové album britské umělkyně June Campbell Cramer, známé jako Lady June. Výrazně se na albu podíleli Kevin Ayers, Brian Eno a David Vorhaus. Album vyšlo v roce 1974 u vydavatelství Caroline Records. Jde o její poslední album až do roku 1996, kdy vydala album \"Lady June's Hit and Myth\".\n\nAutory veškeré hudby jsou Kevin Ayers a Brian Eno a texty napsala June Campbell Cramer.\n"}
{"id": "852673", "url": "https://cs.wikipedia.org/wiki?curid=852673", "title": "Světový pohár v rychlobruslení 2012/2013", "text": "Světový pohár v rychlobruslení 2012/2013\n\nSvětový pohár v rychlobruslení 2012/2013 byl 28. ročník Světového poháru v rychlobruslení. Konal se v období od 16. listopadu 2012 do 10. března 2013. Soutěž byla organizována Mezinárodní bruslařskou unií (ISU).\n\nJako ukázková disciplína byl na třech mítincích předveden i týmový sprint.\n\n pouze ukázková disciplína\n\n"}
{"id": "852679", "url": "https://cs.wikipedia.org/wiki?curid=852679", "title": "Nitěnka", "text": "Nitěnka\n\nNitěnka ( , ) je prvek tyčinkovitého tvaru sloužící k vedení osnovní nitě při vzniku prošlupu na tkacím stroji, kde jsou sestaveny do brda. \nNitěnky se zhotovují\n\n(Na hořejším snímku je na třetím místě náhradní součástka, jaká se dá dodatečně nasadit do brda namísto jednotlivých poškozených nitěnek). \n\n\"Očko\" – vodič osnovní nitě (obvykle umístěné několik centimetrů nad středem nitěnky) mívá světlost 5,5×1,2 mm pro jemné příze (pod 30 tex) a 7×2 mm pro hrubší materiály. Očka jsou buďto ražená do nitěnky nebo vsazovaná (\"maillony\" z kalené oceli s různým stupněm tvrdosti).\n\nNitěnky pro běžné listové tkací stroje mají délku cca 30-50 cm. Do listu se zavěšuje vedle sebe až 20 jednoduchých nitěnek na centimetr, s \"dvojitými nitěnkami\" se dá navádět až 28 nití/cm. \n\nNitěnky pro žakárové ústrojí jsou na tkacím stroji spojeny s \"řadicími šňůrami\" a zakončeny ocelovými závažíčky o váze 10 až 30 g. Nitěnky bývají cca 35-65 cm dlouhé, obvykle se vsazovanými očky. \n\nPro stuhové tkaniny, kovové tkaniny, perlinkovou vazbu, technické tkaniny a další nestandardní použití se zhotovují nitěnky v patřičném speciálním provedení.\n\n"}
{"id": "852683", "url": "https://cs.wikipedia.org/wiki?curid=852683", "title": "Knihovna geografie PřF UK", "text": "Knihovna geografie PřF UK\n\nKnihovna geografie Přírodovědecké fakulty Univerzity Karlovy vznikla spolu s Geografickým ústavem Univerzity Karlovy v Praze v roce 1891. Patří k největším oborovým fondům v Česku, proto také dříve nesla názvy: \"Základní geografická knihovna\" (1960-1995), \"Oborová knihovna geografie\", \"Knihovní středisko geografických oborů\", \"Geologicko-geografická ústřední knihovna kateder zeměpisu\". K poslední změně názvu došlo v roce 2012, kdy byla přejmenována Geografická knihovna na Knihovnu geografie.\n\nFond čítá 95 000 dokumentů, včetně 700 titulů oborových periodik. Knihovna je otevřena 40 hodin týdně široké veřejnosti. Knihovna vytváří největší (179 tisíc záznamů) nekomerční oborovou bibliografii současnosti: Geografická bibliografie ČR on-line. Podílí se také na projektu TEMAP.\n\nPrvní knihovník, prof. Václav Švambera, vykonával místo bibliotekáře a archiváře ústavu bezplatně. Do nových místností na Albertově 6 se knihovna částečně přestěhovala již před 1. světovou válkou v roce 1914 z Karlova náměstí. Před tím sídlila ve Spálené ulici. Stavba Přírodovědecké fakulty na Albertově pokračovala až po válce. V roce 1926 získal Geografický ústav prostory v 2. patře nově dostavěného východního křídla, kde byly vytvořeny také prostory pro velkou knihovnu.\n\nFond knihovny se v 19. století rozrůstal hlavně z darů a výměn. Ze soukromých dárců byl nejvýznamnějším profesor Jan Palacký, který daroval knihovně na 1 500 svazků a separátů. Dalšími významnými dárci byli profesoři František Augustin, Lubor Niederle, Pavel Josef Šafařík, Čeněk Zíbrt, Josef Kořenský, ale i cestovatel Emil Holub. Profesor Václav Švambera zastával názor, že ústav má plnit roli národní oborové centrály, a má proto soustřeďovat veškerou literaturu oboru. Vybízel proto mj. nakladatele, ale i správce dalších knihoven, aby darovali ústavu vše, co se týká geografie. Kromě toho sám publikoval českou geografickou bibliografii (Bibliografie české literatury geografické), která měla zachytit publikované práce do konce 19. století.\n\nOd roku 1939 do roku 1945 byla knihovna spolu s českými vysokými školami uzavřena. Po druhé světové válce získala podle Benešových dekretů sbírky z konfiskátů Geografického ústavu Německé univerzity v Praze (Geoghraphishes Institut der Deutschen Universität in Prag). Padesátá léta nepřinesla sbírce nic pozitivního. Nerozvíjela se, neměla prostředky, ani neměla stálého knihovníka, provizorně se o knihovnu staral Jaroslav Kolář. Od sedmdesátých let do roku 2004 vedla knihovnu Mgr. Jana Runštuková. Od roku 2005 vede knihovnu PhDr. et Mgr. Eva Novotná.\n\nPo roce 1990 se otevřela cesta i k získávání kvalitní oborové literatury ze zahraničí. V roce 1993 navíc knihovna převzala fond zrušeného Geografického ústavu ČSAV. V témže roce také započala automatizace katalogizace v knihovním systému Aleph 500.\n\nZásadním mezníkem v činnosti Knihovny geografie PřF UK byla její celková rekonstrukce, která se uskutečnila od dubna do září 2005. Pro interiéry bylo důležité, že rekonstrukce ponechala velkým sálům původní ráz, obnovila původní skříně s ozdobami a zvýraznila prvky na galeriích knihovny. Vedle původní studovny knihovny získala ještě další sál pro otevřený fond a studium. Celková plocha knihovny byla výrazně rozšířena na 200 m2 a byly zpřístupněny galerie. V knihovně byla instalována expozice \"Galerie otců zakladatelů geografie\" od akademické malířky Zdenky Landové.\n\nKnihovna geografie je v Česku jedinečná svým obsahem, proto byla také nazývána \"Základní geografická knihovna\" nebo \"Oborová knihovna geografie\". Zájemci zde najdou nejrůznější typy dokumentů organizované podle speciálního oborového třídění. Fond fyzické geografie a geoekologie se zaměřuje především na geomorfologii, biogeografii a klimatologii. Nejrozsáhlejší soubor sociální geografie představuje literaturu o transformaci postkomunistických zemí, problémech regionů, využití krajiny, migraci a urbanizaci. Obor demografie a geodemografie zastupují především statistiky, populační politika a prognózy. Oblast aplikované kartografie a kartografie nabízí zájemcům kromě matematické kartografie také specializované atlasy a mapy. Další klasifikace byla vytvořena podle regionů v Česku, v Evropě a ve světě.\n\nHistorický knihovní fond zahrnuje několik stovek svazků v německém a latinském jazyce. Velmi cenná jsou německy psaná díla z německé univerzity z období od poloviny 17. století až do 80. let 19. století. Nejstarší kniha je starý tisk o objevných cestách Kryštofa Kolumba z roku 1594 . Knihovna vlastní několik časopiseckých titulů, které počaly vycházet již v druhé polovině 19. století.\n\nNejnovější výzkumy z oboru získává knihovna díky rozsáhlé mezinárodní výměně časopisů, edic a monografií s knihovnami a odbornými pracovišti v zahraničí. Knihovna rozesílá titul vydávaný geografickou sekcí PřF UK Acta Universitatis Carolinae: Geographica téměř třem stovkám výměnných partnerů od Japonska až po Kanadu.\n\nKnihovna geografie dlouhodobě přispívá svými záznamy do Mezinárodní geografické bibliografie (\"Bibliographie géographique internationale\") v Paříži. Excerpovány jsou tradičně tituly \"Acta Universitatis Carolinae: Geographica\" a \"Geografie: sborník České geografické společnosti\". Ve světě jsou tak propagováni čeští autoři a zároveň knihovna zdarma získává autorský výtisk tohoto významného mezinárodního časopisu.\n\nKnihovnu navštěvuje kolem dvou tisíc registrovaných uživatelů. Registrace externích čtenářů je možná. Bližší informace se nacházejí na stránkách knihovny.\n\nKnihovna pořádá pravidelně výstavy věnované vědě a výzkumu. Mnoho z nich si dále půjčují neziskové organizace. Seznam putovních výstav naleznete zde:\n\n\n\n"}
{"id": "852688", "url": "https://cs.wikipedia.org/wiki?curid=852688", "title": "Picea farreri", "text": "Picea farreri\n\nPicea farreri je druh jehličnatého stromu původem z Asie.\n\nJedná se o strom, který dorůstá až 35 m výšky.. Borka je šedavá. Koruna je většinou široce kuželovitá, větvičky jsou nápadně převislé, za mlada pýřité, později olysávají., mají olivově hnědou až oranžově hnědou barvu. Jehlice jsou na průřezu zploštělé, asi 1,8−2,3 cm dlouhé a 1 mm široké na průřezu, modrozelené, na vrchní straně ojíněné, na vrcholu náhle začpičatělé. Samčí šištice jsou válcovité až kuželovité. Samičí šišky jsou za zralosti hnědé, přisedlé až velmi krátce stopkaté, eliptické až válcovité, asi 7–9,5 cm dlouhé a asi 3–4 cm široké při otevřených šupinách. Šupiny samičích šišek jsou za zralosti obvejčité, na vrcholu zaokrouhlené, asi 8–12 mm dlouhé a 10–16 mm široké. Semena s křídlem asi 1,6 cm dlouhá.\n\n\"Picea farreri\" se přirozeně vyskytuje v horách západního Jün-nanu v Číně (údolí Nu Jiang) a přesahuje až do Barmy (údolí Fen-Shui-Ling). Roste v nadmořských výškách asi 2400–2700 m. Je to ohrožený druh. Druh byl pojmenován po anglickém botanikovi Reginaldu Johnu Farrerovi.\n"}
{"id": "852689", "url": "https://cs.wikipedia.org/wiki?curid=852689", "title": "Igor Golban", "text": "Igor Golban\n\nIgor Valerjevič Golban (rusky Игорь Валерьевич Голбан; * 31. července 1990, Soči, RSFSR, Sovětský svaz) je ruský fotbalový obránce působící od ledna 2016 v týmu Navbahor Namangan.\n\nNastupoval za ruské mládežnické reprezentace včetně týmu do 21 let.\n\n"}
{"id": "852690", "url": "https://cs.wikipedia.org/wiki?curid=852690", "title": "Radovan Zogović", "text": "Radovan Zogović\n\nRadovan Zogović (v srbské cyrilici Радован Зоговић; 19. srpna 1907, Mašnica poblíž Plavu – 5. ledna 1986, Bělehrad) byl černohorský básník a komunistický politik.\n\nJiž před druhou světovou válkou vstoupil do řad jugoslávských komunistů a řídil v ní kulturní činnost. Žil v Záhřebu, Bělehradě a ve Skopji. Ve třetím z uvedených měst také v roce 1933 vystudoval na univerzitě literaturu. Spolu s Milovanem Đilasem a Miroslavem Krležou se v 30. letech účastnil polemik ohledně budoucího směřování jugoslávské literatury.\n\nJeho sbírka básní s názvem \"Glineni golubovi\" (Hlinění holubi) byla tehdejším královským režimem zakázána.\n\nPo skončení války, když se komunisté v čele s Titem chopili moci, měl před sebou slibnou politickou kariéru. Nicméně během rozporu Stalina s Titem stál Zogović na straně SSSR, což znamenalo odsouzení ze strany vládnoucích kruhů. Na 5. sjezdu jugoslávských komunistů, ve kterém členové SKJ vyjadřovali loajalitu Josipu Brozu odmítl. Byl proto uvržen do domácího vězení. Pro SSSR a rodící se komunistické režimy východní Evropy, včetně Československa, se stal symbolem útlaku prosovětsky smýšlejících komunistů a inteligence.\n\nNa konci 60. let, kdy došlo v Jugoslávii po Brionském plénu ke změně poměrů by částečně rehabilitován. Vydány byly jeho nové básně (\"Žilama za kamen, Artikulisana riječ, Lično, sasvim lično\" a \"Knjažeska kancelarija\"), mnohé z nich předčily jeho dosavadní tvorbu. Zogović zemřel v lednu 1986 na rakovinu.\n"}
{"id": "852691", "url": "https://cs.wikipedia.org/wiki?curid=852691", "title": "Hominizace", "text": "Hominizace\n\nHominizace neboli polidštění je v antropologii definováno jako proces postupných tělesných i sociálních změn vedoucích ve vývoji čeledi Hominidae ke vzniku moderního člověka (\"Homo sapiens\"). Nejedná se o rychlou a jednorázovou změnu, nýbrž o pomalý dlouhodobý proces, který je spojený s lidskou vývojovou linií po oddělení od posledního společného předka lidí a moderních šimpanzů zhruba před 6 – 8 miliony let.\n\nZávěrečná fáze hominizace, kdy docházelo především ke zvětšování a rozvoji mozku a s tím souvisejících kognitivních schopností včetně řeči či abstraktního myšlení je někdy vyčleňována pod označením sapientace.\n\nHominizace se jako velmi komplexní proces dotkla prakticky celého lidského těla. Změny probíhaly nejen na kostře, kde je možné je velmi dobře sledovat díky fosilním nálezům, ale se stejnou intenzitou také na měkkých tkáních. Mimo to postihly i chování, ekologii, sociální strukturu a kulturu obecně. Také proto může být proces hominizace chápán velmi odlišně, zejména v závislosti na oboru, kterým je studován. Pohledy biologie, paleoantropologie, archeologie nebo psychologie mohou být značně rozdílné.\n\nProces hominizace můžeme rozdělit do tří komplexů, které jsou však vzájemně provázané a nelze je od sebe zcela oddělit:\nAčkoliv dříve byly za hlavní rysy moderního člověka považovány především velký mozek a složitá kultura, jedná se o znaky, které se v evoluci objevují poměrně pozdě. U nejstarších zástupců taxonu Hominina (\"Sahelanthropus\", \"Orrorin\", \"Ardipithecus\", \"Australopithecus\") lze mnohem dříve sledovat zmenšování špičáků, zánik ostřícího komplexu mezi špičáky a třenovými zuby a adaptace k bipední chůzi.\n\nOntogeneze je u všech hominidů obecně poměrně dlouhá, ale směrem k modernímu člověku se v průběhu vývoje dál postupně prodlužuje. Vznikají tak některá stádia, která u ostatních žijících hominidů zcela chybí (např. výrazné postreprodukční období). Člověk se navíc rodí méně vyvinutý než jiní primáti (potomci jsou altriciální) a matky se musí o děti déle a intenzivněji starat. Všeobecně se předpokládá, že důvodem brzkého porodu je příliš velký mozek a tedy i velká lebka novorozence, která by se při delší době gestace již nevešla do porodního kanálu. Objevují se však i jiné názory, např. že delší těhotenství, při kterém by mohlo dojít k dostatečnému vývoji plodu, by bylo pro ženy energeticky příliš náročné.\n\nV souvislosti se vzpřímenou postavou a delší ontogenezí dochází i ke změnám v rozmnožování. V porovnání s šimpanzi či gorilami jsou u člověka mnohem méně nápadné rozdíly mezi pohlavími (pohlavní dimorfismus). Bipedie, ale pravděpodobně i odlišný společenský systém má na svědomí změny ve velikosti a viditelnosti pohlavních znaků. U samic také není tak dobře patrná ovulace – například nedochází k otokům v oblasti sedacích hrbolů jako u opic a lidoopů – rozmnožování tak probíhá nezávisle na menstruačním cyklu. Naopak prsa, tvořená z velké části tukovou tkání, jsou jasně viditelná stále, nikoliv jen v době laktace. Oproti šimpanzům či gorilám mají lidé tendenci vytvářet spíše monogamní páry (dočasné i celoživotní) než polygamní skupiny. \n\nMálo vyvinutá mláďata vyžadují po narození nejen intenzivní, ale i delší péči, což prodlužuje intervaly mezi jednotlivými porody. Samice homininů tak mohou mít během života méně mláďat. Uvažuje se, že právě z toho důvodu vzniklo postreprodukční období, které je výrazné zejména u samic (menopauza). Starší samice, které již nemají vlastní mláďata mohou pomáhat svým dcerám. Nejenže je tak o potomky lépe postaráno, ale samice mohou mít mláďata v kratších intervalech, protože o starší z nich pečují babičky. Velkou část zodpovědnosti za přežití potomků přebírají také muži – otcové.\nČlověk se od současných lidoopů liší silnější zubní sklovinou i tvarem zubního oblouku. Ten se v průběhu vývoje rozšiřuje, takže se z podoby písmene U mění v parabolickou křivku. Oproti šimpanzům má člověk i menší řezáky a naopak větší stoličky. Výrazně velkými zadními zuby se přitom vyznačovali především zástupci rodu \"Australopithecus\".\n\nNejnápadnější jsou však oproti lidoopům změny špičáků a třenových zubů. Podle dostupného fosilního záznamu se zdá, že již první homininé (\"Sahelanthropus\", \"Orrorin\", \"Ardipithecus\") vykazovali tendence k postupnému zmenšování špičáků a tím i k zániku ostřícího komplexu mezi špičáky a třenovými zuby. U australopitéků pak byly špičáky redukovány již téměř úplně, takže prakticky nevyčnívaly z linie ostatních zubů.\n\nV počátcích paleoantropologie se předpokládalo, že ke zmenšení špičáků vedla výroba nástrojů, které v mnoha činnostech zuby nahradily. Zároveň se uvažovalo, že nižší namáhání zubů způsobilo redukci čelistí a svalů, které jimi hýbou, což dále umožnilo zvětšování mozkové části lebky a rozvoj mentálních schopností. Tyto první teorie jsou v současnosti odmítané, protože první nástroje se objevily až před 2 – 2,5 miliony let, tedy o několik milionů let později než první tvorové se zmenšenými špičáky. Spíše se předpokládá, že ke zmenšení špičáků mohla vést častější konzumace potravy, vyžadující větší podíl žvýkání a drcení, při kterém přečnívající zuby překážely. Konzumaci tužší potravy odpovídají také velké stoličky s nízkými hrbolky a silnou sklovinou i parabolický zubní oblouk. Někteří badatelé však uvažují o tom, že nápadná redukce špičáků může svědčit o menší míře soupeření mezi samci, zmírnění bojů o samice či teritorium a možná i o větší spolupráci samců a samic v péči o potomstvo. To je odvozováno z faktu, že samci dnešních lidoopů používají výrazné špičáky zejména k vyjádření agrese a dominance v bojích mezi jedinci i skupinami. Usnadnění konzumace tužší potravy tak mohlo být i nezáměrným, ale přínosným vedlejším efektem.\n\nUnikátní dvounohá lidská chůze a běh navazuje na náběhy, které se objevují již mezi některými primáty. Všichni dnešní hominidé jsou schopni kratší nebo delší dobu stát a pohybovat se vzpřímeně po dvou končetinách. Pouze člověk však dokáže bipední chůzi používat dlouhodobě a přitom efektivně. Bipedie navíc mohla umožnit nebo alespoň značně ovlivnit vznik dalších, typicky lidských znaků (obratné ruce schopné jemné manipulace, řeč, aj.). Také proto patří k často zkoumaným a nejlépe poznaným aspektům vývoje člověka.\n\nPřesun k užívání dvounohé vzpřímené chůze neznamenal náhlou změnu, ale spíše dlouhodobý proces či sérii několika kroků. Nejstarší náznaky se objevují již u prvních homininů z přelomu miocénu a pliocénu před 5 – 7 miliony let (\"Sahelanthropus\", \"Orrorin\", \"Ardipithecus\"). Bezpečně byla bipedie alespoň v hlavních rysech vyvinuta u rodu \"Australopithecus\", ovšem směrem k modernímu člověku se dále vylepšovala. Australopitékové i jejich předchůdci stále ve velké míře využívali stromy – jako zdroj potravy, bezpečné místo ke spánku i jako útočiště před dravci. Proto si stále uchovávali některé adaptace ke šplhání ve větvích a po dvou chodili jinak než dnešní lidé. Teprve lidé natrvalo opustili koruny stromů a chůzi zdokonalili. Přesto se nedá říci, že by pomalejší, méně obratná a energeticky náročnější chůze australopitéků byla jen přechodným stadiem. Tito tvorové přežívali po dlouhou dobu a svému životnímu prostředí a způsobu života byli velmi dobře přizpůsobení. Specifická chůze, kombinovaná se šplháním, jim plně dostačovala k pohodlnému přežití. Člověk (poprvé zřejmě Homo erectus) se však přizpůsobil životu, při kterém potřeboval překonávat větší vzdálenosti, a to i s pomocí vytrvalostního běhu.\n\nI přes značnou pozornost, která je lidské bipedii dlouhodobě věnována, zůstává příčina jejího vzniku stále nejasná. Navrženo bylo velké množství hypotéz, jak a proč ke vzpřímení došlo. Jednoznačné řešení však dosud nebylo nalezeno. Pozemní bipedie nemusela zpočátku přinášet žádnou zásadní výhodu, navíc první homininé ještě nebyli zcela přizpůsobení pohybu na zemi a v případě nebezpečí se stále uchylovali do korun stromů. Je ovšem možné, že vzpřímená chůze poskytovala více drobných zlepšení v různých oblastech života (větší rozhled, uvolnění rukou, možnost lépe dosáhnout na potravu apod.) nebo pomáhala využívat více různých ekosystémů. Také proto nemusí mít vznik bipedie jedinou, jasně danou příčinu. Může se jednat spíše o složitější proces, v němž hrálo roli větší množství faktorů.\n\nS postupujícím vývojem rodu \"Homo\" ustupují dříve výrazné nadočnicové oblouky a zmenšují se čelisti, čímž dochází k celkovému zploštění obličeje. Teprve u prvních zástupců druhu \"Homo sapiens\" se na spodní čelisti objevuje brada.\n\nZměny, které provázely vznik funkční bipedie, byly nejen pozitivní, ale i negativní. Některé z nich způsobují mnoho zdravotních potíží či chorob, které provázejí člověka po celou dobu jeho existence. Zajímavé je, že velkou část těchto problémů nenalézáme u žádného jiného nám známého organismu. Jedná se tedy o typicky lidská specifika.\n\nJiž při narození jsou dítě i matka vystaveny obtížím, které jinde v živočišné říši nenacházíme. Mechanismus porodu je v porovnání s lidoopy mnohem složitější a náročnější, protože se spolu s výraznými změnami pánve mění i podoba porodních cest. Tento problém ještě vzrostl u rodu Homo v souvislosti s postupným zvětšováním objemu mozku. Hlava plodu je u současného člověka téměř tak velká jako otvor, kterým prochází, takže musí mít (na rozdíl od šimpanzů) neosifikované části, aby mohlo při porodu dojít ke kompresi. Hlavička dítěte se navíc musí v určitou chvíli otočit o 90°, porodní kanál se totiž stáčí stejně. Poté se obdobně otočí ještě jednou. Protože dítě vychází z matky obrácené od ní (tedy opačně než u ostatních primátů), má matka velmi omezené možnosti dítěti pomoci na svět. Pokud by se předklonila, dítě by si mohlo poškodit páteř o stydké kosti, popř. by mohlo dojít i ke zlomení vazu dítěte. Proto rodičky po celém světě vždy hledaly a hledají asistenci. Naproti tomu mládě šimpanze se narodí velice rychle, v cestě mu nebrání zúžené porodní cesty, přetočení jejich osy, ani příliš velká hlavička. Rodí se navíc „správným směrem“, samice jej tedy sama vytáhne ven.\n\nTyto komplikace způsobovaly, že i ve vyspělých státech byl porod ještě v 19. – 20. století nejčastější příčinou úmrtí žen v produktivním věku. Evoluce není schopna vytvořit dokonalý stroj, vytváří pouze kompromis, který je pro dané prostředí nejvýhodnější.\n\nDalším důležitým znakem člověka je dvojesovitě předozadně prohnutá páteř. Ta dokáže efektivněji přenášet váhu celé horní poloviny těla na pánev a kyčelní klouby. Také spojení křížové a pánevní kosti je oproti lidoopům posunuté směrem vzad, takže celkové těžiště těla se nachází až za kyčelním kloubem. Tím se zvyšuje stabilita vzpřímeného postoje. Díky všem těmto úpravám je člověk schopen nejen delší dobu stát vzpřímeně bez většího úsilí, ale i ujít po dvou větší vzdálenosti. Také však kvůli tomu téměř každý člověk trpí v průběhu svého života bolestmi zad.\n\nPáteř jako taková je u savců původně konstruována jako oblouk. V těle člověka ovšem plní úlohu opěrného sloupu, který zejména v bederní části snáší veliký tlak. Při velké námaze pak může dojít k vyhřeznutí plotének. Navíc i malé odchylky od normální fyziologie mohou v delším časovém horizontu způsobovat velké bolesti, které v kombinaci s nadváhou či obezitou mohou člověka omezovat v pohybu. Dobrým příkladem je skolióza, která vzniká zejména při nedostatečném svalovém korzetu či v důsledku nošení těžkých břemen. Tato choroba se vyskytuje jen a pouze u člověka a jeho předků. Byla dokonce nalezena kostra chlapce druhu Homo erectus, který pravděpodobně touto chorobou trpěl.\n\nS přechodem k chůzi po dvou končetinách jsou nezbytně spojeny změny v morfologii všech důležitých kloubů dolní končetiny − kyčelního, kolenního a kotníku.\n\nKoleno je snad nejdůmyslnějším „vynálezem“ přírodního výběru u člověka. Díky jeho stavbě jsou lidé jedinými primáty, kteří dokáží kolenní kloub dokonale propnout. Noha tak lépe nese váhu a poskytuje dobrou oporu zbytku těla. Proto se člověk při chůzi může posouvat vpřed kyvadlovým pohybem, kdy se tělo na napnutém koleni jakoby „přehoupne“ dopředu. Tím pádem se energie vynaložená na napnutí kolene do nejvyššího bodu alespoň částečně vrací při cestě vpřed. Tímto stylem člověk oproti jiným primátům při chůzi po dvou ušetří až 65% energie a zároveň chrání klouby před přehřátím. Lidská kolena jsou navíc vbočená dovnitř, směrem ke střední ose těla, takže stehenní kost nesměřuje od pánve kolmo dolů, ale šikmo dovnitř. Nohy jsou tak posunuté víc pod tělo, což pomáhá lépe udržet rovnováhu a stát vzpřímeně delší dobu bez velkého úsilí.\n\nKoleno je však i přes všechna vylepšení při chůzi značně zatěžováno, zejména laterálním tlakem z pánve. Šikmé postavení stehenních kostí znamená větší riziko vykloubení kolene a výskytu kloubních nemocí jako je osteoartróza. Velký počet lidí pak musí přistoupit k totální endoprotéze kolenního či kyčelního kloubu. U žen je riziko logicky větší – kvůli širší pánvi je úhel, pod kterým se stehenní kost váže na kolenní kloub větší než u mužů, úměrně tomu se zvětšuje laterální tlak působící na koleno a zvyšuje se i spotřeba energie nutná k pohybu po dvou. Vysvětluje se tím i to, proč ženy nedosahují v běhu takových výkonů jako muži.\n\nSpecifickou morfologii má také lidské chodidlo. Palec na noze se přimyká k ostatním prstům, aby chodidlo bylo při přenášení váhy stabilnější a odraz od podkladu účinnější. Mizí tak protistojný palec, typický pro současné lidoopy a s ním i uchopovací schopnost chodidla. Kotník i samotné chodidlo jsou poměrně tuhé, aby poskytovaly lepší páku pro odraz od podkladu. Ze stejného důvodu se u člověka prodloužilo zánártí a zvětšila patní kost. Nápadně zvětšená je také Achillova šlacha a silné jsou i vazy, které udržují podélnou i příčnou nožní klenbu. Ta zajišťuje pružnost chůze i běhu, protože tlumí nárazy na tvrdý podklad. Slouží tak k lepšímu využití vydávané energie.\n\nPrávě klenba chodidla však způsobuje velké zdravotní potíže. Mezi nejznámější choroby patří \"pes cavus\" a \"pes planus\", které pak vedou k dalším onemocněním. Pokud dojde k byť nepatrné odchylce od fyziologicky správné stavby, změní se rozložení váhy těla, což může vést nejdříve k rychlé únavě při chůzi, mozolům a puchýřům na nohách a v horších případech k osteoartróze kotníku a následně kolene, ale i palce u nohy. Velice často se u lidí s plochými chodidly objevují kotníky vyvrácené do vnitřní strany nohou a tzv. kladívkové prsty (\"digitus hammatus\").\n\n\n\n"}
{"id": "852692", "url": "https://cs.wikipedia.org/wiki?curid=852692", "title": "Alp (rozcestník)", "text": "Alp (rozcestník)\n\nZkratka ALP má více významů:\n\n\n"}
{"id": "852698", "url": "https://cs.wikipedia.org/wiki?curid=852698", "title": "Pat McCrory", "text": "Pat McCrory\n\nPatrick Lloyd „Pat“ McCrory (narozen 17. října 1956 v Columbusu) je americký politik z Republikánské strany, zvolený do úřadu guvernéra Severní Karolíny na čtyřleté funkční období 2013–2017. Před zvolením do guvernérské funkce, ve které vystřídal Beverly Perdueovou, byl od roku 1995 do roku 2009 starostou města Charlotte, kde předtím už od roku 1989 zasedal v městské radě. Na úřad guvernéra neúspěšně kandidoval již v roce 2008.\n\nPatří mezi významné zastánce veřejné dopravy a jednou z jeho hlavních zásluh ve funkci starosty bylo prosazení místní rychlodrážní tramvaje Lynx Rapid Transit Services,\n"}
{"id": "852703", "url": "https://cs.wikipedia.org/wiki?curid=852703", "title": "Ghost in the Sheet", "text": "Ghost in the Sheet\n\nGhost in the Sheet je adventura z roku 2007. Vytvořil ji český tým Cardboard Box Entertainment. Jde o prvotinu zmíněného týmu. Hra je ve 3D a viděná z vlastního pohledu. Vyskytuje se zde několik miniher. V průběhu hry hlavní postava získává různé schopnosti, které jsou potřeba k dokončení. Taktéž se zde nevyskytuje inventář a děj je vyprávěn s černým humorem.\n\nHra sleduje osudy bezejmenného člověka, který jednoho dne zemře při autonehodě a je převtělen do podoby ducha pokrytého prostěradlem. V této podobě je má prošetřit v jakési staré továrně, proč zde duše mrtvých nechtějí putovat na druhou stranu.\n\nHlavní a titulní postava hry. Zahynul při autonehodě. Následně dostal od tajemného \"Šéfa\", který patří k agentuře posmrtného života, úkol prošetřit jakousi na první pohled opuštěnou továrnu. Není během hry jmenován. Je znám pouze podle prostěradla, které si údajně nesmí sundat.\n\nPoslal Ducha do továrny. Duch jej moc rád nemá. Později je Šéf zneklidněn rychlým postupem Ducha a rozhodne se jej zlikvidovat.\n\nAsistent šéfa, který za něj dělá „špinavou práci“.\n\nHlavní soupeři šéfa. Nakonec Duchovi pomůžou během závěrečného souboje.\n\n"}
{"id": "852708", "url": "https://cs.wikipedia.org/wiki?curid=852708", "title": "Seznam hor a kopců v okrese Třebíč", "text": "Seznam hor a kopců v okrese Třebíč\n\nToto je seznam hor a kopců v okrese Třebíč.\n\n"}
{"id": "852709", "url": "https://cs.wikipedia.org/wiki?curid=852709", "title": "Johann Ignaz Walter", "text": "Johann Ignaz Walter\n\nJohann Ignaz Walter, také Walther, Walderth (31. srpna 1755 Radonice – 22. února 1822 Řezno) byl německý zpěvák a hudební skladatel narozený v Čechách. V literatuře je uváděn také jako Franz Christoph Walter, rodák z České Lípy. Jde však zřejmě o tutéž osobu.\n\nZákladní hudební vzdělání získal u svého kmotra, varhaníka I. Neudörffla. Studoval na Vídeňské univerzitě skladbu a zpěv u hudebního skladatele Josefa Starzera. V letech 1780–1782 působil jako tenorista divadla Burgtheater.\n\nZ Vídně přešel do Prahy a stal se členem divadelní společnost Karla Wahra. Zpíval nejprve v Divadle v Kotcích a již v roce 1783 byl v tomto divadle uveden jeho singspiel \"25.000 Gulden oder im Dunkeln ist nicht gut munkeln\", komponovaný na libreto jeho divadelního kolegy Christiana Heinricha Spieße. Tehdejší kritika pochválila dílo za originalitu hudebních myšlenek a výraznou harmonií. O výkonech samotného skladatele se vyjádřila již méně pochvalně. Údajně pěkně a čistě zpívá, ale špatně hraje. Společnost přešla do nově vybudovaného Nosticova divadla. Zde vystupoval mimo jiné v roli Romea v opeře Jiřího A. Bendy \"Romeo a Julie\" a Mozartově opeře \"Únos ze serailu\" v roli Belmonta.\n\nV roce 1784 byla Wahrova společnost rozpuštěna a Walter se svou divadelní kolegyní sopranistkou J. Robertsovou (1759-1835) odešel do Rigy. Zde v roce 1786 uzavřeli sňatek. V Rize měli oba značný úspěch. Zpívali hlavní role v městském divadle, účinkovali na koncertech a Walter byl oceňován i jako hudební skladatel. Komponoval pro divadlo scénickou hudbu, prology, předehry a kantáty ke slavnostním příležitostem.\n\nV roce 1786 odešli oba do Frankfurtu nad Mohanem. V roce 1789 se v Mohuči účastnili prvního nastudování Mozartovy opery \"Don Giovanni\" v němčině. Walter zpíval roli dona Ottavia a jeho žena donu Annu. V roce 1792 se stal hudebním ředitelem společnosti G. F. W. Großmanna a posléze v roce 1804, ředitelem dvorního divadla v Řezně. V této funkci působil až do své smrti.\n\nJe znám zejména jako operní skladatel. Psal však hudbu mnoha žánrů. Dodnes je uváděn např.:\n\n\n\n\n"}
{"id": "852712", "url": "https://cs.wikipedia.org/wiki?curid=852712", "title": "Picea brachytyla", "text": "Picea brachytyla\n\nPicea brachytyla je druh smrku, jehličnatý strom původem z Asie.\n\nJedná se o strom, který dorůstá až 30 m výšky a průměru kmene až 1 m.. Borka je šedavá až šedohnědá. Koruna je většinou kuželovitá až pyramidální, větvičky jsou převislé, mají žlutavou až hnědavou barvu. Jehlice jsou na průřezu zploštělé, asi 1−2,2 cm dlouhé a 1–1,5 mm široké, na vrcholu špičaté až zašpičatělé. Samičí šišky jsou za zralosti hnědé až trochu purpurové, vějšitě až válcovitě podlouhlé, asi 6–10 cm dlouhé a asi 3–4 cm široké při otevřených šupinách. Šupiny samičích šišek jsou za zralosti obvejčitě podlouhlé až kosočtverečné, na vrcholu často nahoru zahnuté, asi 14–22 mm dlouhé a 11–13 mm široké. Semena s křídlem asi 1,2 cm dlouhá.\n\nJsou rozlišovány dvě variety. Nominátní varieta var. \"brachytyla\" má nezralé samičí šišky zelené barvy, kdežto u var. \"complanata\" jsou nezralé samičí šišky červeně až purpurově hnědé, další znaky jsou na borce a jehlicích. V minulosti byly tyto variety některými autory považovány za samostatné druhy.\n\n\"Picea brachytyla\" se přirozeně vyskytuje v Číně, a to na jihu provincie Kan-su, na západě provincie Che-nan, na západě oblasti Chu-pej, na jihovýchodě oblasti Šen-si, v S’-čchuanu, na jihovýchodě Tibetu a severozápadě oblasti Jün-nan. Jeho výskyt přesahuje do severní Barmy a Bhútánu, snad Assam Himal v Indii.\n\nPicea brachytyla roste v horských lesích v nadmořských výškách asi 1300-3800 m n. m., typicky s chladným monzunovým klimatem bohatých na srážky, kterých zde spadne za rok asi 1000-2500 mm za rok. Tvoří lesy společně s dalšími dřevinami, jako jsou různé druhy jedlí (\"Abies\" sp.), jedlovců (\"Tsuga\" sp.), Picea likiagensis, Larix potaninii, Betula albosinensis aj. I tento druh smrku je napadán různými druhy kůrovců, např. v Bhútánu to je druh \"Ips schmutzenhoferi\".\n\nVe své domovině je to důležitá dřevina, která je v lesnictví ceněna pro kvalitní dřevo.\n"}
{"id": "852714", "url": "https://cs.wikipedia.org/wiki?curid=852714", "title": "Miladin Ćulafić", "text": "Miladin Ćulafić\n\nMiladin Ćulafić (v srbské cyrilici Миладин Ћулафић; * 27. ledna 1939 Gornje Luge u Andrijevici) je srbský prozaik a člen Spolku spisovatelů Srbska. Jeho první dvě knihy byly přeloženy do bulharštiny pod jménem ´´Silná krev´´(Národní kultura, Sofia, 1980). Jiné jeho povídky byly přeloženy do italštiny a francouzštiny.\n\nZákladní školu ukončil v Andrijevici a gymnázium v Berane. V Bělěhradě vystudoval Filologicku fakultu – obor jihoslovanská a původní literatura. Kolem deseti let pracoval jako profesor literatury v městech: Brčko, Mladenovac, Mrkonjić Grad a Banja Luka. Potom pracoval jako lektor a korektor v bělehradském novinářském úřadě \"Jež\"´ a ve vydavatelství „Rad“, žije v Bělehradu.\n\n\nCeny:\n\n- Isidora Sekulićová\n\n- Cena ´´Politiky´´ za povídku\n\n- Radoje Domanović za satiricku povídku\n\n- Cenny z jeho rodného kraje – města Andrejevica a Berane\nPrameny:\n\n- Encyklopedie srbského národa, Zavod za izdavanje udžbenika, Bělehrad,2008.\n\n- Branko Pirgić, Povídky o světě který zmizí, Americký Srbobran, 29. dubna 1992.\n\n- Dobrašin Jelić, Síla inspirativních detailů, Velké drobnosti, Stupovi, Andrejevica, 1997.,str.78-81\n\n- Miladin Raspopović, Imanentní poetika krátké povídky Miladina Ćulafiće, Po podobnosti, Panorama, Priština, 2005., str.7-33\n\n- Dragan Lakićević, Suhé zlato povídky – předmluva výběru povídek Přes hranice\n\n- Miloslav Šutić, Vysoká škola umění povídání, Led a ohen, Institut za književnost, Čigoja štampa, Bělehrad, 2002., str. 107-118\n\n- Milan Trbović, Od dětské naivity do moudrosti, str.192-198, Zlaté jablko, str.216-224, Pout´k sobě, Zadužbina Petar Kočić, Banja Luka, 2000.,str. 187-224\n\n- Marko Paovica, Bohatství duše, Obsah prozaického slova, Narodna knjiga, Bělehrad, 2005.,str. 122-125\n\n- Miroslav Todorović, Životní dimenze, V stínu Demoklitůvého meče, Učiteljski fkultet, Vranje, 2009.,str. 197-199\n\n- Milovan Vitezović, Jak promluvilo lidstvo- předmluva knize Pán paneláků\n"}
{"id": "852715", "url": "https://cs.wikipedia.org/wiki?curid=852715", "title": "Music for Films", "text": "Music for Films\n\nMusic for Films je studiové album britského hudebníka Briana Eno. Jeho nahrávání probíhalo v rozmezí let 1975−1978 a vyšlo v říjnu 1978 u vydavatelství E.G. Records. Skladby z alba se objevily v několika filmech, jako jsou \"Sebastian\" (1976), \"Jubilee\" (1978), \"U konce s dechem\" (1983) nebo \"A Better Tomorrow\" (1986).\n\nAutorem všech skladeb je Brian Eno.\n"}
{"id": "852719", "url": "https://cs.wikipedia.org/wiki?curid=852719", "title": "Kenmore (Washington)", "text": "Kenmore (Washington)\n\nKenmore (občas nazýváno také Kenmore by the Lake) je město v okrese King v americkém státě Washington, na severním pobřeží Washingtonova jezera. Jedná se o mix tzv. bedroom community, tedy obce, odkud většina obyvatel dojíždí za prací do sousedních velkoměst, populárního útočiště provozovatelů outdoorových aktivit a sladkovodního průmyslového přístavu. Ve městě se nachází největší americké hydroplánové komerční letiště Kenmore Air Harbor, Bastyr University, několik parků a přístavišť na pobřeží jezera a také přístup k turistické a cyklistické stezce Burke-Gilman Trail a okresnímu systému cyklostezek. Dále je zde Státní park svatého Eduarda, kde se nachází bývalý kněžský seminář. Město má svou oficiální květinu, jíž je dahlia, oficiálního ptáka volavku velkou a oficiální vždyzelenou rostlinu pěnišník. Roku 2010 ve městě žilo 20 460 obyvatel.\n\nMěsto bylo založeno roku 1901 a své jméno získalo nepřímo od skotské vesnice Kenmore, jelikož rodnou vesnicí zakladatele města bylo Kenmore v kanadské provincii Ontario. Zakladatel, jistý pan McMasters, přijel do oblasti Pugetova zálivu se svou ženou Annie okolo roku 1889 s úmyslem založit podnik na výrobu šindelů. Jejich pila stála na severním břehu Washingtonova jezera, kde si pronajali pozemek od Watsona Squira. Už v roce 1903 mělo Kenmore svůj vlastní školní systém i pobočku pošty, oficiálně bylo však město začleněno až v srpnu 1998.\n\nPřestože oblastí projížděly často nákladní vlaky Seattle, Lake Shore and Eastern Railway už od roku 1887, jediným způsobem, jak se na území dnešního města dostat v jeho raných letech bylo vodní cestou. Od roku 1906 existovala trajektová spojení se Seattlem, Bothellem a Woodinvillem, až později město získalo svou první osobní železniční zastávku. První kvalitní silniční spojení Kenmore získalo s Bothellem prostřednictvím Red Brick Road z roku 1913, po níž jezdily i autobusové linky. Výsledkem bylo, že se město stalo venkovskou destinací víkendových zahrádkářů, jelikož vlastníci místních pozemků začínali půdu prodávat obyvatelům Seattlu, kteří měli automobil. Ve 20. letech se zde pokoušely o uchycení dva nudistické tábory, ani jeden však neměl dlouhého trvání.\n\nDaleko více ale město ovlivnila prohibice. V Seattlu byl Kenmore známý nejen pro své venkovské restaurace, ale také byl důležitý v ilegálním alkoholovém průmyslu, který se zde vyvinul, aby byly potřeby seattleského nočního života v době jazzu uspokojeny. Přestože bylo město díky nové silnici Bothell Way velice blízko k Seattlu, bylo dost daleko, aby mohli jeho alkoholový průmysl úředníci z městského finančního oddělení ignorovat.\n\nPři prohibici se nejznámějším barem stal The Blind Pig (neboli \"slepé prase\"), jenž se nacházel na místě zvaném Shuter's Landing na pobřeží Washingtonova jezera. Právě díky své poloze u jezera mohl stále existovat - všechen alkohol se mohl v případě potřeby rychle vylít do jezerních vod. Samotný název baru byl v době prohibice rozšířeným slangovým termínem pro bar. Přes svou slávu však bar nebyl tím nejneslavněji proslulým ve městě. Konkurenční Inglewood Tavern díky každodenním bitkám a dalšímu násilí získala přezdívku \"kbelík krve\".\n\nPočetné restaurace, bary, taneční haly a kluby nacházející se na třech blocích v centru Kenmore představovaly hlavní část městské identity až do 40. let.\n\nKrátce poté, co odstartovala Velká hospodářská krize, se město stalo domovem pro malou obec dělníků patřících pod program prezidenta Franklina D. Roosevelta \"Back to the Land\". Jejich zaměstnavatelem byla federální Správa pracovního pokroku, která jim místo normální výplaty dávala vouchery. Odtud pochází název této dělnické obce na severozápadě Kenmore, které se říkalo \"Voucherville\".\n\nPoté, co skončila 2. sv. válka, stalo se město domovem raketových baterií MIM-14 Nike-Hercules, jenž byly částí defenzivního plánu pro éru studené války. Tyto jaderné, protiletecké rakety měly chránit město Seattle před sovětskými bombardéry, pokud by se mezi dvěma velmocemi rozpoutala válka. Odstraněny byly roku 1974.\n\nPo válce bylo také přeměněno celé centrum města. Nedaleko od již zmíněného baru \"The Blind Pig\" byl postaven Kenmore Air Harbor, který je nyní největším hydroplánovým letištěm v zemi. Zdejší aerolinka, zvaná Kenmore Air, provozuje několik spojení mezi městy severozápadu USA, která mají přístup k vodě. Ve stejném čase se díky své blízkosti k Seattlu (Kenmore se nachází jen 3 km severně od nynějších hranic města) stalo město terčem poválečného osídlování. První pozemky v nové čtvrti Uplake byly prodány v roce 1954. Stavba rezidenčních budov pokračovala ve městě po několik dalších desetiletí, především podle poválečného předměstského modelu. S rezidenčním rozmachem brzy držely krok i průmyslové a komerční stavby. Po několika dekádách celé historické centrum města, včetně jeho restaurací a barů, zmizelo a bylo nahrazeno obchodními centry, průmyslem či rezidenční zástavbou. Jedna část městské zástavby si ale přinesla vlastní historii. Budova Jewel Box Building v centru Kenmore byla částí seattleské světové výstavy, po jejímž konci byla v říjnu 1962 přesunuta do města ze Seattle Centeru.\n\nV roce 1996 město získalo svou první univerzitu, konkrétně se jedná o Bastyr University, která tehdy změnila svou adresu ze Seattlu na místo bývalého kněžského semináře svatého Eduarda.\n\nObyvatelé Kenmoru přemýšleli o začlenění svého města od jeho založení už několikrát, například roku 1954, ale plán selhal v referendu. Velkou podporu tento nápad získal až v 90. letech, a to díky zákonu o správě růstu státu Washington z roku 1990. V roce 1995 byla vytvořena komise, jejímž cílem bylo zjistit, jestli je začlenění dobrou volbou. Krátce poté se uskutečnilo úspěšné referendum, díky němuž bylo Kenmore v srpnu 1998 formálně začleněno, 97 let od svého založení.\n\nPo začlenění se nová správa města rozhodla vymyslet systém městských zón a vytvořit plán na přestavbu centra města, včetně jeho tradičního jádra. Plán zahrnoval rozšířené využití půdy nyní vlastněné městem, území v plánu nazvaném Severozápadním kvadrantem. Pozváno bylo mnoho architektů a stavařů k vytvoření stavebních plánů pro toto nově dostupné území, a to v prosinci 2005. Městská rada se v dubnu 2006 rozhodla v jednáních upřednostnit místní společnost Kenmore Partners LLC. Ta dodala městu plány v létě téhož roku, jejich přehled byl také ještě v létě zveřejněn.\n\nMěstské ulice jsou nyní známé pod názvy vyplývajícími z okresního systému, ale dříve měly tradičnější názvy. Cat's Whiskers Road se nyní jmenuje 61st Avenue Northeast, Squire Boulevard, nebo také Red Brick Road, nese název Bothell Way/SR 522 a Remington Drive byla přejmenována na Northeast 181st Street. Tradiční názvy byly roku 2007 navráceny ulicím jako vedlejší označení.\n\nMěsto má rozlohu 16,2 km², z čehož téměř 2 % tvoří vodní plocha. Jeho hranice zahrnují celé severní pobřeží Washingtonova jezera a také část jeho severovýchodního břehu. Místní terén je typický pro nížinnou oblast Pugetova zálivu, jenž se skládá především z ledovcem vytvořených vlnitých jílových kopečků, které jsou občas přerušeny rovinami, jenž se nejčastěji vyskytují nedaleko vodních ploch. Největší řekou města je Sammamish spojující Sammamišské jezero s Washingtonovým a rozděluje město na severní a jižní polovinu. Na severovýchodě města se navíc nachází několik málo bažin a močálů nedaleko toku potoka Swamp Creek.\n\nKenmorské podnebí se moc neliší od toho, jenž panuje v nedalekém Seattlu. Jeho příčinami jsou zeměpisná šířka, blízkost k Tichému oceánu prostřednictvím Pugetova zálivu a polohou v konvergenční zóně Pugetova zálivu. Je tedy obecně považováno za oceánické podnebí s vlhkými a chladnými zimami a mírnými suchými léty, přestože se vlastně nachází severněji než Toronto nebo Montreal.\n\n\nKenmore mělo v roce 2010 20 460 obyvatel, z nichž 80 % tvořili běloši, 11 % Asiaté a 2 % Afro-Američané. 7 % obyvatelstva bylo hispánského původu.\n\nPřestože je nyní město převážně obcí typu „bedroom community“, z níž obyvatelé dojíždějí za prací do nedalekých větších měst Seattle, Bothell a Redmond, zachovalo si Kenmore poměrně nezávislé ekonomické jádro soustředěné v oblasti trvanlivého zboží (např. stavební materiály, beton nebo asfalt) a speciálních obchodních kontraktorů (především ve stavbě).\n\nNa ústí řeky Sammamish se pak nachází jeden z největších průmyslových přístavů, kterými disponuje Washingtonovo jezero. Nedaleko přístavu se nachází další větší podniky, jako cementárna společnosti Rinker, cementárna a výrobna asfaltu Kenmore Ready-Mix, stavební materiály a ornice Pacific Topsoils, zpracování a instalace kamene Michael Homchick Stoneworks nebo dřevařská společnost Plywood Supply. Dále je město také aukčním centrem, jelikož v něm sídlí jedna z deseti největších dražebních společností v zemi, James G. Murphy Company.\n\nMimo oblast trvanlivého zboží se pohybují například aerolinky Kenmore Air provozující hydroplány, sídlo a hlavní továrna potravinářské společnosti Alaska General Seafood nebo Bastyr University se školou přírodní léčby.\n\nMěsto patří do školního okrsku Northshore a jeho střední školou je Inglemoor High School. Zdejší nezisková skupina Vzdělávací centrum svatého Eduarda o životním prostředí pořádá veřejné přednášky o životním prostředí ve spolupráci se správou státních parků státu Washington a Státním parkem svatého Eduarda.\n\nV Kenmore se dále nachází Bastyr University, jedna z vedoucích soukromých škol přírodní medicíny založená roku 1978 a patřící pod Severozápadní komisi vysokých škol a univerzit. Město se také nachází přímo mezi hlavním kampusem University of Washington v Seattlu a jejím vedlejším kampusem na škole Cascadia Community College v Bothellu. Se všemi těmito školami je město spojeno jak systémem cyklostezek, tak autobusovými linkami. Dále jsou k dispozici autobusová spojení k Shoreline Community College, jejíž Centrum obchodu a celoživotního vzdělávání se nachází v malé vzdálenosti od Kenmoru, v sousedním Lake Forest Parku.\n\nMěsto spravuje městská rada a manažer. V radě je sedm radních, kteří jsou voleni na čtyřletá volební období. Volby do městské rady se konají každý druhý rok, voleni jsou vždy buď tři nebo čtyři radní. Všichni radní musí být nezávislí na politické straně a jsou voleni obyvatelstvem města. Městská rada schvaluje vyhlášky, apod. a volí starostu a jeho zástupce, oba na dvouletá volební období. Městská rada má schůze každé druhé a čtvrté pondělí v měsíci, druhá dvě pondělí pak koná veřejné přednášky o studiích.\n\nKaždodenní chod města zajišťuje městský manažer, kterého si najímá městská rada, která si také najímá městského úředníka. Hlavními komisemi v městě jsou Komise památek a dědictví, Plánovací komise a Knihovní dozorčí rada.\n\nMěstská policie funguje na základě smlouvy s kanceláří šerifa okresu King, důstojníci působící ve městě mají vlastní uniformy a auta s logem města. Na plný úvazek ve městě funguje devět hlídkových důstojníků, jeden dopravní důstojník, jeden důstojník sloužící k ochraně podniků a jeden náčelník. O požární služby se město dělí s nedalekým Lake Forest Parkem, čímž vznikl požární sbor Northshore.\n\nV Kenmore jsou vydávána média především z oblasti Seattlu, městské a ještě bližší informace pak přináší týdeník \"Kenmore Reporter\", jehož vydavatelem je společnost Reporter Newspapers z nedalekého Kentu. Všechny články Reporteru jsou vydávány jen v tištěné formě, jednou za měsíc je jeho částí také zpráva od městské rady, která má obvykle dvě až čtyři stránky. Týdeník je zdarma dodáván do všech domácností ve městě. Město dále vydává vlastní čtvrtroční osmistránkový zpravodaj o aktivitách městské rady, pokroku v plánovaných projektech, stavu městské pokladny a městských akcích.\n\nČasopis \"Family Circle\" vybral v srpnu 2009 Kenmore jako jedno z deseti nejlepších měst pro rodiny. Zhruba o rok dříve jej časopis \"Seattle Magazine\" vyhlásil vůbec nejlepším předměstím Seattlu.\n\n"}
{"id": "852720", "url": "https://cs.wikipedia.org/wiki?curid=852720", "title": "Václav Staněk (fotbalista)", "text": "Václav Staněk (fotbalista)\n\nVáclav Staněk byl český meziválečný fotbalista.\n\nHrál za AC Sparta Praha. Se Spartou získal v letech 1926 a 1927 dvakrát mistrovský titul.\n\n"}
{"id": "852724", "url": "https://cs.wikipedia.org/wiki?curid=852724", "title": "Perec Rozenberg", "text": "Perec Rozenberg\n\nPerec Rozenberg (: , žil 9. září 1919 – 25. října 2008) byl izraelský vynálezce a výsadkář, který se během druhé světové války zúčastnil zvláštní výsadkářské mise v Evropě, jejímž cílem bylo pomoci válečnému úsilí Spojenců a rovněž decimovaným židovským komunitám.\n\nNarodil se v Maďarsku, a když mu byl rok, jeho rodina emigrovala do britské mandátní Palestiny. Během studií na gymnáziu Herzlija vstoupil do Hagany a specializoval se jako rádiový operátor. V roce 1942 se jako dobrovolník přihlásil do speciální výsadkářské mise, v jejímž rámci byl vycvičen britskou armádou. V květnu 1943 seskočil nad Jugoslávií, kde se přidal k partyzánům Josipa Tita. Byl vůbec prvním židovským výsadkářem, který v rámci mise nad Evropou seskočil. Rozenberg sloužil jako operátor rádiového vysílače a předával Britům informace od partyzánů. Koncem téhož roku se přes Itálii vrátil zpět do Palestiny, potažmo do mošavu Bejt Še'arim.\n\nPo vzniku Izraele v květnu 1948 sloužil ve válce za nezávislost v armádním sboru vědeckého výzkumu a vývoje (CHEMED). Po válce byl jmenován operačním důstojníkem izraelské policie a po dokončení studií na Technionu se vrátil zpět do mošavu a pracoval jako zemědělec. Při této práci si uvědomil potřebnost a zároveň nedostatek vody a vyrobil několik vynálezů ekologicky šetrného používání vody, které si nechal patentovat.\n\n"}
{"id": "852734", "url": "https://cs.wikipedia.org/wiki?curid=852734", "title": "Jan Navrátil (politik)", "text": "Jan Navrátil (politik)\n\nJan Navrátil (* 1. prosince 1955 Kyjov) je český politik, v letech 1992 až 1996 poslanec České národní rady a Poslanecké sněmovny PČR, v letech 2004 až 2016 zastupitel Jihomoravského kraje, člen KSČM.\n\nDětství prožil v obci Sobůlky, pak žil v Hodoníně. Vystudoval Střední průmyslovou školu v Břeclavi. Po základní vojenské službě nastoupil do podniku \"Železárny Veselí nad Moravou\". Vystudoval Právnickou fakultu Univerzity Komenského v Bratislavě. Pracoval pak v bytovém družstvu a na finanční správě a počátkem roku 1992 přešel do soukromého sektoru (krátce jako obchodní ředitel firmy s daňovým a účetním poradenstvím).\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Jihomoravský kraj). Zasedal v ústavněprávním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V lednu roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně zastával do voleb v roce 1996. V první polovině 90. let se angažoval v petičním hnutí proti vstupu České republiky do Evropské unie a Severoatlantické aliance.\n\nPo odchodu ze sněmovny pracoval od 1. července 1996 jako advokát. Trvale od roku 1990 zasedá za KSČM v městském zastupitelstvu v Hodoníně, kam byl opakovaně zvolen v komunálních volbách roku 1994, volbách roku 1998, volbách roku 2002, volbách roku 2006, volbách roku 2010 a volbách roku 2014.\n\nByl členem zastupitelstva Jihomoravského kraje. Do krajského zastupitelstva byl zvolen poprvé v krajských volbách roku 2004. Mandát obhájil v krajských volbách roku 2008 a krajských volbách roku 2012. V krajských volbách roku 2016 však neuspěl.\n\n"}
{"id": "852737", "url": "https://cs.wikipedia.org/wiki?curid=852737", "title": "Jasmin Šćuk", "text": "Jasmin Šćuk\n\nJasmin Šćuk [jasmin ščuk] (* 14. července 1990, Mostar, SFR Jugoslávie) je bosenský fotbalový záložník, od roku 2016 hráč klubu SK Slavia Praha od září 2017 na hostování v tureckém klubu BB Erzurumspor.\n\nOd roku 2009 působil v juniorce FK Mladá Boleslav, od května 2011 byl přeřazen do A-mužstva Mladé Boleslavi.\n\nV sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. Jasmin svůj pokus proměnil.\n\n22. července 2013 (1. kolo sezóny 2013/14) nastoupil proti hostující Příbrami a vstřelil první gól domácích po centru Davida Štípka z pravé strany. Zápas skončil remízou 1:1. Sezona pro něj byla velmi úspěšná, ve 29 zápasech v lize nastřílel celkem 12 gólů a pomohl týmu k umístění na pohárových příčkách.\n\nS Boleslaví se představil ve 2. předkole Evropské ligy UEFA 2014/15 proti svým krajanům, hráčům bosenského týmu NK Široki Brijeg. Boleslav vyhrála 2:1 doma a 4:0 venku a postoupila do 3. předkola proti Olympique Lyon.\n\nV posledním roce boleslavského angažmá se podílel na vítězství v českém poháru. Finále českého poháru (MOL Cup) ročníku 2015/16 hraném ve středu 16. května 2016 na hřišti v Teplicích FK Mladá Boleslav - FK Jablonec 2:0 rozhodli góly v 71. minutě Jan Chramosta a v 75. minutě Jasmin Ščuk.\n\n31. května 2016 podepsal tříletý kontrakt se Slavií Praha. V sezóně 2016/17 odehrál 17 ligových zápasů (neskóroval) a získal se Slavií titul mistra nejvyšší české soutěže.\n\nV září 2017 odešel na hostování do tureckého druholigového klubu Büyükşehir Belediye Erzurumspor.\n\n"}
{"id": "852743", "url": "https://cs.wikipedia.org/wiki?curid=852743", "title": "Panský hřib", "text": "Panský hřib\n\nPanský hřib či panský hříbek je lidový název krajově používaný pro několik druhů hřibovitých hub. Ve starší mykologické literatuře jím byl nazýván především hřib přívěskatý (\"Boletus appendiculatus\"). Od toho ale autoři ustoupili, protože byl tento název v různých krajích vžitý pro řadu jiných hub, například:\n\n"}
{"id": "852749", "url": "https://cs.wikipedia.org/wiki?curid=852749", "title": "Matej Sivrić", "text": "Matej Sivrić\n\nMatej Sivrić (* 31. ledna 1990, Slavonski Brod) je chorvatský fotbalový útočník, od ledna 2015 hostuje v FC Baník Ostrava z FK Mladá Boleslav.\n\nSvoji fotbalovou kariéru začal v Livadě Željezničar, odkud ještě jako dorostenec zamířil do NK Marsonia. V roce 2007 se propracoval do prvního týmu. Následně působil v NK Maksimir. V letech 2009–2010 působil v NK Marsonia 1909. V létě 2010 zamířil na své první zahraniční angažmá do Slovanu Liberec. Před sezonou 2011/12 odešel na hostování do Viktorie Žižkov. V létě 2012 se stal hráčem Mladé Boleslavi. Na podzim 2013 se vrátil na hostování do Viktorky Žižkov, odkud se po necelém půl roce vrátil do Mladé Boleslavi. V lednu 2015 odešel na hostování s opcí do Baníku Ostrava.\n\n"}
{"id": "852752", "url": "https://cs.wikipedia.org/wiki?curid=852752", "title": "Zápas o titul mistryně světa v šachu 1962", "text": "Zápas o titul mistryně světa v šachu 1962\n\nŠestý zápas o titul mistryně světa v šachu byl první z pěti klání, ve kterých zvítězila Nona Gaprindašviliová. Zápas se uskutečnil od 18. září do 17. října roku 1962 v Moskvě v Sovětském svazu. Mistryně světa Jelizaveta Bykovová se střetla s vyzyvatelkou Nonou Gaprindašviliovou. Hlavním rozhodčím byla Nina Hrušková-Bělská z Československa, sekundantem Bykovové Jefim Jefimovič Kogan a sekundantem Gaprindašviliové Michail Vasilevič Šišov. Po sedmi partiích vedla Gaprindašviliová 6:1 a celkově dosáhla vítězství 9:2 bez jediné porážky. Mistryní světa se tak stala ve 21 letech stejně jako Věra Menčíková.\n\n\n"}
{"id": "852760", "url": "https://cs.wikipedia.org/wiki?curid=852760", "title": "Provinční rekonstrukční tým", "text": "Provinční rekonstrukční tým\n\nProvinční rekonstrukční tým ( Provincial Reconstruction Team, PRT) je typicky posádka vojenské základny především ve spojení se skupinou civilních odborníků. Tyto armádou chráněné skupiny začala sestavovat americká vláda pro Afghánistán od roku 2002 a pak od roku 2008 i pro Irák. Ačkoli se konkrétní cíle každého týmu mohou lišit, obecně je cílem podpora místních společenství, zejména samosprávy. Ideálním výsledkem práce by pak byli noví rovnocenní partneři pro obchod a soužití, schopní se především postarat sami o sebe, o své obyvatele.\n\nOd 19. března 2008 v Afghánistánu působí i český PRT v Lógaru, který svými aktivitami zasahuje i do Vardaku.\n\nPRT se soustředí na 3 priority:\n\nJedním z nutných kroků je položení základů pro udržitelný politicko-ekonomický rozvoj v příslušné provincii, asistence provinční vládě v napojení na vládu centrální a zahájení transformačního procesu PRT směrem k předávání zodpovědnosti místním partnerům. Právě předání odpovědnosti je klíčem k následnému uzavření mise a odchodu z provincie, proto je potřeba OMLT ISAF.\n\nPři přípravě, implementaci a vyhodnocení projektů se PRT soustředí především na:\n\nNapř. PRT preferuje rozšíření školy před stavbou nové, neboť si je vědom, že místní vláda nemá dostatek učitelů ani prostředky na vybavení nových budov, na platy učitelů, na údržbu a provoz nové budovy.\n\n\nTím vlastně vytváří potřebu místních pro vznik jejich samosprávy.\n\n\n\nNapříklad dává přednost opravě školy před dodáním provizorního stanu, ačkoli by se v něm děti mohly začít učit dříve: Stan je jen prostředek, ne cíl.\n\n\nJakýkoliv rozvoj je možný pouze ve stabilním prostředí. Stabilní bezpečnostní situace v provincii je také základním předpokladem pro odchod koaličních sil z dané země.\n\nPRT se soustředí na spolupráci s národní policií a armádou - organizuje výcvikové kurzy pro příslušníky bezpečnostních složek ve školícím centru sloužícím pro vzdělávání a výcvik například policistů, neboť zejména policie se často potýká s nedostatkem výcviku a vybavení: výcvikové a poradní jednotky působí pod hlavičkou OMLT (\"omeleta\") - Operational Mentor and Liaison Team. Místní bezpečnostní síly typicky cvičí v krátkých cyklech. A protože jsou místní příslušníci často negramotní, tak třeba i pomocí obrázků.\n\nZemědělství často představuje hlavní zdroj obživy pro většinu obyvatel provincie, ačkoli se mohou potýkat s nedostatkem technologií a kvalitních osiv, omezenými zdroji vody, střídáním sucha a povodní, s nedostatkem odborného vzdělávání.\n\nPRT se pak může soustředit na vzdělávání zemědělců a na podporu zemědělské produkce. Ta zahrnuje pomoc rolníkům hlavně tam, kde již existuje dlouhodobý zájem. Rekonstrukční tým například může:\nNa projektech PRT spolupracuje s provinčními ministerstvy zemědělství a místními dobrovolnými zemědělskými družstvy (kooperativami) sdružujícími zemědělce stejného zaměření a v tomto sektoru představující obnovující se soukromé podnikání.\n\nV oblasti vzdělávání může PRT organizovat odborné kurzy, přinášet nové plodiny a postupy, jakož i školení v oblastech marketingu.\n\nProblémem mohou být rychlá střídání sucha a povodní i nedostatečná osvěta o tom, jak správně s vodou nakládat. V neposlední řadě často provinčním vládám chybí prostředky na rekonstrukce jezů, ochranných zdí a dalších potřebných vodních staveb. Prioritou PRT pak jsou menší projekty zaměřené na udržitelné dodávky vody do konkrétních komunit a protipovodňová opatření, stavby jezů, opravy akvaduktů a zavlažovacích kanálů.\n\nPRT staví nová samosprávní centra, například radnice a policejní stanice, soudy a vězení, a zvyšuje bezpečnost těch stávajících. Civilní experti PRT poskytují mentoring zodpovědným úředníkům, vybavení a školení.\n\nPro oblasti s vysokou negramotností je pro většinu lidí hlavním zdrojem informací rozhlas, místní rádia tedy mají velký význam pro posilování občanské společnosti. Rozhled a vzdělání místních novinářů se často omezuje na hranice okresu, v lepším případě provincie. Možnost jejich novinářského vzdělávání je tedy podstatná. PRT podporují místní média především v oblasti zvyšování profesních kapacit novinářů: Poskytují materiální podporu rádiím. Ve spolupráci s místními rádii také připravují osvětové kampaně.\n\nPro financování každého PRT jsou potřeba milióny Dolarů ročně. Financování se zajišťuje typicky rozhodnutím vlády organizující země daného PRT, tedy z jejího státního rozpočtu. Na PRT přispívají i vlády jiných zemí, ačkoli se třeba na PRT samy aktivně ani nepodílí.\n\nVojenské jednotky OMLT se mohou střídat například po šestiměsíčních turnusech, pro civilní obsazení PRT je výhodnější střídání až po roce, z důvodu nutnosti proniknout mezi místní hlouběji.\n\n\n"}
{"id": "852762", "url": "https://cs.wikipedia.org/wiki?curid=852762", "title": "Černýš český", "text": "Černýš český\n\nČernýš český (\"Melampyrum bohemicum\") je jednoletá, často lesní, řídce se vyskytující rostlina, která je poloparazitická stejně jako všechny ostatní druhy rodu černýš.\n\nČernýš český byl popsán na území České republiky koncem 19. století a po dlouhou dobu byl hodnocen jako československá (česká) endemická rostlina, byl přiřazen k širokému druhu \"Melampyrum subalpinum\" s.l.. Někteří odborníci se kloní k názoru, že má velmi blízký vztah k rakouskému druhu \"Melampyrum angustissimum,\" který vyrůstá ve východním podhůří Alp (především ve Štýrsko-Dolnorakouských vápencových Alpách a ve Vídeňském lese) a že se pravděpodobně jedná o totožný druh. Protože v této oblasti (okolo sídel Baden a Bad Fischau-Brunn) vyrůstá i populace popisována jako \"Melampyrum subalpinum\" s.s., která morfologicky stojí mezi oběma typy není vyloučeno, že představují hybridní roj. V současnosti nemá ani jedno výše uvedené jméno odkaz na cizojazyčnou Wikipedii.\n\nČernýš český je podle českých zdrojů středoevropským endemitem, který se vyskytuje pouze v oblasti východních Alp, v České republice a na slovenském Záhoří. Roste převážně ve smíšených nebo světlejších jehličnatých lesích hlavně okolo mýtin, lesních okrajů nebo lesních cest. Nejlépe mu vyhovují půdy písčité až hlinitopísčité a poměrně světlá stanoviště.\n\nPodle \"Florabase.cz\" se černýš český v ČR vyskytuje:\nTato 10 až 40 cm vysoká rozvětvená rostlina je poloparazitická jednoletka rozmnožující se výhradně semeny. Větve vyrůstají šikmo vzhůru, spodní jsou často bez květů. Z přímé, lysé nebo jen řídce chlupaté lodyhy vstřícně vyrůstají úzké, čárkovitě kopinaté listy dlouhé do 10 cm a široké nejvýše 8 mm, jsou celokrajné a jemně pýřité nebo lysé.\n\nKvěty, vyrůstající po dvou z jednoho kolénka, vytvářejí úzké jednostranné 10 až 30květé květenství, které je v dolní části řídké a výše hustější. Dolní listeny jsou tvarem i zelenou barvou podobné listům, horní jsou obvykle kopinaté až vejčité, na bázi mají rozličný počet trojúhelníkových zubů a bývají s různou intenzitou modrofialově zbarvené. Zelený nebo namodralý kalich s lístky úzce trojúhelníkovitými, na okraji řídce chlupatý, je 6 až 14 mm dlouhý a po odkvětu se ještě prodlužuje. Žloutkově žlutá dvoupyská koruna s otevřeným ústím má zpravidla na horním pysku, z boku zploštělým a výrazně kratším, rezavou skvrnu. Delší dolní pysk je plochý a má dva podélné hrbolky. Žluté prašníky dlouhé 3 až 4 mm jsou po okraji porostlé krátkými chlupy. Pod lysým, zeleným semeníkem je nektarium. Vykvétá od června do září.\n\nPlodem jsou asymetrické tobolky proměnlivého tvaru, bývají široce až úzce elipsoidní, ze stran zmáčklé, srpovitě prohnuté a končí rozličně velikým trojhranným zobanem. Jsou lysé se zřetelnou žilkou mezi chlopněmi a síťnatou žilnatinou. Pravidelně nepřesahují délkou vytrvalého kalichu, pukají na hřbetní i břišní straně. V tobolce bývá po 2 až 4 semenech 3,5 až 6 mm velkých.\n\nV České republice vyrůstá v omezeném počtu ve spolu nesouvisejících areálech. Jsou to okolí Hradce Králové a Pardubic, Třeboňska, Táborska a na Českomoravské vysočině v okolí Kunštátu. Nedávno byl nově evidován jeho výskyt na drobné lokalitě v Českém ráji.\n\nPřevážná část území kde se vyskytuje není chráněna. Tuto poměrně světlomilnou rostlinu hodně poškozuje zahušťování stromového patra a výskyt expanzních rostlin, které ho vytlačují z původních stanovišť.\n\nČernýš český je v České republice i na Slovensku poměrně vzácný a jeho počty se snižují. Pro jeho záchranu byla vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. a \"Černým a červeným seznamem cévnatých rostlin České republiky z roku 2000\" zařazen mezi zranitelné druhy (C3, §3 – VU).\n"}
{"id": "852764", "url": "https://cs.wikipedia.org/wiki?curid=852764", "title": "Prodloužený orgasmus", "text": "Prodloužený orgasmus\n\nProdloužený (rozšířený) orgasmus je sexuální zkušenost považovaná za intenzivnější a extenzivnější než jakou popisuje definice běžného orgasmu. Zahrnuje řadu pocitů, spojených s bohatým a intenzivním orgasmem, může trvat od několika minut do několika hodin. Termín zavedla v roce 1995 Patricia Taylorová. Byl užit v její dizertační práci k výzkumu intenzivní sexuální zkušenosti 44 párů z různých sociálních zázemí.\n\nCharakteristickými rysy prodlouženého orgasmu jsou aktivní pocity a kontrakce po celém těle, zejména v oblasti břicha, vnitřních stehen, rukou, nohou a genitálií. Dr. Taylorová popisuje vnímání energie rozšiřující se za hranice těla. Podobné zkušenosti byly zaznamenány ve studiích Dr. Jenny Wadeové a David Deida \n\nPatricia Taylorová je americká autorka a lektorka, o sexualitě napsala několik knih. Získala bakalářský titul na Barnard College (Kolumbijská univerzita), MBA titul na Wharton School na Pensylvánské univerzitě a stala se obchodnicí na Wall Street. Její život se změnil poté, co se setkala s Kundaliní a Kashmir Šivaismem v roce 1985. Když prožila svůj první prodloužený orgasmus, začala se zabývat myšlenkou, jak tuto zkušenost předat dále. V roce 2000 získala titul PhD v transpersonální psychologii na International University of Professional Studies, což je neakreditovaná škola distančního vzdělávání . Veřejně vystupuje v různých výukových programech , má soukromou klientelu, bydlí v Marin County, Kalifornie.\n\nÚčastníci disertační studie Dr. Taylorové se dostali do stavu prodlouženého orgasmu užitím různých sexuálních praktik a metod. Nejvýznamnější čtyři metody byly: manuální autostimulace (60%), manuální stimulace partnerem (35%), soulož (30%) a orální stimulace (15%) . Dr. Taylorová shrnuje techniky sloužící k uvedení do takového stavu ve své knize \"Expanded Orgasm\" , na DVD a ve svém výukovém programu \"21 Day Program for Partners\" \n\nOdkazy na prodloužený orgasmus lze najít u dalších autorů: Osho, Margot Anand , Steve and Vera Bodansky , Alan a Donna Brauerovi , Bob a Leah Schwartzovi.\n\nDr. Taylorová uvádí, že muži stejně pravděpodobně jako ženy mohou přejít do těchto stavů a mít všechny zkušenosti vyjmenované výše.. Také Brauer i Bodansky diskutují mužský prodloužený orgasmus.\n\nTeorie biologických procesů nezbytných pro dosažení těchto stavů zahrnují postupnou a vyváženou stimulaci a zvýšenou činnost sympatického a parasympatického nervového systému, využívá se i tantrická praxe zapojení dýchací techniky do parasympatického nervového systému během sexuálních aktivit. Toto uvádí ve své knize Nik Douglas a Penny Slinger \n\n\n"}
{"id": "852767", "url": "https://cs.wikipedia.org/wiki?curid=852767", "title": "Černýš hřebenitý", "text": "Černýš hřebenitý\n\nČernýš hřebenitý (\"Melampyrum cristatum\") je nevysoká žlutě kvetoucí bylina, jeden z mnoha druhů poloparazitického rodu černýš. Na rozdíl od podobných druhů černýše nevytváří ani v příhodných podmínkách mnohočetné porosty a vyskytuje se jen v malých populacích.\n\nVyrůstá od Západní Evropy (vyjma nejjižnějších a nejsevernějších oblastí) východním směrem až po Střední Asii k pohoří Altaj a k hornímu toku Jeniseje. V České republice se vyskytuje jen roztroušeně, nejčastěji v termofytiku v regionech České středohoří, Český kras, Polabí nebo jižní Morava. Vyhledává teplomilné doubravy, vyrůstá na pasekách a lesních lemech, křovinatých stráních a jiných teplomilných a suchomilných lokalitách většinou se zásaditou půdou která je navíc těžší a hlinitá.\n\nPodle \"Florabase.cz\" se černýš hřebenitý v ČR vyskytuje:\nJe to jednoletá, poloparazitická rostlina dorůstající do výše 15 až 30 (výjimečně 50) cm která se množí výhradně semeny. Její větvená, přímá lodyha řídce pýřitá je porostlá vstřícnými, přisedlými, kopinatými listy v délkách 3 až 8 cm s celokrajnými čepelemi, horní listy jsou někdy při bázi zubaté. Směrem vzhůru listy přecházejí v listeny hluboce sedlovitě prohnuté a svěšené dolů s dolními okraji hřebenitě zubatými.\n\nHorní listeny mívají barvu bledozelenou nebo častěji nachovou, jsou žlábkovitě přeložené podle střední žilky a mají po celém okraji jemné zuby. Vytvářejí v horním dílu lodyhy i větví 4hranné květenství klas, ten se skládá z 10 až 30 květů a bývá dlouhý 1 až 5 cm. Z paždí listenů vyrůstají květy s částečně chlupatým kalichem dlouhým 4,5 až 8 mm a pyskatá koruna s trubkou dvojnásobně delší než kalich. Trubka, měřící 10 až 15 mm, bývá bledě žlutá, purpurově naběhlá a v polovině nápadně ohnutá. Spodní pysk se dvěma hrbolky poblíž ústí je žlutý nebo světle žlutý, stejně jako z boku zmáčkly horní pysk. Občas se v populaci vyskytnou i rostliny bez červeného barviva které mají listeny bílé. Plody jsou podlouhlé, srpovitě nazpět ohnuté tobolky dlouhé asi 1 cm.\n\nKdyž rostlina vyklíčí a nenajde v blízkosti vhodného \"dárce\", do jehož cévních svazků v kořeni by mohla zapustit svá haustoria, přežívá dál jako běžná rostlina neparazitickým způsobem. Je však značně oslabena, protože mnohé látky potřebné ke zdárnému růstu, vykvetení a tvorbě semen si sama v požadovaném množství nedokáže zajistit.\n\nČernýš hřebenitý je značně variabilní druh, na území České republiky se rozeznávají dvě rostoucí variety:\n\nČernýš hřebenitý časný je oproti nominální varietě nižší a má méně lodyžních článků (jen 5 až 7), mívá méně rozkvetlých větví (1 až 2 páry) a rozkvétá asi o polovinu měsíce dřív (na přelomu května a června).\n\nPočet stanovišť s výskytem černýše hřebenatého i jejich bohatosti trvale ubývá a proto byl \"Černým a červeným seznamem cévnatých rostlin České republiky z roku 2000\" zařazen\n\n \n"}
{"id": "852772", "url": "https://cs.wikipedia.org/wiki?curid=852772", "title": "V roli sebja", "text": "V roli sebja\n\nV roli sebja (rusky \"В РОЛИ СЕБЯ\", česky \"Ve vlastní roli\") je fotografický cyklus několika výstav psychologických portrétů známých ruských rockových hudebníků, divadelních, filmových a televizních herců a lidí ze showbyznysu. Jeho autorem je ruský fotograf Alexej Nikišin. \n\nProjekt je koncipovaný autorem jako cyklus několika výstav, na kterých jsou vystaveny psychologické portréty hvězd a jedinečných osobností naší doby. I když autor portrétoval známé osbnosti, na snímcích jejich tváře diváci nemusejí poznat. Mohou to být „jiní lidé“. Hrají tu nejtěžší roli - jsou sami sebou. \n\nZákladem každé expozice jsou černobílé snímky - živé psychologické portréty, které jsou podle autora mimo čas a módu. Na tvářích hrdinů nejsou stopy make-upu a stylistů. Nejdůležitější věcí je, že se nehledá na televizní obrazovce známou masku hrdiny, ale živého člověka s celou řadou svých přirozených emocí jako jsou: radost, smutek, únava, mrzutost... Výhoda černobílých fotografií má v tomto případě pozitivní vliv svým nedostatkem pestrých barev a kontrastem světla a stínu zdůrazňují jedinečnou existenci člověka.\n\n\"V roli sebja. Část první. Hudba.\" je první částí projektu. Je to série černobílých psychologických portrétů předních ruských rockových hudebníků. Cyklus byl vystaven v březnu 2008 v galerii FotoLoft centra Současného umění „Vinzavod“ a měl velký ohlas v médiích a v uměleckém prostředí. V projektu spolupracovali: Andrej Makarevič, Jevgenij Margulis, Vjačeslav Butusov, Sergej Galanin, Dmitrij Revjakin, Dmitrij Četvergov, Vadim Stěpancov, skupiny Agatha Christie, Uma2rmaH, Kvartál, Krematorij, Piknik, SerGa, Kalinov Most, Bachyt Kompot, Mongol Šuudan, Mango-Mango a mnoho dalších. \n\nDruhá část projektu nese název \"Reinkarnace\" a sestává z černobílých portrétů známých ruských televizních, divadelních a kinofilmových herců a ze showbyznysu: herců z hlavních moskevských divadel Lenkom, Sovremenik, Satirikon, Divadlo Mossověta, Divadlo estrády a Moskevské umělecké akademické divadlo A. P. Čechova, účastníci uznávaných muzikálů Metro, Notr Dam de Pari, Iisus Christos - superzvezda, stejně jako mnoho dalších známých osobností zachycených v neobvyklých podobách. Cyklus byl vystaven v listopadu 2008 v galerii FotoLoft Centru současného umění „Vinzavod“ a měla větší ohlas v médiích a uměleckých kruzích než měl cyklus předchozí. \"V roli sebja. Část druhá. Reinkarnace.\" byla součástí oficiálního programu Fotobienále 2008 v Moskevském domě fotografie.\n\nProjektu se zúčastnili Čulpan Chamatova, Anton Makarskij, Viktorija Morozova, Marina Alexandrova, Ivan Stěbunov, Artur Smoljaninov, Anastasija Voločkova, Igor Kvaša, Anna Bolšova, Marina Golub, Viktor Veržbickij, Paul Ljubimcev, Alexandr Revva a Gavr z Comedy Clubu, Marija Šalajeva, Jevgenij Pronin, Valerij Jarjomenko, Timofej Tribuncev, Natalja Soldatova, Alexandr Zbrujev, Jelena Šanina, Inga Oboldina, Jurij Kolokolnikov, Alla Juganova, Stanislav Rjadinskij, Anna Těrechova, Ivan Volkov a mnoho dalších.\n\nV rozhovoru Alexej Nikišin řekl:\n\nPři vytváření portrétů \"hvězd\", které již nejednou fotografovalo mnoho slavných fotografů, jsem cítil velkou zodpovědnost. Potřeboval jsem z nich \"dostat\" něco úplně jiného, nového. Každá fotografie musela být jedinečná, neopakovatelná, nesměla s k ní najít podobné. Stál přede mnou těžký úkol.\n\nMá první \"hvězdná\" modelka byla Alla Juganova, slavná herečka divadla \"Lenkom\". Alla - mimořádná krasavice a člověk s překrásnou duší. Spolupracovat s ní bylo zábavné a snadné. Kromě toho mi hodně pomohla - práce s ní mne utvrdila v mých úmyslech. Protože do té doby jsem si nebyl jistý, jaký plán by bylo možné zrealizovat. A právě fotografií Ally v roce 2006 začal projekt psychologických portrétů celebrit \"V roli sebja\".\n\nBrilantní talent mnoha „hvězd“ je často spojen s jejich vnitřní nejistotou a neochotou být sám sebou „všem lidem na očích“. Vidím, že je pro ně mnohem jednodušší představovat sebe v určité „roli“, když své vlastní stinné „Já“ mohou za cizím obrazem. I když mentálně je jejich duše „svlečená do naha“, beztak není snadné zjistit, jací doopravdy jsou.\n\nSnímajíc tento projekt, jsem se použitím staré techniky v podstatě vyhnul charakteristickým obrazům profesionální módy a divadla. Chtěl jsem zachytit na klasickém filmu vnitřní život hrdiny - osvobodit lidi od jejich masek a vnést nový život do světa tradičního \"hvězdného\" portrétu. To je důvod, proč byl celý projekt v černobílém provedení. Hrdinové na mých fotografiích nevypadají jako vyglancované modely. Oni se nebojí ukázat upřímnost - jsou zcela přírodní, bez syntetiky plastmasové plastiky. Na všech fotografiích je vše pravdivé.\n\nNavrácením se zpět k jednoduchosti a stylu fotografie 60. let minulého století, jsem chtěl ukázat, jak osobnost dominuje nad dekorativností. Na snímcích nedominuje scenérie a složité pózy. Je na nich však silná vnitřní emoce, lehký náznak smutku, expresivita, upřímnost a vnitřní pravdivost, to vše tak neobvyklé pro moderní portréty \"hvězd\". Během svého projektu odmítám služby vizážistů a stylistů, ředitelů a agentů. Raději pozývám \"hvězdy\" na fotografování do svého ateliéru a k některým, když je poznám osobně, se dostanu do těsného kontaktu. Snažím se, aby se mé modely cítily v pohodě a úplně mi důvěřovaly. Je pro mne velmi důležité, aby během vytváření cyklu z něho měly stejnou radost, stejně jako mám já.\n\nSamozřejmě, portrétování „hvězd“ probíhalo v atmosféře konstantního časového tlaku. Koneckonců „hvězdy“ vedou velmi intenzivní život: neustálé zkoušky, opakování, nahrávání, koncertování, vystoupení, setkání - téměř neexistuje žádný volný čas, vybrat tři hodiny pro fotografování v mém ateliéru je neuvěřitelně obtížné. Moje postavy žijí ve svém vlastním časovém měřítku, který se zpravidla jen zřídka shoduje s rytmem fotografování. Je neuvěřitelně těžké „vytáhnout“ něco z člověka v tak krátkém společném čase setkání, zvláště pokud ho vidíte poprvé.\n\nDnes se fotografický portrét stal velmi marnotratným. Když fotografuji „hvězdy“, vždy se snažím o to, aby pochopily, že musíme pořídit portrét, který se nebudeme stydět ukázat ani za 10 let. Ladím model nikoli na momentální chvíli, ale na věčnost. Snažíme se společně o portrét, který bude mimo čas a módu.\n\nBohužel, masa fotografů musí portrétovat „hvězdy“ tak, jak to požadují časopisy a noviny a nikoli tak, jak to vidí oni sami. Myslím si, že tato série portrétů pomůže otevřít všechny známé mediální osobnosti z nových a neznámých stran.\n\nV plánech autora projektu Alexeje Nikišina je uspořádat ještě několik výstav v podobném duchu. Jedna z nich by měla být věnována současným ruským spisovatelům, autorům bestselerů.\n\nSérie Hudba\n\n\n\n\n"}
{"id": "852791", "url": "https://cs.wikipedia.org/wiki?curid=852791", "title": "Ohrozim-Horka", "text": "Ohrozim-Horka\n\nOhrozim-Horka je přírodní památka ev. č. 5653, která se nachází severozápadně od obce Ohrozim v okrese Prostějov. Chráněné území zaujímá bývalý lůmek na vyvýšenině Horka (354 m), kde kdysi stával větrný mlýn, přičemž je obklopeno ochranným pásmem o výměře 1,91 ha. Chráněné území je ve správě Krajského úřadu Olomouckého kraje.\n\nDůvodem ochrany je biotop čolka velkého. Zhruba 350 m severozápadně od lomu roste jasan ztepilý, vysoký 22 metrů s obvodem kmene 440 cm, který je zapsán na seznamu památních stromů České republiky. Zpod kořenů jasanu vyvěrá pramen.\n"}
{"id": "852797", "url": "https://cs.wikipedia.org/wiki?curid=852797", "title": "Lovecká sezóna 3", "text": "Lovecká sezóna 3\n\nLovecká sezóna 3 (v anglickém originále \"Open Season 3\") je americký animovaný film z roku 2010 studií Sony Pictures Animation a Columbia Pictures. Film je volným pokračováním snímku \"Lovecká sezóna\" z roku 2006.\n\nMedvěd Boog chce vyrazit na pánskou jízdu, ale ani jeden z jeho přátel nemá čas jít s ním. Tak se tedy Boog vydá sám na cestu. Dostane se do cirkusu, který přijel až z Ruska a vymění si místo s cirkusovým grizzlym, který je Boogovi k nerozeznání podobný. Boog se seznámí s novými přáteli a taky s krásnou ruskou medvědicí. Elliot, Mcsquizzy, Buřtík a ostatní lesní přátelé musí zachránit Booga dřív, než bude pozdě a cirkus se vrátí zpátky do Ruska.\n"}
{"id": "852802", "url": "https://cs.wikipedia.org/wiki?curid=852802", "title": "Bretschneiderovo ucho", "text": "Bretschneiderovo ucho\n\nBretschneiderovo ucho je součástí Národního památníku odposlechu. Památník se skládá z trojice reliéfů vytesaných do skal lomů u Lipnice nad Sázavou.\n\n\"Bretschneiderovou ucho\" bylo z reliéfů odhaleno jako první, stalo se tak dne 23. června 2005 a dostalo svůj název dle tajného policisty z románu Dobrý voják Švejk od spisovatele Jaroslava Haška. Tento tři metry vysoký ušní boltec, vytesala skupina kameníků pod vedením Radomíra Dvořáka z Havlíčkova Brodu a předlohou jim údajně byl sádrový model ucha z hostince U české koruny. Reliéf má symbolizovat špiclování, jednu z vlastností, která provází Čechy dějinami.\n\n\n"}
{"id": "852804", "url": "https://cs.wikipedia.org/wiki?curid=852804", "title": "Béchara Butrus Raï", "text": "Béchara Butrus Raï\n\nBéchara Butrus Raï (* 25. února 1940, Himlaya) je libanonský katolický kněz, 77. maronitský patriarcha Antiochie.\n\nKněžské svěcení přijal 3. září 1967. Následujících osm let vedl arabskou sekci Radia Vatikán. Dne 2. května 1986 byl jmenovaný pomocným biskupem maronitského patriarchátu Antiochie. Biskupské svěcení mu udělil 12. července téhož roku patriarcha Nasrallah Butrus Sfeir. Dne 9. června 1990 se stal biskupem maronitské eparchie Byblos. Dne 15. března 2011 ho synod maronitské církve v Bkerke zvolil novým patriarchou Antiochie. O deset dní později tuto volbu také potvrdil papež Benedikt XVI., který nového patriarchu přijal 14. dubna téhož roku.\n\nDne 24. října 2012 Benedikt XVI. oznámil, že se Béchara Boutrus Raï nachází mezi šesti novými kardinály. Jejich oficiální jmenování proběhlo na konzistoři 24. listopadu téhož roku. \n\n\n"}
{"id": "852805", "url": "https://cs.wikipedia.org/wiki?curid=852805", "title": "Proces Machalka a spol.", "text": "Proces Machalka a spol.\n\nProces Machalka a spol. byl první vykonstruovaný proces v režii komunistické strany namířený proti katolické církvi. Byl součástí tažení proti mužským řeholním řádům, předstupněm, který měl poskytnout ideologické zdůvodnění likvidace klášterů v rámci vzápětí následující Akce K. Proces, který proběhl počátkem roku 1950, byl prezentován jako odhalení rozsáhlé protistátní špionážní činnosti řeholníků ve prospěch Vatikánu. K vysokým trestům odnětí svobody v něm bylo odsouzeno 10 řeholníků, většinou předních představitelů řádů - byli mezi nimi dva opati, významní teologové nebo představený české provincie Tovaryšstva Ježíšova.\n\n\nKomunistický režim od roku 1949 stupňoval tlak na církev a pravděpodobně měl v plánu zinscenovat proces, jehož hlavní postavou se měl v souvislosti s Číhošťským zázrakem stát farář Josef Toufar. Přiznání z něj však vyšetřovatelé vynucovali takovým mučením, že na jeho následky 25. února 1950 zemřel ještě ve vyšetřovací vazbě. O den později „Gottwald ohlásil řešení likvidace mužských řádů jako úkol dne”.\n\nPředsednictvo ústředního výboru strany však „rozhodlo nejdříve připravit proces s představenými řádů, jehož ´účelem bylo kompromitovat církevní řády, aby bylo možno zahájit akci proti klášterům´\". Smysl procesu je také popisován takto: „…musí být odhalena nepřátelská politika Vatikánu proti zemím lidové demokracie a Sovětskému svazu a dokumentováno, že řády a kláštery byly přímo zapojeny do této rozvratnické politiky Vatikánu a byly semeništěm protistátních činů. Není možno chápat proces tak, že by v procesu šlo jen o zjištění viny jednotlivých obžalovaných, nýbrž na procesu musí být rozvinuty široce otázky nepřátelské a protilidové politiky Vatikánu, vysoké hierarchie u nás, klášterů a řádů“. \n\nZatýkání spojené s důkladnými prohlídkami klášterů začalo 15. března 1950. Vedení Státní bezpečnosti obdrželo úkol vybrat ze zatčených představitelů řádů deset a urychleně je připravit k soudu. Konečné slovo k sestavě obětí příslušelo ministru spravedlnosti Alexeji Čepičkovi. Při vyšetřování bylo použito tehdy běžných metod fyzického a psychického násilí. \n\n\n\n\nPostavení všech obžalovaných před tribunálem zhoršovaly kontakty se zahraničím. Režim měl jistotu, že k nim docházelo, neboť většina účastníků procesu studovala na zahraničních univerzitách a své nejvyšší řádové představené měla v Římě.\n\nNejvíce se prokurátoři v tomto ohledu zaměřili na Ivana Mastiliaka. Obviňovali jej ze špionáže a nahlíželi na něj jako na agenta Vatikánu, který mu má pomoci znovu spojit řecké katolíky s římskými. Obnovení těchto snah podle ministerstva informací „napadlo Vatikán po Velké říjnové revoluci proto, aby měl k dispozici širší síť špiónů a větší počet oddaných sluhů, ochotných bojovat proti osvobozenému pracujícímu lidu.”\n\nMachalkovi a Tajovskému v průběhu procesu nejvíce přitěžovalo, že ve svých klášterech údajně „přechovávali zbraně”. Pozdější inspekční zprávy ministerstva vnitra a soudní rehabilitace potvrzují, že k praktikám StB v případě potřeby patřilo vyrobit chybějící důkazy.\n\nMachalku, Tajovského a zejména jezuitu Mikuláška soud vinil, že po Únoru 1948 bojovali proti jednotné škole a proti Československému svazu mládeže, ač hájili ústavou zaručené právo církve na výchovu katolické mládeže v katolickém duchu.\n\n„Až na Bartáka se všichni obžalovaní od roku 1944 až do svého zatčení jednak vzájemně, jednak s jinými činiteli spolčili, aby se pokusili rozvrátit lidově demokratický řád. Všichni obžalovaní proto navázali a udržovali spojení s nepřátelskými silami... Machalka a Tajovský, řídíce se zločinnými záměry proti republice, dokonce opatřovali a shromažďovali zbraně. Až na Mikuláška a Bartáka se dále všichni obžalovaní... spojili s cizími činiteli, aby jim vyzradili státní tajemství. Mastilák tak učinil v době branné pohotovosti státu,“ stojí v rozsudku.\n\nSoud řeholníkům také uložil peněžité tresty od 10 do 50 tisíc Kčs, všichni odsouzení pozbyli na 10 let občanská práva.\n\nZejména mezi věřícími vyvolal monstrproces zděšení. Současně s ním však také vrcholila propagandistická kampaň mající za cíl kompromitaci řeholí. Ve sdělovacích prostředcích byly uveřejňovány „dopisy pracujících\" odsuzující „protistátní a vlastizrádnou činnost\" řeholníků. Ke kampani patřily i veřejné ohlasy s nadpisy typu „Dostali po zásluze\" nebo „Žijí v přepychu, a přece podrývají\".\n\nPouhých osm dní po skončení procesu dal generální tajemník komunistické strany Rudolf Slánský pokyny krajským sekretariátům k provedení akce K.\n\nNejprve byli kněží ještě ve věznici na Pankráci, pak je odvezli na Mírov, odkud byli už po týdnu převezeni do Valdic, kde byli drženi v přísné izolaci na samotkách. Na vycházky chodili dvakrát týdně po čtvrthodině, v rozestupech pěti kroků od sebe. Nesměli psát a dostávat dopisy.\n\n6. listopadu 1950 svezli odsouzené do samotek ve věznici Ruzyně. Opět je vyslýchali, protože se připravoval soud s biskupy. Po půlroce dalšího putování přes Pankrác, Mírov a Valdice se dočkali konce přísné izolace. Většina byla přemístěna do Leopoldova nebo zpátky na Mírov. \n\nBarták, Mikulášek a Blesík si odpykali tresty v plné výši (2, 9 a 10 let). Machalka, Tajovský, Braito a Urban byli propuštěni po 10 letech na amnestii v květnu 1960, Šilhan a Mastiliak po 15 letech na amnestii v roce 1965. Adolf Kajpr zemřel po devíti letech věznění v leopoldovské věznici. \n\nZpráva inspekce ministerstva vnitra z 15. června 1965 konstatovala nezákonnost tohoto procesu. Poukázala mj. na to, že obžalovaní před soudem měnili a odvolávali své výpovědi vynucené předtím Státní bezpečností, ale že soud každou odchylnou výpověď paušálně odmítal jako výmluvy. „Trestní věc nebyla po stránce skutkové a důkazní prokázána.”\n\nPlné rehabilitace se všichni odsouzení dočkali až v roce 1993. \n"}
{"id": "852807", "url": "https://cs.wikipedia.org/wiki?curid=852807", "title": "Angel Cop", "text": "Angel Cop\n\nAngel Cop ( エンゼルコップ, \"Enzeru Koppu\") je šestidílný OVA seriál Ičiró Itany, který rovněž režíroval jednotlivé epizody. Angel Cop se také dočkal manga adaptace, již ilustroval Taku Kitazaki a vycházela v časopise \"Newtype\" v roce 1990.\n\nPříběh se odehrává v paralelním vesmíru na počátku 90. let 20. století, kdy Japonsko je největší ekonomickou velmocí na světě (kdežto v reálném světě je postihnuto deflací a „prasknutím” spekulativní bubliny), ale je pod neustálým útokem levicových teroristů a komunistických extrémistů, kteří chtějí zničit japonskou vládu. Japonská vláda na to reagovala vytvořením polomilitantní vládní agentury S.S.F. (Special Security Force), jenž měla za úkol čelit a zastavit extremisty všemi možnými možnostmi (i těmi mimo zákon).\n\nSeriál zaznamenal mírnou vlnu negativního ohlasu ve Spojených státech díky zápletce, která je ryze antisemitského charakteru. V příběhu se divák dozví, že skutečnou hrozbou pro japonskou životní úroveň jsou Židé, kteří chtějí celou zemi sabotovat tím, že ji přemění v radioaktivní skládku. Kalifornská překladatelská společnost Manga Entertainment odstranila z titulků veškeré nepřípustné a nevhodné zmínky a nahradila je zmínkami americkými – Američané tedy hráli úlohu neviditelných sabotérů. Zmínky zůstávají nezměněné v původní japonské stopáži. \n\n\n"}
{"id": "852812", "url": "https://cs.wikipedia.org/wiki?curid=852812", "title": "Pomocný a záchranný výbor", "text": "Pomocný a záchranný výbor\n\nPomocný a záchranný výbor (: ועדת העזרה וההצלה בבודפשט, \"Va'adat ha-ezra ve-ha-hacala be-Budapešt\", zkráceně jen \"Va'ada\") byl malý sionistický výbor existující v letech 1944 až 1945 v Budapešti, který pomáhal maďarským Židům uniknout holocaustu během německé okupace Maďarska.\n\nHlavními osobnostmi Va'ady byli prezident výboru dr. Ottó Komoly, výkonný viceprezident a \"de facto\" vůdce výboru Rudolf Kastner, pokladník Samuel Springmann, a Joel Brand, zodpovědný za podzemní záchranu Židů. Dalšími členy byla Hansi Brandová (manželka Jo'ela Branda), Moše Krausz a Eugen Frankl (oba ortodoxní židé) a Ernst Szilagyi z levicového hnutí ha-Šomer ha-ca'ir.\n\n"}
{"id": "852819", "url": "https://cs.wikipedia.org/wiki?curid=852819", "title": "Dánsko na Letních olympijských hrách 1912", "text": "Dánsko na Letních olympijských hrách 1912\n\nDánsko se účastnilo Letní olympiády 1912. Zastupovalo ho 152 sportovců (151 mužů a 1 žena) v 13 sportech.\n\n"}
{"id": "852820", "url": "https://cs.wikipedia.org/wiki?curid=852820", "title": "Damir Grlić", "text": "Damir Grlić\n\nDamir Grlić (* 14. srpna 1975 Záhřeb) je chorvatský trenér a bývalý fotbalista. Tento urostlý obránce vynikal důrazem a byl to výborný hlavičkář. Kariéru ukončil v Udarniku Kurilovec.\n\nV české lize hrál za FC Marila Příbram a FK Teplice, celkem nastoupil ve 29 utkáních. V chorvatské lize hrál za Radnik Velika Gorica, Orijent Rijeka, Segestu Sisak a Hrvatski dragovoljac Záhřeb. V české druhé lize hrál i za FC Chomutov a FK Mladá Boleslav.\n\nPo skončení hráčské kariéry se věnuje trénování mládeže.\n\n"}
{"id": "852822", "url": "https://cs.wikipedia.org/wiki?curid=852822", "title": "Dánsko na Letních olympijských hrách 1908", "text": "Dánsko na Letních olympijských hrách 1908\n\nDánsko se účastnilo Letní olympiády 1908. Zastupovalo ho 78 sportovců (78 mužů a 0 žen) v 8 sportech.\n\n"}
{"id": "852823", "url": "https://cs.wikipedia.org/wiki?curid=852823", "title": "Rudolf Smetana", "text": "Rudolf Smetana\n\nRudolf Smetana (* 22. ledna 1940) je bývalý český fotbalista, záložník. Po skončení aktivní kariéry působil jako trenér mládeže v FK Teplice.\n\nCelou ligovou aktivní kariéru hrál za TJ Sklo Union Teplice (1956–1971). Běhavý a důrazný střední záložník menší postavy. V československé lize nastoupil ve 194 utkáních a dal 3 góly. Končil v Ústí nad Labem. V Poháru UEFA nastoupil ve 2 utkáních a dal 1 gól.\n\n\n"}
{"id": "852838", "url": "https://cs.wikipedia.org/wiki?curid=852838", "title": "František Cerman", "text": "František Cerman\n\nFrantišek Cerman (17. prosince 1944 – 20. října 2019) byl český fotbalista a fotbalový trenér. Působil také jako sportovní ředitel FK Teplice.\n\nČeskoslovenskou ligu hrál za Spartak Hradec Králové. Nastoupil ve 26 ligových utkáních. Gól v lize nedal.\n\nByl asistentem Františka Havránka u olympijského týmu Československa, který získal zlato na OH 1980 v Moskvě.\nV československé lize trénoval ASVŠ Dukla Banská Bystrica, FK Teplice a SK České Budějovice. Na Kypru trénoval čtyři roky tým EPA Larnaca.\n\n\n"}
{"id": "852857", "url": "https://cs.wikipedia.org/wiki?curid=852857", "title": "Augustin Machalka", "text": "Augustin Machalka\n\nAugustin Antonín Machalka (14. září 1906 – 3. ledna 1996) byl římskokatolický kněz, opat premonstrátského kláštera v Nové Říši. Už za druhé světové války byl tři roky vězněn v nacistických koncentračních táborech. V roce 1950 byl označen za vedoucího skupiny řeholníků, kteří byli odsouzeni ve vykonstruovaném procesu Machalka a spol., prvním z procesů vedených komunistickou stranou s cílem zdiskreditovat církevní řády a zdůvodnit následující Akci K.\n\nMachalka byl uveden do úřadu opata kláštera v Nové Říši 30. prosince 1945. Opatskou benedikci obdržel z rukou olomouckého světícího biskupa Stanislava Zely. Do této funkce nastoupil poté, co jeho předchůdce Pavel Souček zahynul v Osvětimi.\n\nPočátkem roku 1950 byl Machalka zatčen spolu s dalšími devíti čelnými představiteli mužských řeholních řádů. V následujícím monstrprocesu s představiteli řádů, který je vinil z vlastizrádné činnosti ve prospěch Vatikánu, byl Machalkovi coby údajnému vedoucímu celé skupiny navržen trest smrti. Nakonec byl odsouzen ke 25 letům vězení. Propuštěn byl po 10 letech díky amnestii v roce 1960.\n\nMužem, který při procesu dostal nejnižší – dvouletý – trest, byl Machalkův provizor Stanislav Barták. Podle někdejšího opata Želivského kláštera Bohumila Víta Tajovského komunisté Bartákovi slibovali, že když jim všechno podepíše, pustí ho a stane se opatem místo Machalky. \"„Když pak přišel do vězení, vědělo se o něm, že vypovídal proti panu opatovi, a nikdo s ním nechtěl mluvit. ‚Tys zradil pana opata!‘ vyčítali jsme mu. On se však hájil, že se prý dozvěděl, že všichni budeme popraveni, a tak se chtěl zachránit, aby o té hrůze mohl vydat svědectví.“\"\n\nOdsouzené režim nechával přemísťovat mezi různými věznicemi, Machalka se dostal mj. do Valdic. Zde se na cele sešel právě s Tajovským a také Janem Anastázem Opaskem. V té době byl Machalka podle svědectví Opaska \"„tak nervově nemocen, že měl i obtíže… hlásit bachařům počet vězňů na cele“\".\n\nMachalka zde byl zařazen do čety, která stavěla nové budovy. Díky tomu se občas dostal i mimo areál věznice. Poté roku 1955 pracoval, opět ve společnosti Tajovského a také provinciála jezuitů Františka Šilhana, ve výrobní hale, kde se kompletovaly součástky do zbraní pro Zbrojovku v Uherském Hradišti. \"„Práci pro Zbrojovku ale nakonec stejně zrušili, když asi po roce zjistili, že naše zbraně nebyly funkční, protože jsme úmyslně dělali všechny možné chyby,“\" říká o tomto období Tajovský.\nPozději tedy drali peří, pracovali na zahradě, lepili pytlíky nebo látali špinavé a zapáchající pytle na mouku. Pro tyto činnosti byly stanoveny normy – pokud je vězňové neplnili, dostávali méně jídla, nesměli psát dopisy nebo museli na samotku.\n\nMachalka prošel v této době také Leopoldovem, kde sdílel celu např. s Václavem Vaškem. \"„Celu… obývalo osmdesát, možná i více kněží. Mezi nimi několik biskupů, opatů, provinciálů, monsignorů, kanovníků, profesorů, příslušníků všech možných řádů a kongregací,“\" popisuje Vaško.\n\nPo amnestii v roce 1960 byl Machalka ještě internován u sester v Radvanově u Mladé Vožice, kde se setkal např. s arcibiskupem Beranem, biskupy Trochtou a Zelou a opět také s provinciálem Šilhanem.\n\nV létě 1968 se dostal na generální kapitulu do rakouského kláštera ve Wiltenu na předměstí Innsbrucku. Spolu s Vítem Tajovským zůstali v zahraničí ještě asi půl roku a jezdili společně po klášterech. \"„V Rakousku, Německu a dalších zemích jsme pociťovali obrovskou volnost,“\" říká Tajovský k cestám uskutečným po mnoha letech věznění a nesvobody.\n\nOpat Machalka se dožil obnovení řeholního života v novoříšském klášteře, žil však již mimo klášter v péči řeholních sester. Zemřel v roce 1996.\n"}
{"id": "852862", "url": "https://cs.wikipedia.org/wiki?curid=852862", "title": "Rule of law", "text": "Rule of law\n\nRule of law („panství práva“) je doktrína angloamerické právní kultury, která stanoví maximu vázanosti státu právem. Na rozdíl od kontinentální právní kultury ale nevychází primárně ze zákona jako hlavního zdroje práva.\n\n"}
{"id": "852887", "url": "https://cs.wikipedia.org/wiki?curid=852887", "title": "Rimella", "text": "Rimella\n\nRimella je italská obec v provincii Vercelli v oblasti Piemont.\n\nK 31. prosinci 2011 zde žilo 136 obyvatel.\n\nBannio Anzino (VB), Calasca-Castiglione (VB), Cravagliana, Fobello, Valstrona (VB)\n"}
{"id": "852888", "url": "https://cs.wikipedia.org/wiki?curid=852888", "title": "Andreas Markusson", "text": "Andreas Markusson\n\nAndreas Markusson (7. března 1893, Narvik – 31. října 1952, Tønsberg) byl norský spisovatel. V realistických románech líčí krušný život rybářů v severním Norsku.\n\n\n\n"}
{"id": "852891", "url": "https://cs.wikipedia.org/wiki?curid=852891", "title": "Dánsko na Letních olympijských hrách 1900", "text": "Dánsko na Letních olympijských hrách 1900\n\nDánsko se účastnilo Letní olympiády 1900. Zastupovalo ho 13 sportovců (13 mužů a 0 žen) v 5 sportech. Tři Dánové také byli členy smíšeného týmu, který v přetahování lanem získal zlatou medaili.\n\n"}
{"id": "852892", "url": "https://cs.wikipedia.org/wiki?curid=852892", "title": "Trestní stíhání", "text": "Trestní stíhání\n\nTrestní stíhání je část trestního řízení, a to od zahájení stíhání usnesením (dříve od sdělení obvinění), až do právní moci rozsudku či jiného rozhodnutí, kterým se trestní stíhání končí. Trestním stíháním přechází trestní řízení z fáze prověřování okolností, zda trestný čin spáchán vůbec byl, do fáze vyšetřování spáchaného trestného činu, a je proto zahajováno navíc až poté, co je dostatečně odůvodněn závěr, že jej spáchala určitá osoba. V opačném případě dochází k odložení věci.\n\nVýrok usnesení o zahájení trestního stíhání obsahuje popis vyšetřovaného skutku, zákonné označení trestného činu a identifikaci obviněného. V odůvodnění policejní orgán označuje skutečnosti, které odůvodňují závěr o důvodnosti stíhání. Proti usnesení je přípustná stížnost. V zákonem taxativně uvedených případech není přípustné trestní řízení zahájit. Je tomu tak např. tehdy, pokud prezident republiky udělí milost ve formě abolice, je-li již promlčeno, podezřelá osoba disponuje imunitou nebo není vzhledem ke svému věku trestně odpovědná, pokud nebyl dán nutný souhlas poškozeného nebo pokud už bylo ve věci pravomocně rozhodnuto. Avšak v případě milosti, promlčení a souhlasu poškozeného se přesto trestní řízení zahájí, pokud obviněný na projednání věci trvá.\n\nV průběhu může trestní stíhání státní zástupce dočasně přerušit, např. pokud obviněný trpí těžkou chorobou nebo není jeho pobyt znám, stejně tak jako zcela zastavit, jestliže se např. nepochybně prokáže, že se daný skutek nestal, nebo není trestným činem či jej nespáchal obviněný, případně jeho trestnost zanikla. Jinak trestní stíhání po vyšetření všech relevantních okolností, zajištění důkazů a svědků obvykle pokračuje podáním obžaloby a standardně nařízením hlavního líčení, ve kterém se o vině obžalovaného a případném trestu rozhodne.\n\n"}
{"id": "852896", "url": "https://cs.wikipedia.org/wiki?curid=852896", "title": "Dánsko na Letních olympijských hrách 1896", "text": "Dánsko na Letních olympijských hrách 1896\n\nDánsko se účastnilo Letní olympiády 1896. Zastupovalo ho 3 sportovci (3 muži a 0 žen) v 5 sportech.\n\n"}
{"id": "852897", "url": "https://cs.wikipedia.org/wiki?curid=852897", "title": "Buġibba", "text": "Buġibba\n\nBuġibba je malé město na Maltě ležící nedaleko Qawry, součást okresu St. Paul's Bay. Množstvím hotelů, restaurací, pubů, klubů a kasin představuje vyhledávaný turistický cíl.\n\nBěhem Tarxienského období (3150–2500 př. n. l.) maltské prehistorie byl v místě dnešního města postaven malý chrám. Zbytky chrámu byly odkryty v letech 1920 - 1950 a nyní se nalézají v areálu hotelu Dolmen Resort.\n\nKolem roku 1715 byla rytíři Maltézského řádu postavena dělostřelecká baterie \"Batterija ta' Buġibba\" jako součást série opevnění, bránících pobřeží Malty. Dnes jsou znatelné pouze zbytky jejích základů a obranného příkopu.\n\nOd roku 1960 nastává v Buġibbě silný stavební ruch a z města se rychle stává vyhledávané turistické letovisko. Je populární zejména u studentů, pořádají se zde ve velkém kurzy angličtiny. Centrem města je hlavní náměstí, kterým prochází pobřežní promenáda. Tato oblast je plná nočních klubů, barů a restaurací.\n"}
{"id": "852912", "url": "https://cs.wikipedia.org/wiki?curid=852912", "title": "Bra", "text": "Bra\n\nBra je italská obec v provincii Cuneo v oblasti Piemont.\n\nK 31. prosinci 2010 zde žilo 29 871 obyvatel.\n\nCavallermaggiore, Cherasco, La Morra, Pocapaglia, Sanfrè, Santa Vittoria d'Alba, Verduno\n"}
{"id": "852916", "url": "https://cs.wikipedia.org/wiki?curid=852916", "title": "Peru na Letních olympijských hrách 1988", "text": "Peru na Letních olympijských hrách 1988\n\nPeru se účastnilo Letní olympiády 1988 ve 7 sportech. Zastupovalo ho 21 sportovců (7 mužů a 14 žen).\n\n"}
{"id": "852928", "url": "https://cs.wikipedia.org/wiki?curid=852928", "title": "Seznam lesnických škol v Česku", "text": "Seznam lesnických škol v Česku\n\nToto je seznam lesnických škol v České republice:\n\n"}
{"id": "852929", "url": "https://cs.wikipedia.org/wiki?curid=852929", "title": "Odpájení", "text": "Odpájení\n\nOdpájení je soubor metod používaných v elektrotechnice k šetrnému oddělení součástek spojených pájením. Využívá se především při vývojových pracích na elektrotechnických zařízeních a při opravách.\n\nPro vyjmutí elektronických součástek z desky plošného spoje nebo odpojení pájeného přívodu (např. konektoru) je nutné odsát z pájeného spoje pájku. Z principu pájeného spoje vyplývá, že spojované součásti by pájením neměly být nataveny. Po odstranění pájky ze spoje by nám měly zůstat původní povrchy. U skutečných součástek, vodičů a spojů je realita trochu jiná. Na rozhraní pájeného povrchu a pájky vždy vzniká tenká difuzní vrstva, ve které atomy kovů pájecí slitiny vnikají do povrchové vrstvy vodiče nebo vývodu součástky. U pokovených vývodů součástek (pozlacených) může dojít k rozpuštění této vrstvy a odplavení ušlechtilého kovu do pájky. Po odstranění pájky nevzniknou na součástkách plnohodnotné povrchy a skoro vždy je nutné před dalším zapájením povrch očistit a aktivovat. Při recyklaci vyřazených elektronických zařízení je pájka jednou z ceněných výstupních surovin. Po přetavení, vyčištění a úpravě složení může být znovu využita. Samotná recyklace pájky nemusí být přitom nijak náročná. U pájek pro klempířské použití (pájení střešních krytin, rozvodů vody pro ústřední topení) jsou požadavky na čistotu mnohem mírnější, než u slitin pro elektroniku.\n\n\nPro odpájení integrovaných obvodů se užívají zařízení schopná ohřát všechny vývody současně. U integrovaných obvodů na DPS s prokovenými otvory může mít toto zařízení formu minivlny, překryté maskou s výřezem přesně na rozměr obvodu. Na minivlnu se shora nasadí plošný spoj. Vlna pájky (vroucí pájka) \"oplachuje zapájené vývody a ohřívá je. Pro SMT součástky lze použít proud horkého vzduchu směrovaný na integrovaný obvod, případně ještě usměrněný clonou nasazenou na obvod. Běžně se používá také mechanická pomůcka, stojánek nebo táhlo, která nevelkou silou odtahuje integrovaný obvod od desky. V okamžiku, kdy je zahřáta veškerá pájka, celý obvod naráz odskočí. Počítá se s tím, že použitelný by měl zůstat plošný spoj, integrovaný obvod se zpravidla při odpájení zničí.\n\n\n"}
{"id": "852942", "url": "https://cs.wikipedia.org/wiki?curid=852942", "title": "Brazílie na Letních olympijských hrách 2008", "text": "Brazílie na Letních olympijských hrách 2008\n\nBrazílie se účastnila Letní olympiády 2008. Zastupovalo ji 268 sportovců (139 mužů a 129 žen) v 28 sportech.\n\n"}
{"id": "852951", "url": "https://cs.wikipedia.org/wiki?curid=852951", "title": "La Befana", "text": "La Befana\n\nBefana je hodná, ale škaredá čarodějnice, která v Itálii rozdává dětem dárky 6. ledna v rámci svátku Epifanie.\n\nLétá na koštěti, do domu létává komínem. Hodným dětem dává do punčoch sladkosti a ovoce, zlým dětem uhlí. Pověst říká, že Befana při narození Ježíše hledala Betlém, ale protože ho nenašla, tak prý hledá dodnes. Nejznámější podoba je černý klobouk, rudé šaty a střevíce a černý dlouhý plášť.\n"}
{"id": "852956", "url": "https://cs.wikipedia.org/wiki?curid=852956", "title": "Braida di Ronsecco", "text": "Braida di Ronsecco\n\nBraida (Brayda) di Ronsecco e Cornigliano je původem italská rodina, která se v 17. století usadila v českých zemích.\nJedná se o rodinu původně z Piemontu, pojmenovanou podle panství Bra (ve střv. latině \"Brayda\", slovo je langobardského původu a označuje pozemek sloužící k pastvě). Ve 13. století se rod přestěhoval na jih Itálie, když jistý Oddone de Brayda di Alba byl Karlem z Anjou vyslán do Neapole jako jeho vyslanec. Stal se tam baronem z Moliterna v Lukánii a jeho bratr Giovanni De Brayda pánem kalabrijského Bruzzana.\n\nBesso di Brayda se oženil s Lukrécií, dědičkou hrabat di Ronsecco a přijal jejich jméno.\n\nBessův syn Giovanni di Braida († 21. listopadu 1632 byl velkokancléřem a předsedou senátu v Piemontu za Karla Emanuela Savojského a měl 14 dětí, z nichž jeho tři synové (Jan, František a Julián) vstoupili do služeb rakouských Habsburků. Julián Braida byl císařským generálem, sňatkem získal majetky ve Slezsku. 13. listopadu 1669 získal od císaře Leopolda I. inkolát v Čechách, na Moravě a ve Slezsku a hned poté, roku 1670, zakoupil panství Račice. V roce 1670 byl povýšen do stavu hrabat v dědičných zemích habsburských. Na Moravě rodina posléze vlastnila i další majetky: Morkovice, Šlapanice, Jiříkovice, Troubky, Bílá Lhota, Čekyně, Penčice, Zábeštní Lhota. Juliánův syn František Julián byl olomouckým světícím biskupem.\nRodinná hrobka Braidů je v drnovickém kostele.\n\nNa modrém poli tři stříbrné krokve nad sebou. Nad štítem koruna markýzů. Heslo: BIEN FAIRE PASSE TOUT.\n\n"}
{"id": "852958", "url": "https://cs.wikipedia.org/wiki?curid=852958", "title": "Évreux", "text": "Évreux\n\nÉvreux je francouzské město v regionu Normandie, hlavní město departmentu Eure.\n\nV roce 2009 zde žilo 51 193 obyvatel.\n\n\n\n"}
{"id": "852969", "url": "https://cs.wikipedia.org/wiki?curid=852969", "title": "Cedar County", "text": "Cedar County\n\nCedar County je název tří okresů ve Spojených státech amerických:\n\n"}
{"id": "852979", "url": "https://cs.wikipedia.org/wiki?curid=852979", "title": "Joseph Sullivan (lední hokejista)", "text": "Joseph Sullivan (lední hokejista)\n\nJoseph \"Joe\" Albert Taylor Sullivan (8. ledna 1901, Toronto, Ontario – 30. září 1988, Scarborough, Ontario) byl kanadský hokejový brankář, lékař, chirurg a politik.\n\nV roce 1928 byl členem Kanadského hokejové týmu, který získal zlatou medaili na zimních olympijských hrách.\n\n"}
{"id": "852997", "url": "https://cs.wikipedia.org/wiki?curid=852997", "title": "Rahotep (faraon)", "text": "Rahotep (faraon)\n\nRahotep byl staroegyptským faraonem 17. dynastie, který vládl v období Druhé přechodné doby. Rahotep je považován za prvního faraona této dynastie.\n\nZmínka o Rahotepovi pochází ze stély nalezené v Gebtu, na které se faraon chlubí tím, že zrestauroval chrámy v Abydu a Gebtu. Jeho jméno se taktéž vyskytuje na stéle patřící jistému úředníkovi a na luku králova syna. V textech pocházejících z období vlády faraona Sobekemsefa II. se král zmiňuje, že Rahotep vyslal skupinu čítající sto třicet mužů do Vádí Hammámatu, kde se nacházely lomy.\n"}
{"id": "853000", "url": "https://cs.wikipedia.org/wiki?curid=853000", "title": "Jiří Chaloupka starší", "text": "Jiří Chaloupka starší\n\nJiří Chaloupka (13. listopadu 1951 – 7. listopadu 2012 Těšany) byl český dostihový jezdec, vítěz Velké pardubické v roce 1979 a bratr žokeje Václava Chaloupky.\n"}
{"id": "853001", "url": "https://cs.wikipedia.org/wiki?curid=853001", "title": "Žíněnka", "text": "Žíněnka\n\nŽíněnka (angl.: \"horse hair fabric\", něm.: \"Rosshaargewebe\") je pružná tkanina s jemně zrnitým povrchem vyrobená z bavlněné osnovy a z útku známého ve třech variantách:\n\n\nTkaniny se vyrábějí ve všech základních vazbách, dostava po útku bývá od 20/cm (výztuže oděvů) až do cca 50/cm (potahy nábytku a autosedadel).\n\nŽíněnky z pravých koňských žíní se tkají (v roce 2012) na stavech z konce 19. století v maximální šířce 70 cm (se světlými žíněmi jen do 55 cm).\n\nPoužití: luxusní výrobky, např. nábytkové potahy, exkluzivní kabelky, výztuže (drahých) sak a plášťů, podkladové tkaniny na výšivky aj.\n\n\n"}
{"id": "853007", "url": "https://cs.wikipedia.org/wiki?curid=853007", "title": "Norbert Mueller", "text": "Norbert Mueller\n\nNorbert Edward \"Stuffy\" Mueller (14. února 1906, Waterloo, Ontario – 6. července 1956, Toronto, Ontario) byl kanadský hokejový brankář.\n\nV roce 1928 byl členem Kanadského hokejové týmu, který získal zlatou medaili na zimních olympijských hrách.\n\n"}
{"id": "853011", "url": "https://cs.wikipedia.org/wiki?curid=853011", "title": "John Porter", "text": "John Porter\n\nJohn Chester \"Jack\" Porter (21. ledna 1904, Toronto, Ontario – 6. srpna 1997, Toronto, Ontario) byl kanadský hokejový obránce.\n\nV roce 1928 byl členem Kanadského hokejové týmu, který získal zlatou medaili na zimních olympijských hrách.\n\n"}
{"id": "853012", "url": "https://cs.wikipedia.org/wiki?curid=853012", "title": "Ross Taylor", "text": "Ross Taylor\n\nRoss Croft Taylor (26. dubna 1902, Toronto, Ontario – 3. května 1984) byl kanadský hokejový obránce.\n\nV roce 1928 byl členem Kanadského hokejové týmu, který získal zlatou medaili na zimních olympijských hrách.\n\n"}
{"id": "853014", "url": "https://cs.wikipedia.org/wiki?curid=853014", "title": "Cravagliana", "text": "Cravagliana\n\nCravagliana je italská obec v provincii Vercelli v oblasti Piemont.\n\nK 31. prosinci 2011 zde žilo 276 obyvatel.\n\nBalmuccia, Cervatto, Fobello, Rimella, Rossa, Sabbia, Valstrona (VB), Varallo, Vocca\n"}
{"id": "853020", "url": "https://cs.wikipedia.org/wiki?curid=853020", "title": "Hanuš Petřvaldský z Petřvaldu", "text": "Hanuš Petřvaldský z Petřvaldu\n\nRytíř Hanuš (Jan) Petřvaldský z Petřvaldu byl jedním z nejvýznamnějších členů svého rodu. Byl synem Jetřicha Petřvaldského z Petřvaldu a Josefy Žabkové z Limburka. Stal se královským radou a získal Petřvald, v letech 1610-1614 držel i Nový Světlov a od roku 1615 Kolštejn. Po svém strýci Bernardovi získal také panství Račice a Moravské Prusy. Byl jedním z předních mužů moravského rytířstva, císařský rada, hejtman brněnského kraje, zemský soudce a na sněmu v r. 1608 v Ivančicích byl zvolen za člena direktoria, \"moravské vlády\". Jako luterán se postavil i proti olomouckému biskupovi, kardinálu Františku Dietrichsteinovi. Hanuš Petřvaldský byl velkým ochráncem českých bratří. Dceru Alžbětu provdal za majitele fulneckého panství, radikálního nekatolíka Jana II. staršího Skrbenského, který byl mecenášem a osobním přítelem Jana Ámose Komenského. Hanuš také v roce 1589 dal na vlastní náklady vystavět v Malém Petřvaldě (Petřvaldíku) bratrský sbor. Byl také zakladatelem obce Petříkov v Jeseníkách.\nV květnu 1619 se pán Hanuš přidal k dalším radikálním protestantským moravským šlechticům a spolu s Velenem ze Žerotína, Sedlnickým, Bítovským, Skrbenským a dalšími a na sněmu v Brně vyhlásili otevřenou podporu českému stavovskému povstání. Znovu byl zvolen direktorem na zemském sněmu v Brně.\n\nO smrti pana Hanuše Petřvaldského existují různé dohady. Zemřel někdy v letech 1620 až 1625. Datum ani místo neznáme; někdy se uvádí, že zemřel v dubnu roku 1620 ještě před bitvou na Bílé Hoře, nebo ve vězení na Špilberku, nebo že ještě v roce 1625 bydlel v Kroměříži. O jeho úmrtí se dovídáme z rozsudku kardinála Dietrichštejna, jímž byl zbaven všech svých statků pro „účastenství v rebelii“.\n\nHanuš měl početné potomstvo (byl asi třikrát ženat a měl 10 synů a 11 dcer manželských, a další uznané i neuznané potomky). Poprvé se oženil v r. 1592 s Libuší Brtnickou z moravské větve rodu Valdštejnů, podruhé v roce 1615 l s Kateřinou Ulerštorferovou z Němčího.\nZ jeho synů lze zmínit:\n\n"}
{"id": "853028", "url": "https://cs.wikipedia.org/wiki?curid=853028", "title": "Sabbia", "text": "Sabbia\n\nSabbia je italská obec v provincii Vercelli v oblasti Piemont.\n\nK 31. prosinci 2011 zde žilo 60 obyvatel.\n\nCravagliana, Valstrona (VB), Varallo\n"}
{"id": "853029", "url": "https://cs.wikipedia.org/wiki?curid=853029", "title": "Matka a jejích sedm synů", "text": "Matka a jejích sedm synů\n\nMatka a jejích sedm synů jsou apokryfní starozákonní postavy židovských mučedníků popsané v 2. knize Makabejské a řadě dalších náboženských textů, například v Talmudu. Ačkoli 2. kniha Makabejská neuvádí jméno matky, v dalších textech je zmiňována jako Chana, Mirjam či Solomonia.\n\n2. kniha Makabejská, konkrétně její kapitola 7, vypráví příběh židovské ženy a jejích sedmi synů odehrávající se krátce před Makabejským povstáním. Seleukovský panovník Antiochos IV. Epifanés nechal uvěznit ženu a její syny a nutil je jíst vepřové maso. Když odmítli, nechal je krutě mučit a postupně během jednoho dne nechal brutálně zavraždit všechny syny, přičemž matku nechal jejich utrpení přihlížet a snažil se jí přimět, aby své syny přemluvila. Poté, co byli zavražděni její synové, zemřela i matka.\n\nPodobný příběh se nachází i v Talmudu, konkrétně v traktátu Gitin 57b, a to s tím rozdílem, že odmítnutí pozřít vepřové maso, je zde nahrazeno odmítnutím klanět se modle. Na konci příběhu spáchá matka sebevraždu (v 2. knize Makabejské není smrt matky blíže rozebírána).\n\nZ dalších zdrojů příběh zmiňuje apokryfní 4. kniha Makabejská a historiografická kniha Josipon, založena na díle Flavia Iosepha.\n"}
{"id": "853030", "url": "https://cs.wikipedia.org/wiki?curid=853030", "title": "Černák", "text": "Černák\n\nČernák nebo Čerňák může znamenat:\n\n\n"}
{"id": "853034", "url": "https://cs.wikipedia.org/wiki?curid=853034", "title": "Isabela Lucemburská", "text": "Isabela Lucemburská\n\nIsabela Lucemburská ( \"Isabelle de Luxembourg\", 1245/1250 – září 1298) byla hraběnka flanderská a markraběnka namurská.\n\nNarodila se jako dcera lucemburského hraběte Jindřicha V. a Markéty, dcery Jindřicha z Baru. V květnu 1264 byla provdána za flanderského hraběte Víta z Dampierre a stala se tak jeho druhou ženou. Jednalo se o dvojitý sňatkový projekt – Isabelin bratr Jindřich se oženil s Beatrix z Avesnes, jejíž rodina patřila ke straníkům flanderského hraběte, a těmito sňatky byl zažehnán spor o namurské hrabství. Lucemburkové se tak vzdali své snahy o zisk namurského hrabství ve prospěch flanderského hraběte. \n\nIsabelino manželství s o dvě desetiletí starším hrabětem bylo požehnáno početným potomstvem. Hrabě se po letech spojenectví s francouzským dvorem přiklonil na stranu anglického krále Eduarda I., což vedlo k uvěznění jeho i jeho dvou synů. Dcera Filipa, zasnoubená s anglickým následníkem, musela být předána do péče francouzského krále. Po propuštění z vězení Vít vypověděl lenní slib Francii, což vyústilo v bitvu u Furnes, kde byli Dampierrové poraženi. Isabela zemřela během příměří v září 1298. Vít z Dampierre, opuštěn všemi spojenci, svou choť přežil o téměř sedm let a byl pohřben po jejím boku v klášteře Flines.\n"}
{"id": "853037", "url": "https://cs.wikipedia.org/wiki?curid=853037", "title": "Jonathan Chapman", "text": "Jonathan Chapman\n\nJonathan Chapman (26. září 1774 - 18. března 1845) známý též jako Johnny Appleseed (česky Jan Jadérko) byl pionýr divokého západu a misionář Církve Nového Jeruzaléma. Proslavil se především tím, že v povodí řeky Ohio sázel a rouboval jabloně, zakládal ovocné školky a žil odlišným způsobem života. Pro svůj štědrý a přející přístup k lidem a přírodě se stal legendou už za svého života. Pro své minimální životní nároky byl srovnáván s Diogenem. Jeho život a morální odkaz došel zpracování v médiích. Byl napsán muzikál, natočen film, nazpívány písně. V českojazyčném prostředí jeho činnost popisuje píseň Jonatán hudební skupiny Hop Trop a povídka Fráni Velkoborského \"Jabloňová stezka\".\n\nČlánek z Lidových novin na Lidovky.cz\n"}
{"id": "853048", "url": "https://cs.wikipedia.org/wiki?curid=853048", "title": "Oresi Cup 2012", "text": "Oresi Cup 2012\n\nOresi Cup 2012 byl 13. ročník letního fotbalového turnaje, který se konal v obci Tis v okrese Havlíčkův Brod. Vítězství z roku 2011 obhajoval celek FK Spartak MAS Sezimovo Ústí, který ovšem po sloučení s FK Tábor zanikl. V turnaji jej nahradil jeho nástupce FC MAS Táborsko.\n\n\n\n"}
{"id": "853065", "url": "https://cs.wikipedia.org/wiki?curid=853065", "title": "Drahomíra Dražská", "text": "Drahomíra Dražská\n\nDrahomíra Dražská, rozená Habancová (*1966) byla v listopadu 1989 vrátnou na studentských kolejích v Praze-Tróji. 17. listopadu se zúčastnila studentské demonstrace a následného pochodu na Národní třídu. Zde byla při zásahu lehce zraněna a při čekání na ošetření v nemocnici Na Karlově náměstí si ze vzteku vymyslela fámu, že při policejním zásahu byl zabit student Matematicko-fyzikální fakulty Martin Šmíd.\n\nOdpoledne 18. listopadu se Drahomíra Dražská setkala s manželkou novináře Petra Uhla. Ten předal zprávu o mrtvém studentovi zahraniční rozhlasové stanici Svobodná Evropa, která ji večer odvysílala.\n\nČeskoslovenská televize odvysílala už dva dny po zásahu rozhovor s oběma studenty toho jména, kteří MFF navštěvovali. Záznam však byl nevalné kvality, připomínající domácí video. Snad také proto tomuto dementování zprávy o mrtvém studentovi nikdo nevěřil.\n\nTato fáma zmobilizovala obyvatelstvo Československa, v následujících dnech se konaly statisícové demonstrace. Studenti vysokých škol a divadelní herci vyhlásili týdenní stávku a na pondělí 27. listopadu byla vyhlášena dvouhodinová výstražná generální stávka. Tyto kroky později vedly k odstoupení komunistické vlády známé pod názvem Sametová revoluce.\n\nDrahomíra Dražská žije v ústraní a o jejím soukromí není nic známo.\n\nKdyž Česká televize v roce 2009 natáčela dokument o Sametové revoluci, Drahomíra Dražská poskytla reportérům rozhovor, ve kterém uvedla, že nebyla členkou StB a fámou o mrtvém studentovi nesledovala žádné cíle. Fámu si prý vymyslela jen ze vzteku a z bezmoci nad tím, že byla na Národní třídě zraněna. Prvotním impulsem fámy bylo, když na Národní třídě uviděla nakládání bezvládného těla do sanitky. Byl to agent StB Ludvík Zifčák který studenty sledoval od počátku průvodu na Albertově a během zásahu na Národní třídě simuloval, že omdlel.\n\n"}
{"id": "853077", "url": "https://cs.wikipedia.org/wiki?curid=853077", "title": "Kuřecí párky", "text": "Kuřecí párky\n\nKuřecí párky byly jemně mělněným masovým výrobkem, který se vyráběl z kuřecího masa. Jednalo se o oblíbený výrobek zejména pro lidi držící dietu či pro děti. Po zrušení závaznosti bývalých státních a podnikových norem počátkem 90. let 20. století a po zavedení drůbežího separátu do potravinářských výrobků došlo k prudkému snížení jejich kvality. \n\nNejkvalitnější kuřecí párky dnes obsahují kolem 60% kuřecích stehenních řízků, 10% kuřecích prsních řízků, vodu, kuřecí kůže, jedlou sůl, bramborový škrob, koření a další drobné ingredience. \n\nVětšina kuřecích párků žádné maso neobsahuje, protože se skládá většinou z drůbežího separátu, který dle \"Specifických požadavků na označování masných výrobků\" nesplňuje definici pro maso a nesmí proto být při označování masných výrobků započítáván do deklarovaného obsahu masa.\n\nKromě toho jsou pod označením \"kuřecí párky\" vyráběny i produkty, které kromě kuřecího masa či separátu obsahují např. vepřové kůže, vepřové sádlo, méně kvalitní vepřové či hovězí maso, vodu a zahušťovadla.\n\n"}
{"id": "853083", "url": "https://cs.wikipedia.org/wiki?curid=853083", "title": "Atletika na Letních olympijských hrách 1996 – 400 metrů muži", "text": "Atletika na Letních olympijských hrách 1996 – 400 metrů muži\n\nBěh na 400 metrů mužů na Letních olympijských hrách 1996 se uskutečnil ve dnech 26. – 29. července na Olympijském stadionu v Atlantě. Vítězem závodu se stal s přehledem Američan Michael Johnson v novém olympijském rekordu 43,49 s., stříbro získal téměř o celou sekundu zpět Roger Black z Velké Británie a bronz reprezentant Ugandy Davis Kamoga.\n\n"}
{"id": "853084", "url": "https://cs.wikipedia.org/wiki?curid=853084", "title": "Kostel Notre-Dame de Clignancourt", "text": "Kostel Notre-Dame de Clignancourt\n\nKostel Notre-Dame de Clignancourt (tj. \"Panny Marie z Clignancourtu\") je katolický farní kostel v 18. obvodu v Paříži na náměstí \"Place Jules-Joffrin\". Kostel je zasvěcen Panně Marii a pojmenován podle bývalé obce Clignancourt.\n\nPočet obyvatel čtvrti Clignancourt v 19. století postupně rostl, takže původní farní kostel Saint-Pierre de Montmartre již nedostačoval.\n\nZákladní kámen nového kostela vysvětil pařížský arcibiskup François-Nicolas-Madeleine Morlot za přítomnosti barona Haussmanna dne 2. května 1859. Kostel byl vysvěcen 29. října 1863.\n\nAutorem novorománského kostela je architekt Paul-Eugène Lequeux (1806-1873). Délka kostela činí 99 metrů, šířka lodě je 20 metrů a v transeptu měří 33 m. Výška klenby dosahuje 14,80 m. Kaple Panny Marie byla vystavěna jako samostatná budova, která je přístupná po schodech po straně apsidy.\n\nMalby vytvořil Romain Cazes (1810-1881) a fresky Émile Laffon. Autorem varhan je Joseph Merklin (1819-1905). Kultovní náčiní darovala císařovna Evženie z Montijo, ale kostel byl v roce 1870 vyrabován během Pařížské komuny.\n\n"}
{"id": "853087", "url": "https://cs.wikipedia.org/wiki?curid=853087", "title": "Kostel Saint-Honoré-d'Eylau (starý kostel)", "text": "Kostel Saint-Honoré-d'Eylau (starý kostel)\n\nKostel Saint-Honoré-d'Eylau (tj. \"svatého Honoria z Eylau\") je katolický farní kostel v 16. obvodu v Paříži na náměstí \"Place Victor-Hugo\". Kostel provozuje náboženský řád Klášterní rodina Betlému, Nanebevzetí Panny Marie a svatého Bruna, který sídlí v ulici \"Rue Mesnil\".\n\n\n"}
{"id": "853089", "url": "https://cs.wikipedia.org/wiki?curid=853089", "title": "Kostel Saint-Honoré-d'Eylau (nový kostel)", "text": "Kostel Saint-Honoré-d'Eylau (nový kostel)\n\nKostel Saint-Honoré-d'Eylau (tj. \"svatého Honoria z Eylau\") je katolický farní kostel v 16. obvodu v Paříži na \"Avenue Raymond-Poincaré\".\n\nNový kostel Saint-Honoré-d'Eylau byl postaven v roce 1896 nejprve jako kaple Katechismu. V roce 1974 byla kaple povýšena na farní kostel, který získal svůj dnešní název.\nArchitektem kostela je Paul Marbeau (1843-1907), který pod vlivem Světové výstavy roku 1889 použil při stavbě kovovou konstrukci. Rozhodl se ponechat tuto konstrukci v interiéru viditelnou, takže loď kostela je v novogotickém slohu, zatímco vnější fasáda je novorománská. Kostel má jednoduchou výzdobu, k cenným patří vitráže ve stylu art deco.\n\n\n"}
{"id": "853091", "url": "https://cs.wikipedia.org/wiki?curid=853091", "title": "Živí mrtví (seriál)", "text": "Živí mrtví (seriál)\n\nŽiví mrtví (v anglickém originále The Walking Dead) je americký postapokalyptický dramatický televizní seriál. Vznikl podle stejnojmenné komiksové série od Roberta Kirkmana, Tonyho Moorea a Charlieho Adlarda. Andrew Lincoln ztvárnil hlavní roli šerifa Ricka Grimese, který se probudí v nemocnici z kómatu a zjistí, že svět ovládli zombie, tzv. „chodci“ (v originále „walkers“) nebo též „mrtváci“ (doslovný překlad názvu je „chodící mrtví“). Snaží se nalézt svou rodinu a cestou naráží na další přeživší.\n\nSeriál \"Živí mrtví\" měl premiéru 31. října 2010 na kabelové televizní stanici AMC ve Spojených státech amerických. Po úspěchu první řady se televize AMC rozhodla i pro druhou s počtem 13 dílů, která debutovala 16. října 2011. Třetí řada měla premiéru 14. října 2012. Premiéra páté řady byla ohlášena na 8. října 2014.\n\nV Česku měl seriál svou premiéru 25. srpna 2012 na stanici Prima Cool.\n\nTento seriál byl velice nadprůměrně hodnocený a získal několik ocenění včetně nominace na Writers Guild of America a na Zlatý glóbus za nejlepší televizní drama. První díl třetí sezóny si získal 10,9 milionu diváků, čímž překonal rekord v největším počtu diváků na kabelové televizi.\n\nČeskou premiéru úvodního dílu vysílanou 25. srpna 2012 sledovalo celkem 130 000 diváků starších 15 let.\n\nDne 5. září 2014 televize AMC oznámila objednání doprovodného seriálu, na jehož tvorbě se podíleli Robert Kirkman a Dave Erickson. Kirkman byl rovněž ohlášen jako výkonný producent spolu s Gale Anne Hurdovou a Davidem Alpertem, kteří produkovali již \"Živé mrtvé\".\n\nSeriálem se inspiroval scenárista Tommy Pistol a spolu s režisérkou Joannou Angel natočil v roce 2013 pro společnost BurningAngel Entertainment pornografickou parodii \"The Walking Dead: A Hardcore Parody\".\n\n"}
{"id": "853099", "url": "https://cs.wikipedia.org/wiki?curid=853099", "title": "Milan Horálek", "text": "Milan Horálek\n\nMilan Horálek (27. listopadu 1931 Rájec – 13. listopadu 2012) byl český a československý ekonom, publicista a politik, po sametové revoluci ministr práce a sociálních věcí České republiky za Občanské fórum a Občanské hnutí, později předseda Rady České televize.\n\nAbsolvoval Vysokou školu ekonomickou v Praze. Zde pak i vyučoval. V 60. letech 20. století byl zaměstnancem Ekonomického ústavu Československé akademie věd a poradcem předsedy Státní plánovací komise. S Jiřím Kantůrkem a Karlem Pechem se podílel na vzniku publicistického pořadu Československé televize \"Věc veřejná\", který byl ovšem po druhém díle zakázán. Byl aktivní při vzniku druhého programu ČST. Byl tehdy členem KSČ.\n\nPo roce 1968 ho Městský výbor Komunistické strany Československa v Praze zařadil na seznam „představitelů a exponentů pravice“. V té době je uváděn jako vědecký pracovník, Ekonomický ústav ČSAV, Praha. Za normalizace musel v roce 1970 opustit své zaměstnání a smluvně pak spolupracoval s Výzkumným ústavem sociálního rozvoje a Prognostickým ústavem.\n\nPo sametové revoluci se zapojil do politického života. Nejprve se stal náměstkem ministra práce a sociálních věcí československé vlády a od června 1990 byl českým ministrem práce a sociálních věcí ve vládě Petra Pitharta. Na postu setrval do voleb v roce 1992. Ve vládě zastupoval Občanské fórum, později Občanské hnutí.\n\nPo odchodu z vlády zastával post náměstka ředitele Výzkumného ústavu práce a sociálních věcí. V období let 2001–2007 byl členem Rady České televize a po dobu roku a půl i jejím předsedou.\n\n"}
{"id": "853100", "url": "https://cs.wikipedia.org/wiki?curid=853100", "title": "Varallo", "text": "Varallo\n\nVarallo je italská obec v provincii Vercelli v oblasti Piemont.\n\nK 31. prosinci 2011 zde žilo 7 506 obyvatel.\n\nNachází se zde křesťanská posvátná hora, nejstarší z italských Sacri Monti a poutních míst svého druhu vůbec. Tvoří ji basilica minor zasvěcená Panně Marii a čtyřicet pět kaplí, které zdobí fresky a osm set polychromovaných terakotových soch v životní velikosti. Sacri Monti jsou zapsány na seznamu UNESCO.\n\nBorgosesia, Breia, Cesara (VB), Civiasco, Cravagliana, Madonna del Sasso (VB), Nonio (VB), Quarna Sotto (VB), Quarona, Sabbia, Valstrona (VB), Vocca\n"}
{"id": "853102", "url": "https://cs.wikipedia.org/wiki?curid=853102", "title": "Frankfurtské párky", "text": "Frankfurtské párky\n\nFrankfurtské párky (, krátce \"Frankfurter\") jsou masným výrobkem, který je prakticky „praotcem“ párků.\n\nJejich historie sahá až do roku 1487, kdy se prodávaly v německém městě Frankfurtu nad Mohanem. Podle prvního závazného receptu na frankfurtské párky z roku 1749 se k jejich výrobě používalo libové maso z boků tzv. brato. Při korunovaci císaře Maxmiliána II. se tyto párky objevily v oficiálním menu na korunovační hostině. Během 19. století se výroba těchto párků rozšířila a zdokonalila. Prostřednictvím řezníků se dostávala i dále do světa, takže rakouský řezník Johan Georg Lahner, který se vrátil z Frankfurtu do Vídně, založil výrobu těchto párků, kterým se začalo říkat Vídeňské párky. Odtud se jejich výroba rozšířila i do českých zemí, kde se staly pochoutkovým výrobkem. Jejich kvalita se v Česku držela až do počátku 90. let 20. století. Zrušení norem jakosti potravin v roce 1993 uvolnilo sice výrobcům ruce, ale vedlo k destabilizaci jakosti masných výrobků, tedy i frankfurtských párků.\n\nOriginální frankfurtské párky se vyrábějí z hovězího, vepřového, případně i telecího masa, přičemž každý si svůj recept chrání. Výrazným kořením tohoto výrobku je muškátový květ, muškátový oříšek a bílý pepř. \nPřed konzumací se párky ve vodě nevaří, protože by se jejich střívko roztrhlo, ale pouze se v ní asi osm minut ohřívají. Tradičně jsou konzumovány s hořčicí nebo křenem a chlebem nebo bramborovým salátem.\n\nV Česku je kvalita těchto párků na nižší úrovni. Lze koupit frankfurtské párky, které obsahují 85 % masa, ale existují i výrobky, kde podíl masa je minimální.\n"}
{"id": "853105", "url": "https://cs.wikipedia.org/wiki?curid=853105", "title": "Brazílie na Letních olympijských hrách 2004", "text": "Brazílie na Letních olympijských hrách 2004\n\nBrazílie se účastnila Letní olympiády 2004. Zastupovalo ji 243 sportovců (124 mužů a 119 žen) v 26 sportech.\n\n"}
{"id": "853109", "url": "https://cs.wikipedia.org/wiki?curid=853109", "title": "Rebbenesøya", "text": "Rebbenesøya\n\nRebbenesøya je ostrov v severním Norsku, v kraji Troms. Rozloha je 81,96 km². Na celém ostrove žije přibližně 70 obyvatel. Nejvyšší bod na ostrově je Geittinden (689 m n. m.) Nalézá se zde škola, obchod a závod na zpracování ryb. Minimálně pětkrát denně do Bromnes na severovýchodě ostrova přijíždí trajekt z Mikkelvik na ostrově Ringvassøy. Autobusové spojení jednou denně s městem Tromsø (v roce 2012).\n\nZa druhé světové války, 30. března 1943, bylo v Toftefjordu na Rebbenesøyi dvanáct norských vojáků z komanda Linge napadeno německou minolovkou. Jediný, komu se podařilo uniknout, byl Jan Baalsrud, kterému se podařilo uprchnout do Švédska. Památník padlých se nalézá v Toftefjordu. Baalsrudův strastiplný únik je zpracován v románu \"Nový život (Ni liv)\", který byl později zpracován i filmově. V roce 2001 byla vydána kniha \"Jan Baalsrud a ti, kteří ho zachránili\" od autorů Tore Haug a Astrid Karlsen Scott.\n"}
{"id": "853112", "url": "https://cs.wikipedia.org/wiki?curid=853112", "title": "Atletika na Letních olympijských hrách 1996 – 400 metrů ženy", "text": "Atletika na Letních olympijských hrách 1996 – 400 metrů ženy\n\nBěh na 400 metrů žen na Letních olympijských hrách 1996 se uskutečnil ve dnech 26. – 29. července na Olympijském stadionu v Atlantě. Zlatou medaili získala Francouzka Marie-José Pérecová, stříbro získal Cathy Freemanová z Austrálie a bronz reprezentantka Nigérie Falilat Ogunkoya.\n\n"}
{"id": "853116", "url": "https://cs.wikipedia.org/wiki?curid=853116", "title": "Konverzační maximy", "text": "Konverzační maximy\n\nKonverzační maximy jsou pravidla jak úspěšně komunikovat (někdy se označují i jako komunikační maximy). V roce 1975 je sepsal a pojmenoval ve své stati \"Logic and Conversation\" filozof Herbert Paul Grice (1913-1988).\n\nKomunikace mezi mluvčím a adresátem je obecně řízena tzv. \"kooperačním principem\" (cooperative principle – CP) a důležité jsou i konverzačními maximy. Grice se ve své stati nesnažil o definici a nastolení praktických rad pro použití, spíše principy a výskyt konverzačních maxim jednoduše popsal. Nelze však zastírat, že v době rozvoje komunikačních tréninků se právě konverzační maximy používají prakticky a účelově při zaškolování na téma efektivní komunikace.\n\nSlovo \"maxima\" (z lat. maxima regula, tj. nejvyšší pravidlo) můžeme chápat jako pravidlo, model chování či zásadu . (V českém jazyce existuje i zastaralý tvar slova v mužském rodě \"maxim.\")\n\nKonverzační maximy jsou odvozeny z kooperačního principu, což je předpoklad ke komunikaci, jestliže chceme být pochopení, tak budeme interagovat racionálně a kooperačně. Dodržování tohoto principu vyžaduje přímočarost, jejímž hlavním cílem je předejít nedorozumění. Porušování kooperačního principu se děje v důsledku manipulace, konflikty, nedorozumění, ale také nadsázka, zdvořilost, kdy např. používáme společenské fráze. I přes dodržování komunikačních zásad bychom měli, podle situace a kontextu, volit odpovídající formu předání informace. Například, jinak budeme vyprávět historku přátelům, a v odlišné verzi ji sdělíme svému nadřízenému či jinému sociálně výše postavenému adresátovi.\nPři komunikaci přitom používáme verbální, nonverbální i paraverbální prostředky. Verbálními prostředky míníme slovní vyjádření, neverbální reprezentuje například gestikulace, mimika, proxemika, paraverbální pak intonace, tón hlasu...\n\nKooperační princip je důsledek pragmatického přístupu k jazyku (více viz pragmatika). Je předmětem zkoumání pragmalingvistiky, ale také příbuzných disciplín (sociolingvistika, psycholingvistika a mnohé další).\n\nNeměli bychom ani přehánět, ani nebýt příliš struční. Obvykle při popisování zkušeností či zážitků řekneme pouze klíčové informace. Nebudeme zabíhat do podrobností.\n\nZ této maximy vychází média při sdělování aktuálních zpráv. Informaci jako takové se nevěnují podrobně, spíše objasní vztah informace k posluchačům/divákům, což znamená nakolik nás daná informace ovlivní, co si z toho můžeme vyvodit. V případě nedodržení principů přiměřené kvantity sdělení hovoříme o asymetrii sdělení.\n\nMaximu kvantity porušuje nadsázka (\"\"bylo tam milion lidí\"\") nebo tautologie bez kontextu (\"\"Válka je válka.\"\").\n\nPodstata je: \"Mluv pravdu.\" Měli bychom sdělovat pouze ty informace, o kterých jsme přesvědčeni, že jsou pravdivé. Šíření nepravdivých a klamných informací je neetické. Lež je komunikační problém.\n\nMaximu kvality porušuje nejen lež, ale např. ironie, nadsázky nebo metafory, např.: \"\"John je opravdu génius.\"\"\n\nPři popisu události bychom se měli držet hlavní myšlenky a \"podstatnosti\" sdělení - tedy důležitosti sdělení pro adresáta.\n\nMaximu relevance porušujeme například zamlžováním, narážkami nebo ustálenými eufemismy (\"zemřel - odešel\").\n\nPokud předáváme informaci, měli bychom ji sdělit přesně a jednoznačně.\n\nMaximum způsobu porušují nejednoznačná, obecná či dvojznačná vyjádření.\nBritský lingvista Geoffrey Leech (1936) ve své práci \"Principles of Pragmatics\" doplnil maximy o následující: taktu, velkorysosti, souhlasu, skromnosti, shody a souladu. Pracuje přitom s jaksi ekonomickým pojetím maxim - definuje, co má mluvčí minimalizovat a maximalizovat. Nejdůležitější je pro něj přitom strategie minimalizační (čeho dělat méně, čeho se vyvarovat).\n\nLiteratura\n\nExterní odkaz\n\nŠTICHAUER, PAVEL. \"4. pragmatika I: deixe, konverzační implikatury, presupozice.\" Dostupné z: https://web.archive.org/web/20070221133849/http://www.pavel-stichauer.cz/lingv_rom/4-pragmatika-1.pdf\n"}
{"id": "853117", "url": "https://cs.wikipedia.org/wiki?curid=853117", "title": "Ladislav Nedorost", "text": "Ladislav Nedorost\n\nLadislav Nedorost (* 28. října 1964) je český politik, v 90. letech 20. století poslanec České národní rady a Poslanecké sněmovny za SPR-RSČ, později za ČSSD.\n\nVe volbách v roce 1992 byl zvolen do ČNR, jako poslanec za Sdružení pro republiku – Republikánskou stranu Československa (volební obvod Severomoravský kraj). Zasedal v ústavněprávním výboru.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní zasedal do voleb v roce 1996. Poslanecký klub SPR-RSČ opustil v květnu 1993. Od září 1994 byl členem poslaneckého klubu ČSSD. Mezitím byl do června 1993 nezařazeným poslancem, pak vstoupil do klubu Hnutí za samosprávnou demokracii – strany Moravy a Slezska, který sice jménem upomínal na stranu Hnutí za samosprávnou demokracii - Společnost pro Moravu a Slezsko (HSD-SMS), ale byl proti ní vymezen, protože nesouhlasil s transformací HSD-SMS na Hnutí samosprávné demokracie Moravy a Slezska. Na činnosti klubu se podílela Moravská národní strana. V dubnu 1994 se Nedorost stal předsedou této poslanecké frakce. Krátce poté ale právě v důsledku Nedorostova nástupu do předsednické funkce klub opustilo několik poslanců napojených na Moravskou národní stranu a klub Hnutí za samosprávnou demokracii – strany Moravy a Slezska fakticky zanikl. Nedorost pak byl po několik měsíců opět nezařazeným poslancem, aby v září 1994 přešel do klubu ČSSD. Zároveň se tehdy stal i členem místní organizace ČSSD v Havířově.\n\nV dubnu 1997 se uváděl jako kandidát ČSSD na post ve výboru Fondu dětí a mládeže. Na přelomu století se zmiňuje jako ředitel odboru tělovýchovy a sportu na ministerstvu školství. K roku 2011 působil jako vedoucí oddělení vnějších vztahů a strategického rozvoje města Havířov.\n\nV komunálních volbách roku 1998 a komunálních volbách roku 2002 neúspěšně kandidoval do zastupitelstva města Havířov za ČSSD. Profesně je zmiňován coby báňský inženýr a státní úředník.\n\n"}
{"id": "853119", "url": "https://cs.wikipedia.org/wiki?curid=853119", "title": "Nedorost", "text": "Nedorost\n\nPříjmení Nedorost nosí tyto osobnosti:\n\n"}
