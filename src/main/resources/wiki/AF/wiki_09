{"id": "775395", "url": "https://cs.wikipedia.org/wiki?curid=775395", "title": "Fosforit", "text": "Fosforit\n\nFosforit je usazená hornina biogenního původu s obsahem PO od 5 % do 35 %. Je to směs fosforečnanů přírodního původu, ve kterém je jedna z hlavních složek minerální skupina apatitu. Používá se po úpravě jako hnojivo - zdroj fosforu pro výživu rostlin. Název fosforit se původně používal jako označení apatitu.\n\nMineralogicky jsou fosfority tvořeny několika minerály fosforu jako jsou apatit (fluorapatit, hydroxylapatit, karbonátapatit), francolit nebo z amorfní látky kleofán. Kleofán nejčastěji pochází z organických výměšků např koprolitů, což jsou fosilní exkrementy. Někdy vytváří ooidy a pelety.\n\nFosfatický materiál se nachází v kostech a zubech všech strunatců, jejichž odumřelá těla se mohou nacházet rozptýleně v sedimentech. V případě, že je takto nahromaděno větší množství těchto pozůstatků, označují se vzniklé sedimenty \"bonebeds\". Větší koncentrace fosfátů nejsou běžné, nejčastěji se nacházejí na mělkých šelfech. Zejména v oblastech s velkou produkcí organické hmoty ale nízkým okysličením vody. Nevyskytují se však v plně anoxickém prostředí. Akumulace fosforitů vznikají i hromaděním trusu ptáků na ostrovech (guáno). Někdy se může hromadit klasický apatit ze zvětrávajících granitoidních hornin v naplaveninách.\n\nFosfáty se vyskytují již od konce prekambria, jiná velká ložiska jsou známa z permu a z hranic křída - paleogén a miocén - pliocén. Nejznámější je permská formace \"Phosphoria\" v USA, která se rozprostírá na ploše 350 000 km². Na Slovensku jsou fosfority známy z některých druhohorních souvrství. Nalezeny byly např. v allgäuském souvrství fatrika.\n"}
{"id": "775397", "url": "https://cs.wikipedia.org/wiki?curid=775397", "title": "Mühlbachl", "text": "Mühlbachl\n\nMühlbachl je obec v Rakousku ve spolkové zemi Tyrolsko v okrese Innsbruck-venkov.\n\nV obci žije obyvatel.\n\nObec se nachází jižně od Innsbrucku na severní straně údolí Wipptalu v nadmořské výšce 1000 m. Rozprostírá se na levém břehu řeky Sill od jižního svahu Schoenbergu podél hranice s Matrei až k městu Steinach. Nejvyšším bodem je vrchol Serles s nadmořskou výškou 2717 m.\n\nPod obec náleží sedm vesnic (v závorce je uveden počet obyvatel k 1. lednu 2019)\n\n\nKatastrální území je Mühlbachl.\n\nObcí vede Brennerská železnice, Brennerská dálnice (A13), spolková silnice Brennerstraße (B182) a silnice Ellbögner.\n\nObec Mühlbachl je geograficky, kulturně a ekonomicky propojena se sousedními obcemi Matrei a Pfons a někdy také s Navis.\n\n\nPrvní písemná zmínka o obci je z roku 1811, kdy osady Statz, Obfeldes, Mützens a Matreiwald byly spojeny do obce Mühlbachlu.\n\nOblast kolem Mühlbachlu, Matrei a Pfonsu byla osídlena již před 3000 lety. Přes Mühlbachl vedly dvě důležité obchodní cesty: Brennerská cesta do Innsbrucku a stará solná cesta do Hall. V této oblasti byly objeveny ilýrské pohřebiště. Z velkého počtu hrobů lze usoudit, že v oblasti Mühlbachleru existovalo prosperující pravěké osídlení. Na hradním kopci vedla pravděpodobně římská silnice se stanicí Matreyum.\n\nHrad Trautson, původně dva hrady postavené ve 12. století, patřil hrabatům z Andechs, pak byl ve vlastnictví Jindřicha z Neiffenu (Heinrich von Neiffen), příbuznému biskupa z Brixenu, a pánů z Matrei. V roce 1369 jediná dcera pána z Matrei věnovala hrad svému manželovi Hans Trautsonu z Sprechensteinu. V současné době je ve vlastnictví princů z Auerspergu.\n\nV období druhé světové války byl hrad bombardován a do značné míry zničen.\n\nObec má od roku 1979 svůj erb. Na modrém pozadí představuje stříbrné mlýnské kolo a stříbrný pól. Tento mluvící erb a tedy jméno Mühlbachl je odvozen od četných mlýnů, které se nacházely na horském potoce Waldraster Bach.\n\n"}
{"id": "775401", "url": "https://cs.wikipedia.org/wiki?curid=775401", "title": "Silnice I/55", "text": "Silnice I/55\n\nSilnice I/55 je česká silnice I. třídy propojující Olomoucký, Zlínský a Jihomoravský kraj a pokračující do Rakouska. Je dlouhá 141,697 km a patří mezi páteřní české silniční tahy. Vede 1 krajským a 4 okresními městy. Je plánováno postavit v její trase dálnici D\"55\"; prozatím je v provozu úsek mezi Hulínem a Otrokovicemi \n\n\n\n\n"}
{"id": "775409", "url": "https://cs.wikipedia.org/wiki?curid=775409", "title": "Carrie Bradshawová", "text": "Carrie Bradshawová\n\nCarrie Bradshawová (v originále Carrie Bradshaw) je hlavní hrdinka amerického seriálu a filmu \"Sex ve městě\". Hraje ji Sarah Jessica Parkerová. Je do značné míry vytvářena autobiograficky podle publicistky Candace Bushnellové, která napsala knižní předlohu seriálu. Carrie Bradshawová je newyorská novinářka, nejprve publikující týdenní sloupky pro fiktivní noviny \"The New York Star\", v pozdějších epizodách píšící na volné noze pro časopis Vogue. Její novinové články jsou základem jednotlivých epizod.\n\nBydlí na Manhattanu na Upper East Side a má velký zájem o módu.\n\nŽivot\n\nNarodila se roku 1965. Její otec bez pozdějšího vysvětlení opustil Carrie a její matku, když jí bylo 5 let. Někeří tvrdí, že právě toto je důvod v její nejistotě mezi muži, a snaží se najít ideál, který v dětsví neměla. V 15 letech se odstěhovala do New York. Ve svých 23 letech podstoupila potrat po propité noci s neznámým číšníkem. Deset let trvalo, než dostala Pana Božského k oltáři. \n"}
{"id": "775412", "url": "https://cs.wikipedia.org/wiki?curid=775412", "title": "Zjevení Panny Marie v Paříži", "text": "Zjevení Panny Marie v Paříži\n\nZjevení Panny Marie v Paříži je nadpřirozená událost, ke které došlo v roce 1830 v Paříži, kdy se v ulici \"Rue du Bac\" č. 140 údajně zjevila Panna Marie svaté Catherine Labouré (1806–1876). Na tomto místě byla zasvěcena kaple Notre-Dame-de-la-Médaille-miraculeuse, která je významným poutním místem.\n\nŘádová sestra Catherine Labouré vypověděla, že ji v noci 19. července 1830 probudilo malé dítě, které jí řeklo, aby šla do kaple, kde ji čeká Panna Marie. Vstala a v kapli se setkala s Pannou Marií, která jí sdělila, že pro ni má Bůh důležitý úkol.\n\nDne 27. listopadu 1830 za Catherine Labouré přišla Panna Marie při večerní meditaci. Panna stála na glóbu šlapající po hadovi a ukázala Catherine medaili. Na jejím reversu bylo velké M (iniciála Marie) a nad ním kříž. Pod ním dvě srdce: Ježíšovo korunované trny a Mariino, probodnuté mečem a po obvodu medaile dvanáct hvězd. Catherine tuto medaili poté donesla svému zpovědníkovi, jak jí Panna Marie přikázala. Po dvou letech vyšetřování a sledování chování Catherine kněz informoval pařížského arcibiskupa Quélena aniž by odhalil totožnost Catherine. Žádost byla schválena a medaile byly vyraženy a staly se velmi populární. Dogma o neposkvrněném početí Panny Marie nebylo tehdy oficiální, ale medaile obsahovala slova „\"počata bez hříchu\"“, což ovlivnilo papeže Pia IX., který 8. prosince 1854 toto dogma vyhlásil.\n\nCatherine zemřela 46 let po této události, aniž by své tajemství někomu prozradila, jen svému zpovědníkovi.\n\nZjevení v kapli bylo uznáno Vatikánem po šetření, které provedl pařížský arcibiskup Hyacinthe-Louis de Quélen o původu a účincích medaile. V Římě v roce 1846 papež Řehoř XVI. potvrdil závěry pařížského arcibiskupa. Kaple, ve které ke zjevení došlo, získala patrocinium Notre-Dame-de-la-Médaille-miraculeuse (tj. \"Zázračné medaile Panny Marie\").\n\nV roce 1933 byla provedena exhumace Catherine Labouré a její tělo bylo přeneseno do kaple, kde je umístěno v průhledné rakvi.\n\n\n"}
{"id": "775414", "url": "https://cs.wikipedia.org/wiki?curid=775414", "title": "Mutters", "text": "Mutters\n\nMutters je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1983 obyvatel.\n\n"}
{"id": "775415", "url": "https://cs.wikipedia.org/wiki?curid=775415", "title": "Arrondissement Pamiers", "text": "Arrondissement Pamiers\n\nArrondissement Pamiers (fr. \"Arrondissement de Pamiers\") je správní územní jednotka ležící v departementu Ariège a regionu Midi-Pyrénées ve Francii. Člení se dále na sedm kantonů a 115 obcí.\n\n"}
{"id": "775416", "url": "https://cs.wikipedia.org/wiki?curid=775416", "title": "Flirsch", "text": "Flirsch\n\nFlirsch je obec v Rakousku ve spolkové zemi Tyrolsko v okrese Landeck. K prvnímu lednu 2011 zde žilo 975 obyvatel.\n\nFlirsch se nachází v Alpách v nadmořské výšce 1154 m mezi městem Landeck a obcí St. Anton am Alrberg. Rozkládá se v údolí Stanzer po obou stranách řeky Rosanna.\n\nKrajina v okolí Flirsche byla osídlená už v prehistorickéhm období. První písemná zmínka pochází ze 13. století. Okolí obce bylo osídleno retorománskými obyvateli. V roce 1385 byla založena farnost Flirsch. Současný kostel svatého Bartoloměje byl od základů přestavěn v 18. století a obnoven na začátku 19. století. Obec se rozrostla na přelomu 19. a 20. století díky manufaktuře na zpracování ovčí vlny, která byla založena v roce 1886. Továrna byla zavřena v roce 1965, ale vila majitele Aloise Draxla byla odkoupena obcí a slouží jako radnice. V letech 1880 až 1884 byla obec napojena na železnici. V roce 1975 byla postavena silnice Arlberg-Schnelstraße. Obec žije z turismu.\n\n"}
{"id": "775420", "url": "https://cs.wikipedia.org/wiki?curid=775420", "title": "Galtür", "text": "Galtür\n\nGaltür je obec a lyžařské středisko v rakouských Alpách. Leží ve spolkové zemi Tyrolsko v okrese Landeck v údolí Paznaun. K 1. lednu 2011 v něm žilo 881 stálých obyvatel.\n\nGaltür smutně proslul v roce 1999, kdy 23. února vesnici zasáhla obří lavina, která pronikla až do tzv. zelené zóny, která byla až do té doby považována za lavinami neohroženou. Zemřelo 31 lidí, úřady následně evakuvaly jak obyvatele vesnice, tak tisíce turistů, což představuje jednu z největších leteckých evakuací v historii Rakouska.\n\n"}
{"id": "775426", "url": "https://cs.wikipedia.org/wiki?curid=775426", "title": "Politický systém Turecka", "text": "Politický systém Turecka\n\nTurecká republika (oficiálním názvem \"Türkiye Cumhuriyeti\") se ve své Ústavě definuje jako demokratická, sekulární republika a jako právní a sociální stát s důrazem na lidská práva a vlastenectví dle odkazu Atatürka, \"nesmrtelného vůdce a nepřemožitelného hrdiny\".\nV souladu s cíli turecké revoluce se oficiální politika snaží o modernizaci společnosti, při které slouží západo-evropské státy jako vzory, jde o tzv. \"westernizaci\".\n\nHlavou vlády v parlamentním systému více politických stran je ministerský předseda (premiér). Hlavou státu je prezident, jehož role je však spíše reprezentativní. Přijímání legislativy zabezpečuje \"Velké národní shromáždění\". Volební klauzule 10% limituje současný stav v tomto shromáždění především na dvě velké politické strany AKP a CHP. Vedle těchto tradičních stran má na tureckou politiku významný vliv armáda. Ta si osobuje právo zasáhnout při domnění, že je ohrožen sekulární ráz republiky. Tak se již stalo v letech 1960, 1971, 1980, 1997. Vojenští generálové se pravidelně ocitají v televizních debatách a angažují se v turecké politice. Naposledy armáda vyvěsila na svých webových stránkách memorandum, ve kterém upozornila vládu, že je připravena zasáhnout, pokud budou ohroženy hodnoty republiky. Tím rozpoutala politickou krizi, jenž vyvrcholila předčasnými volbami v roce 2007. To z armády dělá důležitý prvek politického dění, který navíc požívá ohromné podpory veřejnosti.\nTato situace zákonitě vyvolává konfrontaci s podmínkami Evropská unie v přístupových rozhovorech, které požadují moc armády oslabit.\n\n"}
{"id": "775428", "url": "https://cs.wikipedia.org/wiki?curid=775428", "title": "Wolfgang Dorasil", "text": "Wolfgang Dorasil\n\nWolfgang Robert Karl Adolf Ludwig Ferdinand Maria Dorasil (7. září 1903 Opava, Rakousko-Uhersko – 24. března 1964 Berlín, Německo) byl československý hokejový obránce německého původu, který v tehdejší nejvyšší hokejové lize hrál za jediný oddíl, a to německý Troppauer EV sídlící v Opavě. Reprezentoval Československo na mnoha mezinárodních turnajích. Získal dvě zlaté medaile na Mistrovství Evropy v ledním hokeji.\n\nNarodil se v rodině železářského velkoobchodníka Karla Dorasila mladšího, firmu založil jeho dědeček Karel Dorasil starší, významný opavský měšťan. Mladý Wolfgang se narodil jako páté dítě v pořadí a první syn. Přáním otce bylo, aby pokračoval v rodinné tradici, proto po absolvování gymnázia v Opavě začal studovat hospodářské vědy na Vysoké škole technické v Mnichově. Pro účast na tzv. „pivním puči“ (pokusu o převzetí moci v Bavorsku) Adolfa Hitlera roku 1923 byl ze studií vyloučen, proto se vrátil do rodné Opavy.\n\nZačal se věnovat hokeji s plným nasazením a velice brzy se stal klíčovým hráčem základní sestavy hokejového klubu HC Troppauer EV Opava. V reprezentaci odehrál 38 zápasů, vstřelil 10 gólů. Na hokejovém mistrovství v Budapešti 1929 zastoupil soupeři dobře hlídaného Josefa Malečka a rozhodl svými góly dvě utkání ze čtyř, semifinálový a finálový zápas. Finálový zápas dospěl do prodloužení, kde v druhém prodloužení v utkání proti Polsku vstřelil rozhodující branku, čímž tým získal titul mistrů Evropy.\n\nNa žádost Francouzské federace kanadského hokeje reprezentoval kontinent v utkání Evropa versus Kanada (0:5) v pařížském Paláci sportu, v němž patřil k nejlepším. I přes nabídky k přestupu do lepších týmů Opavu nikdy neopustil a také zde ukončil svoji hokejovou kariéru.\n\nVe 30 letech se oženil a s manželkou Erikou, roz. Reineckovou měli dva syny, Wolfganga (1939) a Martina (1941). Ještě před druhou světovou válkou se začal angažovat v německých nacionálně-socialistických stranách (DNSAP – r. 1933, NSKK a NSDAP – r. 1938). Členství zdůvodnil zájmem o prosperitu rodinného podniku. Po skončení války byl zatčen a zařazen do internačního tábora. Ze sběrného střediska pro odsun byl ale vyreklamován, aby pomohl v Opavě na Hrnčířské ulici založit nový železářský obchod, po splnění úkolu musel stejně odejít i s rodinou do Německa – do Berlína. Jeho posledním přáním bylo pohřbení v Opavě, jeho ostatky byly uloženy do rodinné hrobky na městském hřbitově. Pomník zdobí socha Karla Dorasila staršího se svitkem v ruce a malý tympanon s nápisem Familie Dorasil.\n\n"}
{"id": "775434", "url": "https://cs.wikipedia.org/wiki?curid=775434", "title": "Arrondissement Rodez", "text": "Arrondissement Rodez\n\nArrondissement Rodez (fr. \"Arrondissement de Rodez\") je správní územní jednotka ležící v departementu Aveyron a regionu Midi-Pyrénées ve Francii. Člení se dále na 23 kantony a 139 obcí.\n\n"}
{"id": "775435", "url": "https://cs.wikipedia.org/wiki?curid=775435", "title": "Lin-fen", "text": "Lin-fen\n\nLin-fen ( , pchin-jinem \"Línfén\") je městská prefektura v Čínské lidové republice, která patří k provincii Šan-si. Celá prefektura má rozlohu 20 275 km a v roce 2010 v ní žilo přes 4,3 milionu obyvatel.\n\nV období Jara a Podzimu se město nazývalo Pching-jang.\n\nLin-fen leží na řece Fen Che v jižní části provincie Šan-si a v rámci provincie hraničí na jihu s Jün-čchengem, na jihovýchodě s Ťin-čchengem, na severovýchodě s Čchang-č', na severu s Ťin-čungem a Lü-liangem. Na západě hraničí Žlutou řekou se sousední provincií Šen-si.\n\n"}
{"id": "775436", "url": "https://cs.wikipedia.org/wiki?curid=775436", "title": "Arrondissement Saint-Gaudens", "text": "Arrondissement Saint-Gaudens\n\nArrondissement Saint-Gaudens (fr. \"Arrondissement de Saint-Gaudens\") je správní územní jednotka ležící v departementu Haute-Garonne a regionu Midi-Pyrénées ve Francii. Člení se dále na 11 kantonů a 237 obcí.\n\n"}
{"id": "775437", "url": "https://cs.wikipedia.org/wiki?curid=775437", "title": "Arrondissement Saint-Girons", "text": "Arrondissement Saint-Girons\n\nArrondissement Saint-Girons (fr. \"Arrondissement de Saint-Girons\") je správní územní jednotka ležící v departementu Ariège a regionu Midi-Pyrénées ve Francii. Člení se dále na šest kantonů a 82 obce.\n\n"}
{"id": "775438", "url": "https://cs.wikipedia.org/wiki?curid=775438", "title": "Silnice I/54", "text": "Silnice I/54\n\nSilnice I/54 je česká silnice I. třídy vedoucí Jihomoravským a okrajově též Zlínským krajem. Je dlouhá 83,153 km a má spíše jen regionální význam, je to jedna z dopravních os Slovácka. Spojuje Brněnsko a střední Slovácko, pokračuje na Slovensko do Nového Mesta nad Váhom, rovnoběžně se silnicí I/50. Původně vedla ze Znojma ve stopě dnešních silnic I/53 a II/381 (dále stejně); její dnešní úsek ze Slavkova u Brna do Žarošic byl částí silnice II/419. \nUrčitou pozoruhodností silnice je, že vede dvěma obcemi jménem Slavkov (u Brna a u Uh. Brodu).\n\n\n\n\n"}
{"id": "775439", "url": "https://cs.wikipedia.org/wiki?curid=775439", "title": "Arrondissement Tarbes", "text": "Arrondissement Tarbes\n\nArrondissement Tarbes (fr. \"Arrondissement de Tarbes\") je správní územní jednotka ležící v departementu Hautes-Pyrénées a regionu Midi-Pyrénées ve Francii. Člení se dále na 19 kantonů a 225 obcí.\n\n"}
{"id": "775440", "url": "https://cs.wikipedia.org/wiki?curid=775440", "title": "Arrondissement Toulouse", "text": "Arrondissement Toulouse\n\nArrondissement Toulouse (fr. \"Arrondissement de Toulouse\") je správní územní jednotka ležící v departementu Haute-Garonne a regionu Midi-Pyrénées ve Francii. Člení se dále na 31 kantonů a 226 obcí.\n"}
{"id": "775442", "url": "https://cs.wikipedia.org/wiki?curid=775442", "title": "Arrondissement Pointe-à-Pitre", "text": "Arrondissement Pointe-à-Pitre\n\nArrondissement Pointe-à-Pitre (fr. \"Arrondissement de Pointe-à-Pitre\") je správní územní jednotka ležící v zámořském departementu a regionu Guadeloupe ve Francii. Člení se dále na 11 kantonů a 14 obcí.\n\n\n"}
{"id": "775443", "url": "https://cs.wikipedia.org/wiki?curid=775443", "title": "Arrondissement Basse-Terre", "text": "Arrondissement Basse-Terre\n\nArrondissement Basse-Terre (fr. \"Arrondissement de Basse-Terre\") je správní územní jednotka ležící v zámořském departementu a regionu Guadeloupe ve Francii. Člení se dále na 10 kantonů a 18 obcí.\n\n"}
{"id": "775446", "url": "https://cs.wikipedia.org/wiki?curid=775446", "title": "Silnice I/52", "text": "Silnice I/52\n\nSilnice I/52 je česká silnice I. třídy v Jihomoravském kraji. Vede z Brna na česko-rakouskou hranici u Mikulova, kde na ni navazuje rakouská dálková silnice do Vídně. Je po ní vedena evropská silnice E461. \n\nSilnice I/52 je dlouhá 49,743 km, z toho přibližně 17 km činí úsek dálnice D52 mezi Rajhradem a Pohořelicemi. Celá silnice je vedena víceméně mimo obce, v Mikulově vede okrajem zástavby.\n\n"}
{"id": "775447", "url": "https://cs.wikipedia.org/wiki?curid=775447", "title": "Arrondissement Saint-Benoît", "text": "Arrondissement Saint-Benoît\n\nArrondissement Saint-Benoît (fr. \"Arrondissement de Saint-Benoît\") je správní územní jednotka ležící v zámořském departementu a regionu Réunion ve Francii. Člení se dále na 5 kantonů a šest obcí.\n\n"}
{"id": "775448", "url": "https://cs.wikipedia.org/wiki?curid=775448", "title": "Arrondissement Saint-Denis (Réunion)", "text": "Arrondissement Saint-Denis (Réunion)\n\nArrondissement Saint-Denis (fr. \"Arrondissement de Saint-Denis\") je správní územní jednotka ležící v zámořském departementu a regionu Réunion ve Francii. Člení se dále na 6 kantonů a tři obce.\n\n"}
{"id": "775451", "url": "https://cs.wikipedia.org/wiki?curid=775451", "title": "Arrondissement Saint-Paul", "text": "Arrondissement Saint-Paul\n\nArrondissement Saint-Paul (fr. \"Arrondissement de Saint-Paul\") je správní územní jednotka ležící v zámořském departementu a regionu Réunion ve Francii. Člení se dále na pět obcí a 7 kantonů.\n\n"}
{"id": "775452", "url": "https://cs.wikipedia.org/wiki?curid=775452", "title": "Arrondissement Saint-Pierre (Réunion)", "text": "Arrondissement Saint-Pierre (Réunion)\n\nArrondissement Saint-Pierre (fr. \"Arrondissement de Saint-Pierre\") je správní územní jednotka ležící v zámořském departementu a regionu Réunion ve Francii. Člení se dále na 10 kantonů a 10 obcí.\n\n"}
{"id": "775453", "url": "https://cs.wikipedia.org/wiki?curid=775453", "title": "Ekologický model vývoje", "text": "Ekologický model vývoje\n\nEkologický model vývoje je psychologická teorie rusko-amerického psychologa Urie Bronfenbrennera (1917-2005), která se zabývá vývojem dítěte a člověka. Model zohledňuje vliv různých prostředí nejen na dětský vývoj, ale také vliv těchto prostředí na sebe navzájem. Model umožňuje další výzkum v rámci vývojové a sociální psychologie zasazením vlastního vývoje do širšího interpretačního rámce.\n\nPro vznik této teorie byly význačné práce ruského psychologa Lva Vygotskeho, zabývajícího se řečí a jejím vývojem, a práce Kurta Lewina, hlavního představitele teorie pole. \n\n"}
{"id": "775454", "url": "https://cs.wikipedia.org/wiki?curid=775454", "title": "Goldfinger (album)", "text": "Goldfinger (album)\n\nGoldfinger je v pořadí prvním studiovým albem stejnojmenné americké ska-punkové hudební skupiny Goldfinger. Toto album bylo nahráno v průběhu roku 1995 a vydáno 27. února roku 1996. Zvukem se album zařadilo ke třetí vlně ska, která byla v té době populární. Singl s názvem „Here in Your Bedroom“ se dostal mezi top 5 rockových hitů ve Spojených státech v roce 1996 a také obsadil 47. příčku v Billboard Hot 100 Airplay. Takto dobře se od té doby žádný další singl skupiny neumístil. Album se v Kanadě roku 2002 stalo zlatým s 50 000 prodanými kusy. Na albu se podíleli i členové jiných ska a ska-punkových hudebních skupin. Na trombon hraje Dan Regan, na trubku Scott Klopfenstein ze skupiny Reel Big Fish a na saxofon Efren Santana ze skupiny Hepcat. Na klávesy hraje Paul Hampton ze skupiny The Skeletones a taktéž účinkuje ve videu ke skladbě „Here in Your Bedroom“.\n\nPokud není uvedeno jinak, je autorem skladby vždy John Feldmann.\n"}
{"id": "775455", "url": "https://cs.wikipedia.org/wiki?curid=775455", "title": "Arrondissement Fort-de-France", "text": "Arrondissement Fort-de-France\n\nArrondissement Fort-de-France (fr. \"Arrondissement de Fort-de-France\") je správní územní jednotka ležící v zámořském departementu a regionu Martinik ve Francii. Člení se dále na čtyři obce.\n\n"}
{"id": "775457", "url": "https://cs.wikipedia.org/wiki?curid=775457", "title": "Jaroslav Varhulík", "text": "Jaroslav Varhulík\n\nJaroslav Varhulík (24. srpen 1882 Poštovice – 18. února 1939 Litoměřice) byl českým katolickým knězem, sídelním kanovníkem litoměřické kapituly v letech 1930–1939.\n\nKanovník Varhulík patří mezi prvorepublikové sídelní kanovníky litoměřické katedrální kapituly. Instalován za kanovníka byl 31. března 1930. Byl biskupským tajemníkem 15. litoměřického biskupa Josefa Grosse. Za 16. litoměřického biskupa Antonína Webera, který spravoval litoměřickou diecézi v neklidných dobách sílícího německého národního socialismu v severních Čechách, pracoval na biskupské konzistoři. Česká národnost kanovníka Varhulíka byla ovšem \"trnem v oku\", převážně německy mluvící diecézi, včetně nacisticky smýšlejícího kléru. Biskup Weber měl Varhulíka, který byl ubytován v Litoměřicích, Dómské náměstí č.p. 8, za blízkého spolupracovníka. Weber se snažil, ač Němec, mít kolem sebe celou skupinu českých kněží, aby mohl sloužit oběma národnostem. Předčasná smrt Varhulíka zřejmě zachránila před osudem, který by ho od nacistů, jako v případě jeho kolegy Msgre. Šelbického, zřejmě čekal.\n\n\n"}
{"id": "775458", "url": "https://cs.wikipedia.org/wiki?curid=775458", "title": "Arrondissement Le Marin", "text": "Arrondissement Le Marin\n\nArrondissement Le Marin (fr. \"Arrondissement du Marin\") je správní územní jednotka ležící v zámořském departementu a regionu Martinik ve Francii. Člení se dále na 12 obcí.\n\n"}
{"id": "775459", "url": "https://cs.wikipedia.org/wiki?curid=775459", "title": "Arrondissement Saint-Pierre (Martinique)", "text": "Arrondissement Saint-Pierre (Martinique)\n\nArrondissement Saint-Pierre (fr. \"Arrondissement de Saint-Pierre\") je správní územní jednotka ležící v zámořském departementu a regionu Martinik ve Francii. Člení se dále na osm obcí.\n\n"}
{"id": "775461", "url": "https://cs.wikipedia.org/wiki?curid=775461", "title": "Arrondissement La Trinité", "text": "Arrondissement La Trinité\n\nArrondissement La Trinité (fr. \"Arrondissement de La Trinité\") je správní územní jednotka ležící v zámořském departementu a regionu Martinik ve Francii. Člení se dále na 10 obcí.\n\n"}
{"id": "775463", "url": "https://cs.wikipedia.org/wiki?curid=775463", "title": "Přemysl Hainý", "text": "Přemysl Hainý\n\nPřemysl Hainý (18. prosince 1925 Praha – 25. října 1993) byl československý hokejový obránce, který patřil mezi hokejisty potrestané během politického procesu v roce 1950. Reprezentoval Československo na několika mezinárodních turnajích. Získal mistrovský titul na MS 1949 a dvě zlaté medaile na Mistrovství Evropy v ledním hokeji.\n\nPočátkem listopadu 1948 se mělo původně uskutečnit oddalované turné do Severní Ameriky, které ale neproběhlo. Už se počítalo, že začne ligová soutěž, ale na poslední chvíli přišlo pozvání k sérii utkání do Velké Británie. Vedení hokejového svazu s pozváním souhlasilo, a dokonce byl ještě narychlo domluven zápas ve Francii. Přemysl Hainý se měl také zúčastnit, nakonec nikam neletěl. Díky tomu se vyhnul letecké havárii, při které zahynulo šest československých hokejistů – Ladislav Troják, Vilibald Šťovík, Miloslav Pokorný, Karel Stibor, Zdeněk Jarkovský a Zdeněk Švarc.\n\nV letech 1948–1950 byl členem reprezentačního týmu, který získal tři zlaté medaile: jednu na MS 1949, další dvě na evropských šampionátech. Zúčastnil se také Zimních olympijských her 1948, kde československý tým vybojoval stříbrné medaile.\n\nV říjnu 1950 byl spolu s dalšími spoluhráči zatčen a ve vykonstruovaném procesu odsouzen na 1 rok. Teprve v roce 1968 byli všichni odsouzení hráči plně rehabilitováni.\n\nPo návratu z vězení se dokázal vrátit k vrcholovému hokeji, čtyři sezóny v letech 1952–56 hrál za Tatru Smíchov, nástupnický tým LTC. Prvoligovou kariéru zakončil mistrovským titulem v Kladně. Do reprezentace však již nebyl pozván.\n\nV reprezentaci odehrál 27 zápasů, v nichž vstřelil 7 gólů.\n\nBěhem trénování se věnoval týmům jak v Československu – ČSA Ruzyně, HC Sparta Praha, tak i v zahraničí – ve Švýcarsku působil 3 sezóny u HC Servette Ženeva, v Nizozemsku trénoval jednu sezónu tým Veronika Den Haag a naposledy působil tři sezóny v Olympii Lublaň.\n\n"}
{"id": "775464", "url": "https://cs.wikipedia.org/wiki?curid=775464", "title": "Arrondissement Cayenne", "text": "Arrondissement Cayenne\n\nArrondissement Cayenne (fr. \"Arrondissement de Cayenne\") je správní územní jednotka ležící v zámořském departementu a regionu Francouzská Guyana ve Francii. Člení se dále na 14 obcí.\n\n"}
{"id": "775465", "url": "https://cs.wikipedia.org/wiki?curid=775465", "title": "Silnice I/50", "text": "Silnice I/50\n\nSilnice I/50 je páteřní česká silnice I. třídy vedoucí Jihomoravským a Zlínským krajem. Je dlouhá 101,646 km a je po ní vedena evropská silnice E50. Vede z Brna přes Uherské Hradiště na hraniční přechod Starý Hrozenkov a odtud dále na Slovensko směr Trenčín a Zvolen.\n\nPůvodně začínala silnice č. 50 na dálničním nájezdu Holubice, pak byla rozšířena o směrově navazující radiálu z centra Brna na dálniční nájezd Brno-východ (předtím silnice č. 41). Část této silnice, Olomoucká radiála, je vedena jako silnice pro motorová vozidla (v délce 4,382 km).\n\nSilnice byla zmodernizována následujícími stavbami:\n"}
{"id": "775466", "url": "https://cs.wikipedia.org/wiki?curid=775466", "title": "Arrondissement Saint-Laurent-du-Maroni", "text": "Arrondissement Saint-Laurent-du-Maroni\n\nArrondissement Saint-Laurent-du-Maroni (fr. \"Arrondissement de Saint-Laurent-du-Maroni\") je správní územní jednotka ležící v zámořském departementu a regionu Francouzská Guyana ve Francii. Člení se dále na osm obcí.\n\n"}
{"id": "775467", "url": "https://cs.wikipedia.org/wiki?curid=775467", "title": "Krutá aplikace", "text": "Krutá aplikace\n\nKrutá aplikace je třetí epizoda šesté řady seriálu \"Futurama\".\n\nMámina společnost uvádí na trh nový model telefonu \"auPhone\", pomocí kterého chce Máma ovládnout všechny obyvatele Nového New Yorku. Celá posádka si novinku koupí a Bender s Fryem se hned vsadí, kdo získá 1 000 000 fanoušků prostřednictvím aplikace Twitcher. Poražený musí skočit salto do bazénu plného zvratků a průjmů oboustranné mimozemské kozy. Máma potom ovládne pomocí Twitčerva všechny fanoušky napojené na Bendera a Frye.\n"}
{"id": "775470", "url": "https://cs.wikipedia.org/wiki?curid=775470", "title": "Rypouš severní", "text": "Rypouš severní\n\nRypouš severní (\"Mirounga angustirostris\") je jedním ze dvou druhů mohutného ploutvonožce rypouše z čeledě tuleňovitých.\n\nTito mořští masožraví savci žijící v Tichém oceánu výhradně na severní polokouli jsou domovem u západního pobřeží Severní Ameriky, zhruba od jihu Kalifornského poloostrova po jih Kanady. Jejich pravidelné stěhování vysoko na sever a daleko na západ od pevniny je vynuceno neustalým vyhledáváním potravy. Samci cestují až k ostrovům Aljašky po 55. rovnoběžku a loví především v oblastech kontinentálního šelfu. Samice tak daleko na sever neplují, maximálně po 40. až 45. rovnoběžku, zato si potravu získávají ve větších vzdálenostech od pobřeží v pelagických vodách Tichého oceánu, mnohdy se vydávají západním směrem k Havajským ostrovům, byly pozorovány až u pobřeží Japonska.\n\nTyto migrace se opakují pololetně, následují po prodělaných půstech na pevnině, prvá následuje po zimním odchovu mláďat a druhá po letní výměně srsti. Ročně stráví na moři 250 až 300 dnů a za tu dobu uplavou téměř 20 000 km, loví přitom samotářsky.\n\nCharakteristickým znakem je dlouhý, nafouknutý nos (chobot) samců, který dal název celému rodu. Nos jim začíná vyrůstat asi ve dvou létech a dorůstá do věku osmi let. Samec se od samice odlišuje nejen nosem, ale i svou velikostí, může mít délku téměř 4,2 (průměr 3,9) m a vážit skoro 2500 (průměr 1840) kg. Samice mohou dosáhnout délky až 2,8 (průměr 2,6) m a váhy 710 (průměr 490) kg, údaje krátce po porodu. Samci mají srst tmavě hnědou až černou, samice světle hnědou, mezi jednotlivci je však velká variabilita zbarvení. Přestože mají končetiny zcela přeměněny v laločnaté ploutve, dokážou na pevnině krátkodobě vyvinout rychlost až 8 km/h. Samci mají mohutněji vyvinuty špičáky, které mohou dorůst i 15 cm.\n\nJsou to nejen dobří plavci, ale také vynikající potápěči. Nepřetržitě ve dne v noci loví potravu potápěním se do velikých hloubek, samci až do 800 (rekord 1580) m, samice do 600 m. Průměrná doba ponoru je 20 až 30 minut, byla zaznamenaná nejdelší doba 77 minut. Mezi jednotlivými ponory neuplyne více než 2 až 3 minuty, zhruba 80 až 90 % času stráví rypouši severní pod vodou. Před ponorem vydechnou z plic vzduch a kyslík pod vodou získávají z krve bohaté na hemoglobin a ze svalů s množstvím myoglobinu. Při svých cestách za potravou nebývají téměř nikdy spatření spící nebo odpočívající, potápějí se i po 24 hodin mnoho dnů za sebou. Předpokládá se, že krátce spí při ponoření, tehdy se jim velice zpomaluje metabolismus.\n\nSamci loví v mělčích vodách kde hledají potravu u dna, samice naopak loví ve hlubších vodách kde střídavě plavou ke dnu a stoupají zpět k hladině. Loví převážně tak velké ryby, chobotnice a korýše, které mohou bez kousání spolknout. Jako jedni z mála živočichů žerou s oblibou sliznatky, které sbírají na mořském dně. V období páření a línání jsou na pevnině bez jídla, stravují přitom svou tukovou tkáň, mimo tato dvě období na pevninu nevstupují. Pravděpodobně jako přípravu na období hladovění před výstupem na pevninu polykají z neznámých příčin kameny, při návratu do vody se jich zbavují. Nikdy nepijí vodu, získávají ji z potravy a rozkladem tuků.\n\nKaždoročně v letních měsících od dubna do července připlouvají rypouši severní do svých \"domovských\" míst na pevninu k obměně srsti, kde stráví 2 až 3 týdny. Vyměňují přitom nejen srst, ale i svrchní část kůže oddělující se ve velkých plátech. Doba línání je rozdílná, závisí na pohlaví i věku zvířete. Nejdříve ztrácejí srst mladá zvířata, nejpozději staří samci. Při línání jsou samci k sobě méně agresivnější než při páření. Po vylínání odplouvají zpět do úživných severnějších vod.\n\nJsou to savci, kteří se oplodňují, rodí a kojí mláďata výhradně na pevnině. Rozmnožují se na více než 15 lokalitách rozesetých po opuštěných ostrovech a pobřežích v Kalifornii a Mexiku. Několik malých kolonií je dále v Oregonu a Washingtonu a na jihu Britské Kolumbie v Kanadě. Počtem nejrozsáhlejší (až 130 000 jedinců) je kolonie na Año Nuevo Island ve střední Kalifornii, mezi městy San Francisco a Santa Cruz.\n\nJejich roční cyklus začíná v prosinci, kdy samci rypouše severního připlují k tradičním pobřežím a vylezou na písčité nebo kamenité pláže. Zhruba do měsíce je následuje velký počet březích samic a samci je začnou shromažďovat do svých \"harémů\". Samci o samice bojují pohledy, gesty, frkáním a chrochtáním zesíleným svým velkým nosem, zřídka kdy přicházejí na řadu i velké špičáky způsobující vážné, ne však fatální zranění. Čím dominantnější samec, tím více samic uchvátí. Mladí a slabí samci jsou odstrčení na okraj kolonie, v této sezoně se asi pářit nebudou.\n\nZa dva až šest dnů po připlutí do rozmnožovací kolonie samice slehnou a vrhnou jediné mládě s černou srstí dlouhé 1,3 m a vážící průměrně 45 kg. Matky je kojí velmi tučným mlékem a protože se samy postí, mohou postupně ztratit i polovinu své váhy. Samice jsou v této době agresivní vůči jiným matkám a cizím potomkům, zajímavým jevem je snaha některých mláďat napít se mléka u jiné matky; přijmou tím více potravy a zvyšují si šanci na pozdější přežití. Po čtyřech týdnech jsou mláďata, vážící v průměru 147 kg a měřící asi 1,5 m, náhle odstavená a matky se vrací zpět do moře. Mezitím mláďata přelínají svou srst do šatu dospělce. Hladová mláďata se na pevnině shlukují do skupinek a učí se sama plavat v příboji a postupně se odvažují dál do moře a ulovit si první potravu, to může trvat i 12 týdnů. Pak konečně odcházejí z pevniny a odplouvají vstříc samostatnému životu, tehdy dochází asi ke 30 % ztrátám.\n\nPrůměrně za tři týdny po porodu jsou samice schopny se po dobu asi 4 dnů opět spářit. Dominantní samci toho plně využívají, na své se snaží přijít i samci z kraje kolonie a pokoušejí se k říjným samicím proniknou. Většinou to skončí hrozbou, někdy i bojem. Při rozvášněných pohybech tunových kolosů dochází občas k zalehnutí mláďat, odhaduje se ztráta na životech až 10 %. Březost samice trvá téměř 50 týdnů, do toho se započítává i období latence, tj. doba asi 3 měsíců po které se růst zárodku zastaví. S odchodem březích samic odcházejí do moře i samci.\n\nSamci se poprvé páří ve věku 6 až 9 roků a dožívají se 12 až 13 let, samice obvykle mívá prvé mládě ve 4 létech a žije 15 až 18 roků, každý rok bývá téměř 95 % samic březích. Za přirozené predátory rypoušů severních lze, vzhledem k jejich velikosti, považovat pouze žraloka bílého (\"Carcharodon carcharias\") a kosatku dravou (\"Orcinus orca\").\n\nNa konci 18. století byla populace rypouše severního téměř vyhubena, jeho kvalitní tuk se používal ke svícení. V 19. století již začaly stavy postupně narůstat a závěrem 20. století se zvýšily na 170 000 jedinců a nadále stoupají. Zákazy lovu a přijatá opatření na ochranu jeho hnízdišť jsou účinná. Pozorování rozmnožování nebo línaní zvířat je velmi oblíbenou turistickou atrakcí organizovanou tak, aby zvířata nebyla rušena. Spontánně vznikají další chovné kolonie v Kalifornském zálivu. Druh může být ale ohrožen změnou klimatu (např. El Niño nebo globální oteplení) které může způsobit snížení počtu ryb potřebných pro obživu tak velkých zvířat. V současnosti je rypouš severní klasifikován podle Červeného seznamu IUCN jako málo dotčený druh.\n"}
{"id": "775472", "url": "https://cs.wikipedia.org/wiki?curid=775472", "title": "Silnice I/42", "text": "Silnice I/42\n\nSilnice I/42 je česká silnice I. třídy o délce 19,926 km, která tvoří Velký městský okruh (VMO) v Brně. Je po ní částečně vedena evropská silnice E461, vycházejí z ní silnice I/23 (Pražská radiála), I/41, I/43 (Svitavská radiála), I/50 (Olomoucká radiála) a I/52 (Vídeňská radiála).\n\nPostupně je realizována stavba čtyřpruhového, směrově rozděleného Velkého městského okruhu o délce 20,616 km v nové trase, dokončen by měl být do roku 2035. Na již zprovozněných částech nového VMO se nachází tunel Hlinky a Královopolský tunel. Současný čtyřpruhový úsek Tomkovo náměstí – Svatoplukova – Otakara Ševčíka – Olomoucká – Zvonařka – Opuštěná – Poříčí – Bauerova o délce 8,5 km, který vede z velké části zástavbou, nebude po dokončení nových staveb jako VMO využíván.\n\nTabulka uvádí postavené a plánované úseky nového VMO.\n"}
{"id": "775474", "url": "https://cs.wikipedia.org/wiki?curid=775474", "title": "Stěpan Vasiljevič Červoněnko", "text": "Stěpan Vasiljevič Červoněnko\n\nStěpan Vasiljevič Červoněnko (, 16. září 1915 v Okipu v Poltavské oblasti Ruského impéria – 11. července 2003 v Moskvě v Ruské federaci) byl sovětský politik a diplomat. Byl velvyslancem Sovětského svazu v Československu v letech 1965-1973 a tedy i v období pražského jara v roce 1968.\n\nV roce 1936 dostudoval na Ekonomické fakultě Kyjevské univerzity a v roce 1940 se stal členem Komunistické strany Sovětského svazu\n\nByl členem Nejvyššího sovětu Sovětského svazu v letech 1955-59, 1958-1962 a 1984-1989.\n\nPětkrát obdržel Leninův řád, byl vyznamenán Řádem Vlastenecké války prvního stupně a Řádem Bílého lva prvního stupně.\n"}
{"id": "775475", "url": "https://cs.wikipedia.org/wiki?curid=775475", "title": "Prototype 2", "text": "Prototype 2\n\nPrototype 2 je akční hra vyvíjená společností Radical Entertainment a distribuována firmou Activison pro platformy Microsoft Windows, Xbox 360 a PlayStation 3. Hra vyšla zprvu na konzole, a to 24. dubna 2012 pro Xbox 360 a PlayStation 3 a teprve 24. července 2012 v Severní Americe a 27. v Evropě byla vydána verze pro Microsoft Windows.\n\nPrototype 2 je přímé pokračování první dílu z roku 2009, kde hráč ovládal antihrdinu Alexe Mercera. Alex se ve hře objevil znovu, nicméně v roli negativní. Je štvancem nového protagonisty Sgt. Jamese Hellera, jehož také sám pomocí viru stvořil. Za úkol tedy hráč má zničit svého stvořitele. Což bylo také heslo tajemného projektu těsně před ohlášením - \"Murder your Maker\".\n\n"}
{"id": "775479", "url": "https://cs.wikipedia.org/wiki?curid=775479", "title": "Silnice I/39", "text": "Silnice I/39\n\nSilnice I/39 je česká silnice I. třídy v Jihočeském kraji. Je dlouhá 71,985 km a spojuje prostor Českých Budějovic s Českým Krumlovem a odlehlými oblastmi Šumavy. Do kategorie I. třídy byla povýšena teprve roku 1997, předtím se jednalo o silnice II. třídy č. 159 (celá) a části II/141 a II/163.\n\n\nŘeditelství silnic a dálnic ČR - Silnice I. tříd\n"}
{"id": "775481", "url": "https://cs.wikipedia.org/wiki?curid=775481", "title": "Richard Tesařík (zpěvák)", "text": "Richard Tesařík (zpěvák)\n\nRichard Tesařík (* 25. prosince 1945 Ostrava) je český zpěvák ve skupině Yo Yo Band a také herec (například ve filmu \"Musíme si pomáhat\"). Jeho otcem je československý armádní generál Richard Tesařík a bratrem byl zpěvák Vladimír Tesařík, syn Štěpán Tesařík je český atlet.\n\n"}
{"id": "775482", "url": "https://cs.wikipedia.org/wiki?curid=775482", "title": "Patty Jenkinsová", "text": "Patty Jenkinsová\n\nPatricia Lea „Patty“ Jenkinsová (* 24. července 1971, letecká základna George, Victorville, Kalifornie) je americká filmová režisérka a scenáristka, jejímž debutovým snímkem se v roce 2003 stalo biografické kriminální drama \"Zrůda\" o sériové vražedkyni Aileen Wuornosové.\n\nVyrůstala v kansaském Lawrence. Po konzervatoři absolvovala v roce 1993 newyorskou soukromou vysokou školou Cooper Union The Cooper Union for the Advancement of Science and Art.\n\nNa Berlínském mezinárodním filmovém festivalu 2004 byla nominována za filmový debut na Zlatého medvěda. V roce 2011 získala nominaci na cenu Emmy za režii pilotní epizody seriálu \"The Killing\". 28. ledna 2012 obdržela za tento počin cenu Directors Guild of America Award, profesního spolku amerických režisérů.\n\n\n\n"}
{"id": "775483", "url": "https://cs.wikipedia.org/wiki?curid=775483", "title": "Silnice I/32", "text": "Silnice I/32\n\nSilnice I/32 je česká silnice I. třídy v Polabí. Je dlouhá 39,158 km a spojuje Poděbrady a Jičín.\n\n\n\nŘeditelství silnic a dálnic ČR - Silnice I. tříd\n"}
{"id": "775485", "url": "https://cs.wikipedia.org/wiki?curid=775485", "title": "Vladimír Tesařík", "text": "Vladimír Tesařík\n\nVladimír Tesařík (20. září 1947 Svitavy – 9. června 2003 Praha) byl český hudebník, který vystupoval se skupinou Yo Yo Band, kterou v roce 1975 spolu s bratrem Richardem, Ondřejem Hejmou a Juliem Novotným Kuzmou založil. Vedle hudby se věnoval též léčitelství a v mládí i sportoval (atletika). Jako sportovec se ve skoku do výšky kvalifikoval i na letní olympiádu do Mexika, kam však nakonec neodjel. Jeho otcem byl generálmajor Richard Tesařík, který coby tankista bojoval ve druhé světové válce. V červnu 2003 spadl v pražské Stromovce z kola, zůsobil si vážná zranění a upadl do kómatu. Zemřel 9 dní poté na otok mozku a celkové selhání organismu.\n"}
{"id": "775487", "url": "https://cs.wikipedia.org/wiki?curid=775487", "title": "Silnice I/45", "text": "Silnice I/45\n\nSilnice I/45 je česká silnice I. třídy vedoucí Nízkým Jeseníkem. Je dlouhá 49,577 km.\n\n\nVýchodní obchvat Bruntálu\n\n"}
{"id": "775488", "url": "https://cs.wikipedia.org/wiki?curid=775488", "title": "Mistrovství Evropy juniorů v ledním hokeji 1968", "text": "Mistrovství Evropy juniorů v ledním hokeji 1968\n\nMistrovství Evropy juniorů v ledním hokeji 1968 byl zahajovací ročník této soutěže. Turnaj hostilo od 26. prosince 1967 do 3. ledna 1968 finské město Tampere. Hráli na něm hokejisté narození v roce 1948 a mladší.\n\nJelikož se jednalo o první ročník, samotnému turnaji předcházela kvalifikace, která se uskutečnila v listopadu a prosinci roku 1967, byla jednokolová, týmy se utkaly ve vzájemném zápase dvakrát.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" NDR sestoupila z elitní skupiny\"\n\nBrankáři: Jiří Crha, Milan Magdalík\nObránci: Vladimír Bednář, František Zelenický, Jaroslav Kohout, Jaromír Hanačík, Josef Gabriel\nÚtočníci: Vladimír Martinec, Jiří Novák, Milan Hejduk, Jiří Vodák, Marek Sýkora, Bohuslav Ebermann, Karel Ruml, Josef Paleček, Jiří Janák, Pavel Bureš, Július Haas.\n"}
{"id": "775489", "url": "https://cs.wikipedia.org/wiki?curid=775489", "title": "Juste une question d'amour", "text": "Juste une question d'amour\n\nJuste une question d'amour (tj. \"Jen otázka lásky\") je francouzsko-belgický televizní film z roku 2000, který režíroval Christian Faure. Film se zabývá vztahem mezi rodiči a jejich homosexuálním synem.\n\nLaurent pochází z malého města Valencourt a studuje na zemědělské univerzitě v Lille. Před svými rodiči tají, že je gay, neboť jeho bratrance Marca, který o své orientaci řekl svým rodičům, rodiče zavrhli i přesto, že posléze zemřel na hepatitidu. Spolubydlící Carole proto vydává za svou přítelkyni. V rámci školní výuky získá místo praktikanta v soukromém zahradnictví, které provozuje Cédric se svou matkou. Laurent má pomáhat Cédricovi v jeho laboratoři při grantovém výzkumu odolnosti rostlin proti znečištění. Během společné práce se do sebe zamilují. Cédric, který už má coming out za sebou, nesouhlasí s tím, jak Laurent lže svým rodičům a na konci školního roku se nepohodnou. Cédric odjede na konferenci do Paříže a jeho matka Emma zajede do Valencourtu, aby sdělila Laurentovým rodičům pravdu. Otec Laurenta následně vyhodí z domu. Matka se vydá za Emmou, aby se s ní poradila, co má dělat. Cédric se vrátí z Paříže a zaveze Laurenta za jeho rodiči. Otec Laurenta vyslechne a požádá ho o více času na přemýšlení o nastalé situaci.\n"}
{"id": "775492", "url": "https://cs.wikipedia.org/wiki?curid=775492", "title": "Židovský hřbitov ve Zběšičkách", "text": "Židovský hřbitov ve Zběšičkách\n\nŽidovský hřbitov ve Zběšičkách se nachází na kraji lesíka nedaleko rybníka Zavadil, asi 500 m severozápadně od obecní návsi. K volně přístupnému areálu odbočuje krátká silnička. Je chráněn jako kulturní památka České republiky.\n\nHřbitov o rozloze 1029 m, v jehož jižní části stojí rekonstruovaná márnice čtvercového půdorysu, byl vybudován v roce 1750. Nejstarší náhrobní kameny pocházejí z poloviny 18. století, zatímco nejnovější z roku 1932. Celkem se zde zachovalo asi 100 náhrobků. V současné době (březen 2015) je hřbitov nepřístupný, neboť se nachází za plotem obory.\n\nŽidovská komunita ve Zběšičkách, která se datuje z doby před rokem 1723, přestala existovat podle zákona z roku 1890. Po tomto roce se o hřbitov starala židovská obec v Milevsku.\n\n"}
{"id": "775497", "url": "https://cs.wikipedia.org/wiki?curid=775497", "title": "Lynch (příjmení)", "text": "Lynch (příjmení)\n\nPříjmení irského původu Lynch nosí více osobností:\n\n\n"}
{"id": "775499", "url": "https://cs.wikipedia.org/wiki?curid=775499", "title": "Silnice I/18", "text": "Silnice I/18\n\nSilnice I/18 je česká silnice I. třídy na území Středočeského kraje. Je dlouhá 62,343 km a má jen regionální význam – propojuje okresy Příbram a Benešov.\n\nZa Československa byla se zhruba 757 km naopak vůbec nejdelší silnicí, vedla přes Českomoravskou vrchovinu, Hanou, Beskydy a kotliny pod Tatrami až do východoslovenských Michalovců (na Slovensku je jako silnice č. 18 stále zachována). Mnohé české úseky však měly charakter spíše podružných silnic a po reformě kategorizace silnic roku 1997 byly degradovány na silnice II. třídy (konkrétně II/150). Na jiné úseky někdejší silnice č. 18 byly převedeny části silnic I/19 a I/35.\n\nSilnice č. 18 původně vedla do Příbrami z Rokycan a Mirošova, z důvodu kolize s vojenským újezdem Brdy však byla přetrasována k Rožmitálu.\n\n\n\n"}
{"id": "775501", "url": "https://cs.wikipedia.org/wiki?curid=775501", "title": "Silnice II/432", "text": "Silnice II/432\n\nSilnice II/432 je moravská silnice II. třídy propojující okresy Hodonín a Kroměříž, konkrétně města Hodonín, Kyjov, Koryčany, Kroměříž, Hulín a Holešov. Je dlouhá 79 km. Je to jedna z hlavních silnic vedoucích Středomoravskými Karpaty. V úseku mezi Kroměříží a Hulínem plní funkci objízdné trasy pro případ uzavření dálnice D1. Poblíž Třebětic bude postaveno mimoúrovňové křížení (MÚK) s dálnicí D49\n\n\n"}
{"id": "775509", "url": "https://cs.wikipedia.org/wiki?curid=775509", "title": "Stelios Myjakis", "text": "Stelios Myjakis\n\nStylianos „Stelios“ Mygiakis ( * 5. května 1952 Rethymno, Řecko) je bývalý řecký zápasník, reprezentant v zápase řecko-římském. V roce 1980 na olympijských hrách v Moskvě v kategorii do 62 kg vybojoval zlatou medaili. V letech 1972 až 1984 se zúčastnil čtyřech olympijských her v řadě. V roce 1979 vybojoval zlato na mistrovství Evropy.\n\n"}
{"id": "775514", "url": "https://cs.wikipedia.org/wiki?curid=775514", "title": "Natters", "text": "Natters\n\nNatters je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1895 obyvatel.\n\n"}
{"id": "775516", "url": "https://cs.wikipedia.org/wiki?curid=775516", "title": "Aruba na letních olympijských hrách", "text": "Aruba na letních olympijských hrách\n\nAruba na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "775518", "url": "https://cs.wikipedia.org/wiki?curid=775518", "title": "František Vlk", "text": "František Vlk\n\nJméno a příjmení František Vlk se může vztahovat k následujícím osobnostem:\n\n"}
{"id": "775522", "url": "https://cs.wikipedia.org/wiki?curid=775522", "title": "Navis", "text": "Navis\n\nNavis je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2019 zde žilo 2037 obyvatel.\n\n"}
{"id": "775523", "url": "https://cs.wikipedia.org/wiki?curid=775523", "title": "Hlavní světlo", "text": "Hlavní světlo\n\nHlavní světlo je první a obvykle nejdůležitější světlo, které využívá fotograf, kameraman, osvětlovač v divadle nebo na koncertu, nebo jiný tvůrce obrazové scény. Je to světlo nejsilnější a může se jednat o umělé nebo přirozené světlo. Hlavní světlo směřuje na snímaný objekt nebo na jeho důležitou součást a jeho úkolem je vytvoření hlavního světelného efektu, zdůraznit jeho formu a rozměr. Toto světlo by ve srovnání s obecným osvětlením scény mělo poskytovat nejvíce světla na osvětlené ploše objektu. Hlavní světlo se používá jen zřídka samostatně, protože je příliš kontrastní, na rozdíl od doplňkového osvětlení, které prokresluje stíny nebo nevypaluje světla. Vynechání hlavního světla má za následek efekt siluety. Ve scéně může být použito více hlavních světel, které osvětlují jednotlivé objekty v rámu nebo se rozsvěcují ve vhodném okamžiku, aby osvětlily pohybující se objekt. \n\nV tradiční černobílé fotografii se osvětlení skládá ze tří světel: hlavního, doplňkového (fill-in) a zadního. Hlavní světlo odhaluje kontury objektu, doplňkové prokresluje stíny a tím snižuje kontrast, zatímco zadní zdůrazňuje pozadí. Jako čtvrté může být použito ještě protisvětlo.\n\nHlavní světlo může být \"tvrdé\" (soustředěné) nebo \"měkké\" (difuzní) a v závislosti na požadovaném nastavení může být vůči předmětu umístěno v různých úhlech. Pokud je součástí nejběžnější konfigurace tříbodového osvětlení, umísťuje se hlavní světlo pod úhlem 30-60° (fotoaparát leží na stupni 0). Kromě horizontálního úhlu, může být umístěno světlo na vertikální rovině vysoko nahoře nebo nízko dole a poskytuje tak různé efekty. Nejčastější vertikální pozice pro hlavní světlo je v úhlu 30° (tj. mírně nad výškou očí linky, aby nos nevrhal stín na rty).\n\nHlavní světlo umístěné příliš nízko může herce rušit, protože většina přirozeného osvětlení ambientního světla je normálně nad hlavou. Osvětlení tváře zespodu zvyšují dramatický účinek a používá se v hororech nebo komediích. Umístění zdroje světla příliš vysoko má za následek výraznější lícní kosti a dlouhé stíny nosu. Směrovaným světlem shora byla známá Marlene Dietrich.\n\nPři použití pouze hlavního světla vznikne vysoce kontrastní scéna, zvláště pokud není osvícené nesvítí. Doplňkové světlo snižuje kontrast a vykresluje další detaily na tmavých částech obrazu. Alternativa k doplňkovému světlu je odrážet dané světlo na objekty odraznou deskou.\n\nJako doplněk k hlavnímu světlu se používá zadní světlo, které \"odděluje\" subjekt od pozadí. Když se předmět a/nebo kamera pohybují, mohou si hlavní světlo a světlo na pozadí roli vyměnit.\n\nHlavní světlo nemusí osvětlovat objekt přímo: může procházet různými filtry, clonami, mřížkami, stínítky nebo reflektory. Světlo procházející listy stromů, okenní tabulí a jinými překážkami mohou scénu tvořit vizuálně zajímavou a divákovi prozrazuje umístění objektu. Hlavní světlo také nemusí být bílé – používají se různé barevné varianty (obvykle při použití doplňkového / zadního osvětlení dalších barev), lze zvýšit emocionální hloubku scény, než může poskytnout samotná bílá. Ve smíšených scénách, kde se míchá vnitřní a vnější osvětlení, se může sluneční záření jevit jako \"teplá\" bílá, vnitřní osvětlení jako \"neutrální\" nebo uměle tónovaná bílá. Naproti tomu měsíční světlo se zdá být \"chladnější\" než vnitřní osvětlení.\n\nV mnoha případech, například při koncertní nebo divadelní fotografii, se umělé osvětlení na pódiu stává hlavním světlem. V exteriérech je to pak ve většině případů sluneční záření. Umělé světlo lze použít také venku jako doplňkové ke slunečnímu světlu nebo (je-li poměrně hodně silné) jako primární zdroj světla ke slunečnímu záření nebo světlu oblohy, které pak slouží jako doplňkové osvětlení. Lampy a svítidla mohou sloužit jako hlavní osvětlení za předpokladu, že mají dostatečnou intenzitu jasu. Podobně lze jako zdroje světla použít oheň, svíčky a podobně (viz článek dostupné světlo).\n\n"}
{"id": "775524", "url": "https://cs.wikipedia.org/wiki?curid=775524", "title": "Neustift im Stubaital", "text": "Neustift im Stubaital\n\nNeustift im Stubaital je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 4510 obyvatel.\n\n"}
{"id": "775525", "url": "https://cs.wikipedia.org/wiki?curid=775525", "title": "Oberhofen im Inntal", "text": "Oberhofen im Inntal\n\nOberhofen im Inntal je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1682 obyvatel.\n\n"}
{"id": "775528", "url": "https://cs.wikipedia.org/wiki?curid=775528", "title": "Obernberg am Brenner", "text": "Obernberg am Brenner\n\nObernberg am Brenner je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 364 obyvatel.\n\n"}
{"id": "775530", "url": "https://cs.wikipedia.org/wiki?curid=775530", "title": "Oberperfuss", "text": "Oberperfuss\n\nOberperfuss je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 2815 obyvatel.\n\n"}
{"id": "775532", "url": "https://cs.wikipedia.org/wiki?curid=775532", "title": "Grins", "text": "Grins\n\nGrins je obec v Rakousku. Leží ve spolkové zemi Tyrolsko v okrese Landeck, asi 4 kilometry západně od Landecju a asi 18 kilometrů východně od St Anton am Arlberg. K 1. lednu 2011 zde žilo 1380 obyvatel, k 1. lednu 2018 pak 1398 obyvatel.\n\nObec se od roku 2000 skládá z jedenácti částí: Außerdorf, Fals, Gmar, Graf, Grins, Grist, Gurnau, Innerdorf, Ochsenberg, Pazol a Tasseier. Nachází se v nadmořské výšce kolem 1000 m n. m. v údolí Stanzertal, na západním konci terasy nad Sannou (soutok Rosanny s Trisannou), na úpatí 3036 metrů vysoké Parseierspitze.\n\nOblast byla osídlena již v neolitu, kolem 2000 př. n. l. První písemná známka pochází z roku 1288, kdy je obec zmiňována jako \"Grindes\". V roce 1945 většinu domů zničil požár, část z nich byla znovu postavena do původní podoby. V současnosti je hlavním zdrojem obživy místních letní turismus.\n\n"}
{"id": "775535", "url": "https://cs.wikipedia.org/wiki?curid=775535", "title": "Ischgl", "text": "Ischgl\n\nIschgl je obec v Rakousku ve spolkové zemi Tyrolsko v okrese Landeck.\n\nVesnička Ischgl se nachází přímo na úpatí lyžařského rakousko-švýcarského střediska Ischgl-Samnaun v Paznaunském údolí. Před 100 lety zde stál pouze kostelík se dvěma skromnými usedlostmi, dnes je tato obec kosmopolitní moderní středisko, které si ponechává i původní punc zemědělské obce. Žije zde 1 599 obyvatel (1. 1. 2011).\n\n\n\nOficiální stránka\n"}
{"id": "775536", "url": "https://cs.wikipedia.org/wiki?curid=775536", "title": "Rámsar", "text": "Rámsar\n\nRámsar ( ) je město na severním okraji Íránu. Leží na jižním břehu Kaspického moře v provincii Mázandarán. V roce 2012 mělo zhruba 33 tisíc obyvatel, vesměs mluvících gilačtinou, jedním ze západoíránských jazyků.\n\nRámsar je správním centrem stejnojmenného okresu, který je nejzápadnějším v Mázandaránské provincii. Okres hraničí na západě s provincií Gílán, na jihu s provincií Kazvín a na východě s s vedlejším okresem Tonekábonem.\n\nPo městu je pojmenována Rámsarská úmluva na ochranu mokřadů, která zde byla podepsána v roce 1971.\n\n"}
{"id": "775538", "url": "https://cs.wikipedia.org/wiki?curid=775538", "title": "Patsch (Tyrolsko)", "text": "Patsch (Tyrolsko)\n\nPatsch je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1013 obyvatel.\n\n"}
{"id": "775540", "url": "https://cs.wikipedia.org/wiki?curid=775540", "title": "Kappl (Tyrolsko)", "text": "Kappl (Tyrolsko)\n\nKappl je obec v Rakousku ve spolkové zemi Tyrolsko v okrese Landeck. K prvnímu lednu 2011 zde žilo 2 629 obyvatel.\n\nKappl se nachází v údolí Paznaun v nadmořské výšce 1258 m mezi dvěma pásy horských hřbetů Samnaungruppe a Verwallgruppe.\n\nVědci předpokládají vznik prvního osídlení v údolí Paznaun v 9. století. Osada měla být založena Retoromány z Engadiny v místě dnešního Ischglu. Ve 13. století území okresu Ladeck, do kterého náležela Paznaun (dnešní obec Kappl), patřilo pod vládu hrabat z Ultenu a po vymření tohoto rodu přešla obec pod vládu hrabat z Tirol. První písemné zmínky pochází z roku 1252 a další zmínka o oblasti je v kronice z roku 1730. \n\nNa území dnešní obce Kappl proběhlo mnoho válek a bitev. V letech 1406–1408 byli pod okupací obyvatel z Appenzell Innerrhoden a v období napoleonských válek střelci z Kapplu byli vázáni bojovou připravenosti.\n\nAž do 16. století Kappl fungoval pod názvem \"Zehent Paznaun\", později díky kapli svatého Antonína byl přejmenován. V období protireformace v mnoha malých obcích, které patřily pod správu obce, byly stavěny kapličky, aby obyvatelé v jejich okolí mohli konat náboženské obřady. Oblast farnosti Langesthei byla pod dohledem farnosti Kappl až do 17. století. Důvodem pro následné odpojení byla obtížnost dostat se do Kapplu. V roce 1698 byl postaven první kostel. Na konci 18. století vznikly v důsledku zavedení povinné školní docházky také školy v Kapplu a Langesthei.\n\nV období první světové války padlo 66 mužů. V roce 1938 bylo Rakousko anektováno fašistickým Německem. V období druhé světové války padlo 82 mužů z Kapplu. Koncem dubna 1945 údolím ustupovala německá vojska a dne 6. května 1945 vstoupily do obce americká jednotky, které byla vystřídány francouzskými jednotkami.\n\nVe dnech 23.–26. srpna 2005 byla v Paznau velká povodeň, která odřízla údolí od zbytku Tyrolska. Kappl byl povodní nejvíce poškozen a také byl změněn charakter města.\n\nV roce 1570 bylo v Kapplu kolem 550 osob, které měly svaté přijímání a základní vzdělání. Ostatní obyvatelé neuměli číst ani psát. Navíc 500 až 700 osob mělo problém s jídlem a udržením se při životě.\n\nVzhledem k rostoucímu počtu obyvatel v 17. století byli obyvatelé nuceni hledat práci mimo Kappl a odcházeli jako zedníci, kameníci, stolaři nebo stavební dělníci do jižního Německa, Lucemburska a také do Francie a Švýcarska. Na jih se vydávaly hledat práci u rolníků také děti aby přes léto v cizích domácnostech vydělaly peníze pro udržení sebe a svých rodin. Pod názvem \"Schwabenkinder\" (švábské děti) nebo \"Hütekinder\" (děti v kloboucích, podle charakteristických pokrývek hlavy, které nosily) putovaly za prací od počátku 17. století, nejvíce jich bylo v 19. století. Putování dětí za prací přerušilo vypuknutí první světové války, ale částečně pokračovalo ve 20. století v meziválečném období. Po druhé světové válce problém putování za prací jak dětí tak i dospělých pominul. Ve všech odvětvích hospodářství, zvláště v turistickém ruchu a stavebnictví nastalo velké oživení.\n\nKoncem 14. století byla v obci postavena kaple svatého Antonína. Se vznikem kaple je spojena etymologie názvu obce na Kappl (z bei der Kapelle, to je: u kaple). V letech 1480–1482 byl postaven kostel, nejprve bylo postaveno kněžiště a věž kostela, následně hlavní loď. Do roku 1692 byl kostel několikrát přestavěn.\n\nDo obce Kappl byla připojena Lagenesthei, ve které stojí barokní kostel svatého Hieronýma. Je vyzdoben malbou na stropech a bohatou ornamentální výzdobou, která pochází od rakouského klasicistního malíře Leopolda Puellachera (1776–1842).\n\n"}
{"id": "775541", "url": "https://cs.wikipedia.org/wiki?curid=775541", "title": "Pettnau", "text": "Pettnau\n\nPettnau je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 893 obyvatel.\n\n"}
{"id": "775542", "url": "https://cs.wikipedia.org/wiki?curid=775542", "title": "Pfaffenhofen (Tyrolsko)", "text": "Pfaffenhofen (Tyrolsko)\n\nPfaffenhofen je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1062 obyvatel.\n\n"}
{"id": "775544", "url": "https://cs.wikipedia.org/wiki?curid=775544", "title": "Kaunerberg", "text": "Kaunerberg\n\nKaunerberg je obec v Rakousku ve spolkové zemi Tyrolsko v okrese Landeck. K prvnímu lednu 2011 zde žilo 378 obyvatel. \n\nObec se nachází nad začátkem údolí Kaunertal s mnoha roztroušenými osadami a usedlostmi v nadmořské výšce 1300 až 1600 m. Prochází zde silnice přes Pillerhöhe do údolí Pitzal. Tato krajina je malebná. Typické jsou rozsáhlé systémy umělých zavlažovacích kanálů, nazývané Waal, které slouží k zavlažování ovocných sadů. Jižní svahy Kaunerbergu patří k oblastem s nejnižšími srážkami v Tyrolsku. Skalnaté svahy jsou porostlé suchomilnými travnatými porosty, jako v blízkém okolí Fließ.\n\nČásti obce jsou osady a usedlosti: Bichlwies, Brauneben, Ebene, Faldösens, Falpaus, Goldegg, Grüning, Grünstein, Lahng, Mairhof, Martinsbach, Nöckels, Oberfalpetan, Obergaiswies, Obwals, Öbele, Posch, Poschackerl, Prantach, Schnadingen, Tilge, Unterfalpetan, Untergaiswies, Wiese.\n\nKaunerberg sousedí s obcemi Faggen, Fließ, Jerzens, Kaunertal, Kauns, Sankt Leonhard im Pitztal.\n\nKaunerberg byl osídlen ve středověku. První písemná zmínka je z roku 1288. Původní samostané statky (farmy) se rozrostly do jednotlivých osad. V období let 1635–1636 byla obec silně postižena morovou epidemií. Rozsah byl tak velký, že musely být usedlosti znovu zalidněny převážně obyvateli z Pitzalu.\n\nKaunerberg byl původně součástí soudního okresu Ried v Tyrolsku, po jeho rozpuštění je od roku 1978 součástí soudního okresu Landeck.\n\n\n"}
{"id": "775545", "url": "https://cs.wikipedia.org/wiki?curid=775545", "title": "Argentina na letních olympijských hrách", "text": "Argentina na letních olympijských hrách\n\nArgentina na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "775546", "url": "https://cs.wikipedia.org/wiki?curid=775546", "title": "Pfons", "text": "Pfons\n\nPfons je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1221 obyvatel.\n\n"}
{"id": "775547", "url": "https://cs.wikipedia.org/wiki?curid=775547", "title": "Kaunertal", "text": "Kaunertal\n\nKaunertal je dolina v Ötztalských Alpách v Rakousku ve spolkové zemi Tyrolsko v okrese Landeck a zároveň název obce, kde žije 615 obyvatel (1. 1. 2011).\n\nÚdolí Kaunertal sleduje tok říčky Fagge a stoupá od severu od města Kauns (cca 1000 m n.m.) směrem k jihu v délce cca 25 km. Obec Kaunertal leží přibližně uprostřed údolí a zahrnuje vícero osad v délce přes 20 km.\n\nNa východní straně za hřebenem Kaunergrat probíhá ve stejném severojižním směru údolí Pitztal, na západní straně za hřebenem Glockturm je údolí horního Innu. Oba horské hřebeny dosahují ve své severní části přes 2000 m a dále na jih řadou vrcholů přes 3000 m.\n\nZávěr údolí tvoří hranici s Itálií, je zahrazen masívem Weißseespitze (\"Cima del Lago Bianco\", 3510 m) a druhým největším ledovcem Rakouska \"Gepatschferner (Vedretta della Croda).\" \n\nDo údolí je přístup po odbočení ze silnice I. třídy B180 místní silnicí, která byla kvůli regulaci turismu za částí Feichten zpoplatněna a v roce 1982 byla dobudována až na parkoviště pod ledovcem. Sem jezdí i linkový autobus, který zde má mít údajně nejvýše položenou konečnou v Rakousku. \n\nCentrem obce je část Feichten s farním kostelem nejsvětější Trojice, obecním úřadem a také turistickým informačním střediskem. Krytý bazén má 20 m. V ústí údolí v části Kaltenbrunn je gotický poutní kostelík ze 16. století Nanebevzetí Panny Marie a dále v části Platz je lokální vlastivědné muzeum.\n\nMezi několika horskými chatami je zajímavostí Gepatschhaus, který byl založen roku 1873 jako první chata německého alpského spolku (DAV) na území Rakouska. Nyní leží u mýtné silnice, poblíž je kaplička Panny Marie Sněžné z roku 1895.\n\nV horní (jižní) části údolí byla v roce 1964 dokončena přehradní nádrž Gepatsch, která je zajímavá tím, že její hydroelektrárna leží v sousedním údolí na břehu řeky Inn poblíž obce Prutz a tlakové potrubí dlouhé cca 14 km podchází horský hřeben a využívá tak spádu přes 800 m. Sypaná hráz má délku 600 m a výšku 153 m.\n\nPlacená vyhlídková silnice (\"Kaunertaler Gletscherstraße)\" vede cca 5 km podél přehrady a v létě je sjízdná 29 serpentinami až na parkoviště ve výšce 2 730 m u restaurace a dolní stanice kabinkové lanovky na Karlesjoch. Ve výšce 2470 m míjí malebné jezero Weißsee.\n\nKromě kabinkové lanovky, která končí ve 3000 m n.m. na hřebeni na italské hranici, kde neschůdný terén běžnému turistovi neposkytuje možnost dalšího putování, je možné z parkoviště dojít k ledovci a projít si ledovcovou puklinou. Lokalita je především lyžařskou destinací, několik lyžařských vleků vede do ledovcového terénu na severním svahu Weißseespitze.\n\nDříve odlehlé a těžko dostupné údolí se skrovným zemědělstvím zažilo v posledních stu letech vzestup turistiky z pár desítek na až 70 tisíci návštěvníků ročně díky vybudování přístupové cesty a dalších možností ubytování. Navzdory negativnímu vlivu na biodiverzitu má vybudovaná turistická a lyžařská infrastruktura významný vliv na ekonomiku obce, přičemž počet letních a zimních návštěvníků je prakticky vyrovnaný. Vzhledem k úbytku ledovců byly původní plány na letní lyžařský areál změněny a lyžuje se jen v zimní sezóně. \n\n"}
{"id": "775549", "url": "https://cs.wikipedia.org/wiki?curid=775549", "title": "Polling in Tirol", "text": "Polling in Tirol\n\nPolling in Tirol je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 952 obyvatel.\n\n"}
{"id": "775550", "url": "https://cs.wikipedia.org/wiki?curid=775550", "title": "Kauns", "text": "Kauns\n\nKauns je obec v Rakousku ve spolkové zemi Tyrolsko v okrese Landeck. Leží v nadmořské výšce 1050 m.\n\nK prvnímu lednu 2015 zde žilo 496 obyvatel.\n\nSousední obce jsou: Faggen, Fendels, Kaunerberg, Kaunertai a Prutz.\n\nKauns leží v ústí údolí Kaunertal v Ötztalských Alpách v údolí Inn u obce Prutz. Rozkládá se podél horského úbočí až do sousední obce Kaunerberg, zaujímá část údolí Kaunertal. Časté požáry zapříčinily, že do současné doby se nedochovalo mnoho starých budov. Jedním z nich je Schlosshof s dekorací, která pochází z období kolem roku 1650.\n\nV jižní části obce, nad bystřinou Faggenbach, se nachází zámek Berneck (nazývaný také Bernegg), který byl postaven kolem roku 1200. Císař Maxmiliám I. jej koupil v roce 1501 pro lov kamzíků. Po roce 1976 byl zámek kompletně zrestaurován a zpřístupněn návštěvníkům.\n\n"}
{"id": "775551", "url": "https://cs.wikipedia.org/wiki?curid=775551", "title": "Ranggen", "text": "Ranggen\n\nRanggen je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 972 obyvatel.\n\n"}
{"id": "775552", "url": "https://cs.wikipedia.org/wiki?curid=775552", "title": "Ladis", "text": "Ladis\n\nLadis je obec v Rakousku. Leží ve spolkové zemi Tyrolsko v okrese Landeck. K lednu 2011 zde žilo 539 obyvatel.\n\nNachází na terase Sonnenterrasse na úpatí pohoří Samnaungruppe, asi 400 metrů nade dnem údolí Oberinntal. Nad obcí se tyčí Schönjoch (2491 m n. m.), severozápadní vrchol Samnaungruppe. Naproti přes údolí se nachází vstup do údolí Kaunertal ohraničený dvěma hřebeny Ötztalských Alp, Glockturmkammem (až 3148 m n. m.) a Kaunergratem (Aifnerspitze (2779 m n. m.).\n\n\n"}
{"id": "775553", "url": "https://cs.wikipedia.org/wiki?curid=775553", "title": "Reith bei Seefeld", "text": "Reith bei Seefeld\n\nReith bei Seefeld je obec v Rakousku ve spolkové zemi Tyrolsko v okrese Innsbruck-venkov. Nachází se 12,5 km severozápadně od Innsbrucku a 3 km jižně od městečka Seefeld in Tirol.\n\nK 1. lednu 2011 zde žilo 1142 obyvatel.\n\nObec byla založena v roce 1350. V té době zde byl objeven tzv. zemní olej, který se dodnes používá k léčebným účelům.\n\n"}
{"id": "775554", "url": "https://cs.wikipedia.org/wiki?curid=775554", "title": "Jan Plichta", "text": "Jan Plichta\n\nJan Plichta, pseudonym Pavel Milan, (1. prosince 1898 Kouřim – 24. října 1969 Brno) byl český violista, dirigent, hudební pedagog a trampský písničkář.\n\nOd dětství hrál na klavír a na housle. Vstoupil na Pražskou konzervatoř, ale pro nedostatek finančních prostředků musel studia zanechat a vzdělávat se soukromě. Hrál v biografech a kavárnách. Za 1. světové války narukoval a po válce se stal koncertním mistrem a později i dirigentem v Jihočeském divadle v Českých Budějovicích. Vedle toho učil na hudební škole a v učitelském ústavu a byl primáriem \"Jihočeského kvarteta\". Dále se vzdělával v hudbě. Mimo jiné byl ve skladbě žákem Otakara Jeremiáše. Vykonal státní zkoušku ze hry na housle a ze sborového zpěvu.\n\nV roce 1926 odešel do Moravské Ostravy, kde byl nejprve koncertním mistrem rozhlasového orchestru a violistou smyčcového kvarteta. Postupně se vypracoval na místo dirigenta a šéfa rozhlasového orchestru. a v roce 1929 se stal šéfem hudebního programu ostravského rozhlasu.\n\nV roce 1936 přešel do Brna, kde byl dirigentem až do roku 1951. V letech 1950–1955 byl violistou \"Doležalova kvarteta\" a od roku 1951 působil na brněnské konzervatoři jako profesor komorní hry a hry na violu. Působil také jako inspektor hudebních škol a krajský inspektor pro kulturu.\n\nJako skladatel komponoval jak hudbu klasickou, tak i populární. Pro oblast zábavné hudby používal často pseudonym \"Pavel Milan\".\n\n\n\nZkomponoval četné pochody a tance. Širší veřejnosti je znám jako autor trampských písní, dodnes živých u táborových ohňů, např.:\n\n\n"}
{"id": "775555", "url": "https://cs.wikipedia.org/wiki?curid=775555", "title": "Ty Taubenheim", "text": "Ty Taubenheim\n\nTy Andrew Taubenheim (narozen 17. listopadu 1982 v Lyndenu v americkém státě Washington) je nadhazovač v organizaci týmu Major League Baseball, Texas Rangers. Měří 199 cm, váží 110 kg a nadhazuje a odpaluje pravou rukou. Rychlost jeho nadhozu je až 140 km/h.\n\nTaubenheim byl do MLB draftován roku 2003 v 19. kole týmem Milwaukee Brewers. V prosinci 2005 jej Brewers vyměnili do Toronto Blue Jays s Lylem Overbayem za Davida Bushe, Gaba Grosse a Zacha Jacksona. V roce 2006 zažil v dresu Blue Jays svůj debut v MLB, ale sezonu zakončil s bilancí 0-5 jako startující nadhazovač. Svou první výhru si připsal až v červnu 2006, kdy jako náhradník naskočil do zápasu proti Atlanta Braves, kdy se mu povedlo dostat pálkaře na první metu.\n\nV roce 2007 ho Blue Jays umístili na listinu waivers, odkud si ho vybrali Pittsburgh Pirates. Ti ho v září 2008 propustili, aby se do jejich kádru vešel metař Luis Cruz, ale Pirates jej v lednu 2009 opět podepsali ke smlouvě.\n\nV březnu 2010 Taubenheim podepsal farmářský kontrakt s Philadelphia Phillies, kteří ho nejprve poslali na farmu Reading Phillies v Eastern League a poté do Lehigh Valley IronPigs v International League. V lednu 2011 podepsal farmářský kontrakt s týmem Texas Rangers.\n"}
{"id": "775557", "url": "https://cs.wikipedia.org/wiki?curid=775557", "title": "Argentina na zimních olympijských hrách", "text": "Argentina na zimních olympijských hrách\n\nArgentina na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "775559", "url": "https://cs.wikipedia.org/wiki?curid=775559", "title": "Nauders", "text": "Nauders\n\nNauders je obec v Rakousku ve spolkové zemi Tyrolsko v okrese Landeck. Nachází se v nadmořské výšce 1394 m. K prvnímu lednu 2019 zde žilo 1 5371 obyvatel a má 4000 lůžek pro turisty. Obec má rozlohu 90,3 km². Většina obyvatel žije ze zemědělství a cestovního ruchu v létě a zejména v zimě. Obec je součástí soudního obvodu Landeck.\n\nNauders se nachází ve vysokohorském údolí Stillebachs, údolí Inn mezi průsmykem Finstermünz (Finstermünzpass) na severu a průsmykem Reschen (Reschenpass) na jihu a patří geograficky již do Vinschgau. Na „hraničním trojúhelníku“ (2180 m) na jihozápadě obce se stýkají hranice Rakouska, Švýcarska a Itálie. Silně terasovitý terén dokládá bývalé intenzivní zemědělství.\n\nNa jihozápadě od Nauders se nachází Schwarze See (Černé jezero) a Grünsee (Zelené jezero).\n\nNauders má silniční spojení s rakouským údolím Inn (obec Pfunds) a se švýcarskou částí údolí Inn (Engadin) ve vesnici Martina/Martinsbruck v obci Valsot a Vinschgau v Jižním Tyrolsku v Itálii.\n\nNa jih od Nauders po průsmyk Reschen leží vesnice Reschen am See (italská Resia) ve Vinschgau v Jižním Tyrolsku v Itálii, která patří obci Graun. Nachází se v nadmořské výšce 1500 m na severním konci Reschensee.\n\nNa sever od Nauders po Oberinntal leží sousední vesnice Pfunds.\n\nNa jihozápadě je malá vesnička Martina, která leží hned za hranicí se Švýcarskem. Patří do obce Valsot, kanton Graubünden.\n\nHory kolem Nauders jsou součástí Ötzalských Alp. Na jihovýchodě hranice tvoří Tscheyegg (2666 m n. m.) a Gueserkopf (2740 m n. m.), na východě jsou Kleine Schafkopf (2742 m n. m.) a Piengkopf (2789 m n. m.). Na jihovýchodě hraniční oblast s Itálií tvoří Schafkopf (3001 m n. m.), Wölfeleskopf (2893 m n. m.), Mataunkopf (2893 m n. m.), Plamorter Spitze (2982 m n. m.), Klopaierspitze (2918 m n. m.) a Bergkastelspitze (2913 m n. m.). Na hranici se Švýcarskem a Itálií je hora Piz Lad (2808 m n. m.), která patří do skupiny Sesvenna. Mittlere Seekarkopf je nejvyšší horou Nauders.\n\nNauders leží v průsmyku Reschen (1507 m n. m.), přes který už v roce 50 n.l. vedla z římské říše do Augsburgu římská cesta Via Claudia Augusta. Nauders je pravděpodobně zakreslen na mapě z 2. století, která byla nalezena v Alexandrii, na cestě Via Claudia Augusta jako stanice \"Inutrium\". Byl také v dokumentech benediktinského mnicha Gownis z Marienbegu veden v letech 1149–1152 poprvé jako Nuders. V roce 200 n.l. cesta ztratila na významu, protože byl rozšířen a opevněn Brenerský průsmyk a následně nahradil cestu Via Claudia Augusta do té doby nejvýznamnější.\n\nV 10. století byl Nauders soudem kraje Vinschgau. Od roku 1919 byl součástí okresního soudu v Ried.\n\nVe 14. století byl Nauders postižen morovou epidemií. V roce 1348 obec byla skoro vylidněná. V roce 1609 byl Nauders pohřben pod lavinou, 22 domů bylo rozmetáno. V roce 1871 lavina suti z Gamoartal způsobila velké škody v horní vesnici. V roce 1880 vypukl velký požár, při němž vyhořelo 83 obytných a 72 hospodářských budov.\n\nV roce 1799, v období druhé koaliční války mezi Francií, Rakouskem, Pruskem a Ruskem, napadli Francouzi Nauders a vyplenili jej.\n\n"}
{"id": "775566", "url": "https://cs.wikipedia.org/wiki?curid=775566", "title": "Slow Train Coming", "text": "Slow Train Coming\n\nSlow Train Coming je devatenácté studiové album Boba Dylana, vydané v srpnu 1979 u Columbia Records (CBS 86 095). Deska byla nahrána ve studiu Muscle Shoals Sound Studio, Sheffield, Alabama. Za skladbu „Gotta Serve Somebody“ získal cenu Grammy. V roce 2001 bylo album představeno v knize \"\" na šestnácté pozici.\n\nAutorem všech skladeb je Bob Dylan.\n\nAranžmá: Harrison Calloway\n"}
{"id": "775567", "url": "https://cs.wikipedia.org/wiki?curid=775567", "title": "Kontrolér", "text": "Kontrolér\n\nKontrolér je elektrický přístroj, který slouží k zapínání a přepínání vysokých proudů manuálním způsobem. Typický příklad kontroléru je ve starých tramvajích.\n\nV kontroléru je otočný válec, jehož vrchol je vyveden nad kontrolér. Na tento vrchol (trn) se nasazuje ovládací mechanizmus (klika). Otáčením válce dochází ke spínání a rozpínání pohyblivých kontaktů jako u stykače. Jednotlivé kontakty jsou odděleny zhášecími komorami. V tramvajích staré stavby měly kontroléry dva otočné válce. Jeden hlavní k zapínání jízdních a brzdových stupňů a druhý, menší, k volbě směru jízdy. \n\nŘidiči ovládající kontrolér museli mít velký cit pro přesné zařazení stupňů, protože pokud přetáhli stupeň mezi jednotlivé polohy, docházelo k jiskření a napalování kontroléru. Mohlo také dojít k bouchnutí, protože při jiskření vzniká ozon. Proto bylo vždy nutné, aby řidiči – kurzisti cvičili ovládání kontroléru naprázdno na vypnutém voze. Při jízdě bylo vždy potřeba vyčkat na jednotlivých stupních jízdy či brzdy, který odpovídá patřičné rychlosti. Pokud řidič nevyčkal, než vůz dosáhne určené rychlosti, tak jízda byla velmi nekomfortní a celá souprava škubala. Zároveň bylo nebezpečí skluzu kol. Při zapínání brzdy bylo vždy třeba vyčkat, než vůz zpomalí a brzdový proud zeslábne, než se zapnul další stupeň brzdy, popřípadě než se vypne brzda. Pokud se například brzda zapnula ve vyšší rychlosti a nenechala zeslábnout (tzv. vybručet), tak kontakty kontroléru procházel velký brzdný proud a při následném vypínání na nulu docházelo ke velkému tahání oblouku. Nebezpečí vznikalo i při rychlém zapínání stupňů brzdy. V případě nouzového brzdění bylo nutné stupně postupně zapínat (ne strhnou kliku na poslední stupeň naráz), aby nedošlo ke smyku kol. Vždy bylo proto nutné i na suché koleji použít sypače písku.\n\nPrvní, druhý a třetí stupeň jízdy v pražských tramvajích na nejrozšířenějším kontroléru byly odporové při sériovém zapojení motorů. Čtvrtý stupeň jízdy byl bezodporový a motory byly v sérii zapojeny přímo na plné trakční napětí. Pátý a šestý stupeň byl odporový při paralelním zapojení motorů. Sedmý stupeň jízdy byl opět bezodporový a motory byly paralelně zapojeny na plné trakční napětí (tzv. paráda – od paralelního zapojení). Z toho vyplývá, že na čtvrtém a sedmém stupni jízdy mohlo být zapnuto trvale. Stupně jízdy bylo nutné zapínat postupně a výhradně ve směru zapínání. Při nutnosti zařazení nižšího stupně bylo nutno vypnout na nulu a pak zapnout nižší stupeň jízdy. Maximálně však na 4. stupeň (tzv. 1. polohu). Další stupně se následně dotáhly dle potřeby až na sedmý stupeň (tzv. 2. polohu). V praxi však řidiči např. při přejíždění sekčních děličů vypnuli ze sedmého stupně na nulu a následně hned zapnuli na pátý stupeň a dotáhli na sedmý. Jízda tím byla komfortnější, protože přechod mezi 4. a 5. stupněm měl velkou mezeru. \n\nPrvní tři stupně působila jen elektrodynamická brzda. Na ostatních s elektrodynamickou brzdou působila i brzda kolejnicová, která na rozdíl od vozů nového typu byla jen jako nouzová. Dlužno říci, že při normálním zastavování kolejnicové brzdy zapůsobily jen „vlažně“, když už vůz téměř stál. Nebylo to tedy tak, že by vůz byl prudce zastaven. \n\nKolejnicové brzdy byly napájeny proudem z trakčních motorů při režimu elektrodynamické brzdy. Pokud vůz dostal smyk, kola se zastavila, tak nepůsobila ani kolejnicová brzda, což byl při krizových situacích velký problém. Bylo nutné smyk nejdříve odbavit nejlépe chvilkovým zapnutím prvního stupně jízdy, aby se kola roztočila, podsypat pískem a znovu zapínat brzdové stupně. Proto bylo vždy žádané brzdit dříve a řadit brzdové stupně až poté, co předcházející stupeň brzdy zeslábl, a při špatných adhezních podmínkách preventivně vůz podsypat pískem.\n"}
{"id": "775571", "url": "https://cs.wikipedia.org/wiki?curid=775571", "title": "Teorie plasticity", "text": "Teorie plasticity\n\nTeorie plasticity se zabývá deformací a napjatostí takových těles, při nichž zatěžování a odlehčování nevede k vratným změnám napjatosti a deformaci. Zkoumaná tělesa zůstávají po úplném odstranění účinků zatížení zcela nebo alespoň částečně přetvořena (deformována) nebo v nich zůstává zbytkové napětí. Působení sil má obvykle vyšší intenzitu. Patří do mechaniky kontinua pevné fáze.\n\n"}
{"id": "775575", "url": "https://cs.wikipedia.org/wiki?curid=775575", "title": "Alíja bint Alí", "text": "Alíja bint Alí\n\nAlija bint Alí (1911 Mekka – 21. prosince 1950 Bagdád) byla rodem hidžázská hášimovská princezna a jako manželka Ghaziho I. irácká královna v letech 1934 až 1939. Alíja pocházela stejně jako její manžel, syn a otec z dynastie Hášimovců.\n\nAlíja byla druhorozenou dcerou pozdějšího hidžazského krále Alího a jeho ženy Nafissu Khanum.\n\n25. ledna 1934 si v Bagdádu vzala za manžela svého bratrance iráckého krále Ghaziho I., měli spolu jediného syna Fajsala, který se stal v roce 1939 králem.\n\n"}
{"id": "775578", "url": "https://cs.wikipedia.org/wiki?curid=775578", "title": "Alternativní teorie množin", "text": "Alternativní teorie množin\n\nAlternativní teorie množin obecně je alternativní matematický přístup ke konceptu množiny. Je to navrhovaná alternativa k standardní teorii množin.\n\nNěkteré z alternativních teorií množin:\n\nAlternativní teorie množin (nebo ATM) je také specifický název konkrétní teorie vyvinuté v 70. - 80. letech 20. století Petrem Vopěnkou a jeho studenty. Staví na některých myšlenkách teorie polomnožin, ale zavádí i radikálnější změny: např.: všechny množiny jsou konečné (ačkoliv některé jsou \"nestandardně konečné\" a externě ve skutečnosti nekonečné, a v ATM existují také třídy, které mohou být nekonečné i interně.\n"}
{"id": "775579", "url": "https://cs.wikipedia.org/wiki?curid=775579", "title": "Vojtěch Zuman", "text": "Vojtěch Zuman\n\nVojtěch Zuman (15. dubna 1792 Bělá pod Bezdězem – 5. února 1873 Chorušice) byl český římskokatolický kněz, spisovatel, pedagog, církevní historik a čestný kanovník Katedrální kapituly u sv. Štěpána v Litoměřicích.\n\nDěkan v Chorušicích u Mělníka Zuman byl českým národním buditelem, který se zasloužil o školství vedené v českém jazyce. 1. září 1813 byl vysvěcen na jáhna v Bělé pod Bezdězem. Dne 15. října 1814 byl vysvěcen na kněze a stal se kaplanem v Chorušicích. 12. července 1820 se stal administrátorem v Čížové. 16. června 1821 farářem ve Vysoké. 27. května 1825 se stal tajemníkem biskupského vikariátu. Od 6. prosince 1826 byl administrátorem mělnického vikariátu. Dne 26. dubna 1827 se stal děkanem v Chorušicích a skutečným vikářem.\n\nV Chorušicích u Mělníka psal své homiletické promluvy a církevně-historické spisy. Jako pedagog prosazoval výuku v českém jazyce oproti germanizačním snahám. Doplnil knihovny škol, které mu jako školnímu mělnickému dozorci podléhaly, o značné množství českých knih. Za svou činnost byl papežem oceněn titulem papežský komoří. Dále byl jmenován biskupským vikářem, konzistorním radou a čestným kanovníkem litoměřické kapituly. Stal se čestným občanem Mělníka, Bělé pod Bezdězem, Sudoměře, Doubravic a Kovánce.\n\nV roce 1855 se stal v Košticích nad Ohří kaplanem lokálie a v roce 1856 zde prvním farářem po kanonickém zřízení farnosti.\n\nJeho pohřeb v roce 1873 se stal manifestací zástupců českého národa, kteří mu vzdali upřímný hold.\n\n\n\n\n"}
{"id": "775585", "url": "https://cs.wikipedia.org/wiki?curid=775585", "title": "Vilém Udatný", "text": "Vilém Udatný\n\nVilém Udatný (* 9. říjen 1969, Písek, Československo) je český filmový a divadelní herec a dabér.\n\nNarodil se v Písku a studoval na Pražské konzervatoři. Od roku 1990 do roku 1996 přišla první herecká angažmá v divadlech v Kladně a Mladé Boleslavi. Divadelní a dabingové herectví jsou pak stěžejními odvětvími jeho kariéry. \n\nPoprvé se objevil před kamerou v roce 1986 v televizním filmu \"Případ Kolman\". Poté dostával role především v televizních pohádkách pro děti, k těm nejznámějším patří trilogie \"Zkřížené meče\", \"Zvonící meče\" a \"Zázračné meče\". V poslední době jsme jej mohli vidět například ve filmu \"Ať žijí rytíři!\" či v seriálech jako \"Ulice\" nebo \"Ordinace v růžové zahradě\".\n\nČeským divákům je však více znám díky svému hlasu, neboť se věnuje dabingu.\n\nZ počátku své kariéry působil v menších divadlech v Kladně či Mladé Boleslavi. Od roku 1996 do roku 2004 byl členem činohry Národního divadla, kde dodnes hostuje. Dnes jej můžeme spatřit na prknech divadel Na Jezerce , Ungelt či Kolowrat\n\nZahrál si v takových hrách, jakými jsou \"Romeo a Julie\", \"Obsluhoval jsem anglického krále\" nebo \"Sluha dvou pánů\".Jeho nejnovější hrou je komedie Sexem ke štěstí\n\n\n\n"}
{"id": "775587", "url": "https://cs.wikipedia.org/wiki?curid=775587", "title": "Seducing Down the Door", "text": "Seducing Down the Door\n\nSeducing Down the Door s podtitulem A Collection 1970−1990 je kompilační dvojalbum velšského hudebníka Johna Calea, vydané v roce 1994 u vydavatelství Rhino Records. Album obsahuje padesátistránkový booklet, autorem poznámek k albu (tzv. liner notes) je Barry Alfonso. Album obsahuje nahrávky z let 1970-1990. Mimo dříve vydaných skladeb obsahuje i několik raritních nahrávek, jako například skladbu „Temper“ nahranou při nahrávání alba \"The Academy in Peril\" (1972). Název alba pochází z textu písně „Child's Christmas in Wales“ z alba \"Paris 1919\" (1973).\n\n"}
{"id": "775589", "url": "https://cs.wikipedia.org/wiki?curid=775589", "title": "Neulust", "text": "Neulust\n\nZřícenina loveckého zámečku Neulust (též Theresienlust) stojí uprostřed bývalého francouzského parku asi 11 km na severozápad od města Vysoké Mýto, nedaleko silnice spojující Uhersko s Trusnovem, na okraji PR Bažantnice. Zmíněnou silnici kopíruje turistická značená trasa 4239 z Uherska do Kostelce nad Orlicí a cyklotrasa 4237 z Uherska na Trusnov, z níž se u zámečku odděluje odbočka k rybníku Lodrant.\n\nLovecký zámeček nechal v rokokovém stylu roku 1790 postavit majitel chroustovického panství Filip Kinský a pojmenoval jej po své ovdovělé sestře Terezii. V roce 1823 se novým majitelem panství stal Karel Alexander Thurn-Taxis, za něhož zámek zchátral. V polovině 19. století byla zbořena boční křídla, roku 1906 i středová budova a křídlo s kuchyní.\n\nŠlo o patrovou věžovitou stavbu o půdorysu osmiúhelníku se šindelovou střechou a čtveřicí křídel. V přízemí a patře středové budovy se nacházel sál. Ve třech bočních křídlech byly dva pokoje, ve čtvrtém křídle se nacházela kuchyně. Do současnosti se dochovaly zbytky zdí a sklepy.\n\n"}
{"id": "775593", "url": "https://cs.wikipedia.org/wiki?curid=775593", "title": "Karel Pospíšil (herec)", "text": "Karel Pospíšil (herec)\n\nKarel Pospíšil (4. ledna 1938 Třebíč – 11. dubna 2015 Praha) byl český filmový a divadelní herec.\n\nNarodil se v Třebíči a herectví vystudoval na brněnské JAMU. Po absolutoriu v roce 1962 získal své první herecké angažmá v divadle v Pardubicích.\n\nPoprvé se objevil před kamerou v roce 1974 v televizním filmu \"Hodinky bez vodotrysku\". Jeho televizní kariéra byla spíše sporadická a vidět jsme jen mohli jen v několika filmech, televizních snímcích či seriálech, například ve filmu \"Proč?\" či v seriálech jako \"Detektiv Martin Tomsa\", \"Rodinná pouta\" či \"Velmi křehké vztahy\".\n\nV první části své kariéry působil v oblastních divadlech: pardubickém Východočeském divadle (1962—1966), libereckém Divadle F. X. Šaldy (1966—1981), královéhradeckém Divadle Vítězného února (1981—1983) a pak znovu v libereckém divadle. Od roku 1986 působil v pražském Realistickém divadle Zdeňka Nejedlého a od roku 1994 od roku 2011 byl členem činohry Národního divadla. Zahrál si v takových hrách, jakými jsou \"La Musica\", \"Travestie\" nebo \"Sluha dvou pánů\".\n\n\n\n\n\n"}
{"id": "775594", "url": "https://cs.wikipedia.org/wiki?curid=775594", "title": "Mistrovství Evropy juniorů v ledním hokeji 1969", "text": "Mistrovství Evropy juniorů v ledním hokeji 1969\n\nMistrovství Evropy juniorů v ledním hokeji 1969 byl 2. ročník této soutěže. Turnaj hostilo od 26. prosince 1968 do 2. ledna 1969 západoněmecká města Ga-Pa, Füssen, Bad Tölz. Hráli na něm hokejisté narození ve druhé polovině roku 1949 a mladší.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" Polsko sestoupilo z elitní skupiny\"\n\nBrankáři: Vladislav Treťjak, Alexandr Gysin\nObránci: Alexandr Astašev, Alexandr Čepelev, Valerij Vasiljev, Alexandr Zozin, Sergej Gluchkov, Nikolaj Novoženin\nÚtočníci: Alexandr Kisljakov, Jevgenij Kotlov, Alexandr Malcev, Konstantin Klimov, Georgij Uglov, Gennadij Krylov, Vladimír Syrcov, Vjačeslav Soloduchin, Gennadij Syrcov, Vitalij Krajev.\n\nMistrovství se směli zúčastnit hráči narození po 1. 9. 1949. Sovětské mužstvo se prezentovalo pasy, v nichž byl uveden pouze rok narození, takže kontrola oprávněnosti ke startu nebyla možná. Uvedenému kriteriu neodpovídali např. budoucí reprezentanti Malcev (20.04.1949) a Vasiljev (03.08.1949). Od příštího mistrovství byl proto povolen start hráčů narozených po 1. lednu odpovídajícího roku.\n\nBrankáři: Jiří Crha, Milan Magdalík\nObránci: Jiří Bubla, Milan Kajkl, Pavel Král, Jozef Bukovinský, Jan Salaj, Josef Jenáček\nÚtočníci: Vladimír Martinec, Jiří Novák, Zdeněk Mráz, Jiří Perk, Petr Zelenka, Ivan Hlinka, Antonín Waldhauser, Miloš Holaň, Pavol Skokan, Jaroslav Mec.\n\nŠampionát B skupiny se odehrál v 8. - 14. března ve švýcarské Ženevě, postup na mistrovství Evropy juniorů 1970 si vybojovali domácí.\n\n1. Švýcarsko\n2. Maďarsko\n3. Jugoslávie\n4. Rakousko\n"}
{"id": "775595", "url": "https://cs.wikipedia.org/wiki?curid=775595", "title": "Kapusta", "text": "Kapusta\n\nKapusta neboli brukev je české označení pro několik druhů dvouleté košťálové zeleniny. První zmínky z historie kapusty jsou ze středozemní kultury. Kapustu pěstovali již Egypťané, kteří znali jednoduché druhy kapusty. Dále se pak v historii lidstva kapusta objevuje koncem středověku. V 16. a 17. století už se vědělo o kapustě a jejích blahodárných účincích na lidský organismus. V té době už se odrůdy podobaly těm dnešním. V novověku se hojně začala kapusta pěstovat a šlechtit. Nejvíce podobná starým odrůdám je dnešní kapusta hlávková. V dnešní době je rozšířená po celém světě, avšak v Evropě nejvíce.\n\n\nVitamín B1, B2, B3, B9 (kyselina listová), vitamin C, vitamin E, vitamin K, vápník, hořčík, selen, fosfor, draslík, síra, železo a v neposlední řadě sodík.\n\nKapustu můžeme připravovat na mnoho způsobů, např. vařit, smažit, dusit, zapékat, pařit apod. Syrová se však nejí. Dále se dá použít do salátů. Může se použít i do studených salátů ale před konzumací se musí povařit ve vroucí vodě.\n\nKapusta je celkem odolná rostlina. Vydrží i teplotu kolem - 15 °C a to bez jakýchkoliv známek poškození. Většinou se však kapusta pěstuje ve skleníku.\n"}
{"id": "775596", "url": "https://cs.wikipedia.org/wiki?curid=775596", "title": "Hlavní oltář", "text": "Hlavní oltář\n\nHlavní oltář či \"velký oltář\" je označení hlavního oltáře v katolických kostelích, nikoli však podle jeho vnějších rozměrů či podoby, ale jeho důležitosti.\n\nViděno z pohledu hlavní lodi kostela, se nachází nejčastěji v čele apsidy, nebo ve starých pohřebních kostelích (např. bazilika svatého Petra v Římě), také uprostřed nad memorií. \n\nPůvodně výraz odlišoval výraz hlavní oltář od vedlejších resp. postranních oltářů v kostele, které byly ve větších chrámech zřizovány navíc k hlavnímu oltáři, a to již za panování římského císaře Konstantina I. Ty se pak mohly nacházet v postranních apsidách, apsidové kapli, u stěn nebo uvnitř postranních kaplí, při pilířích, nebo u postranních zdí. V kostelích s lektoriem byl také běžný oltář před lektoriem. Ten se také často nazýval křížový oltář.\n\nUprostřed se často nachází tabernákulum jako místo, kde je uložena Nejsvětější svátost (\"Sanctissimum sacramentum\"). Mimoto se rozlišuje ještě u oltářů dříve epištolní (vpravo) a evangelní strana (vlevo). Toto dělení však po liturgických reformách Druhém vatikánském koncilu téměř pozbylo významu, neboť liturgické epištoly a evangelium jsou v běžném obřadu římského ritu přednášeny na ambonu. \n\nPo reformaci byly ve většině evangelicko-luteránských kostelů hlavní oltáře zachovány, avšak ostatní, postranní oltáře, které se zdály být přebytečné, byly někdy z kostela odstraněny. Jako následek liturgických reforem po druhém vatikánském koncilu byl hlavní oltář v mnoha římskokatolických kostelích pro bohoslužbu nahrazen obětním stolem, který se nachází většinou v prostoru před velkým oltářem.\n"}
{"id": "775597", "url": "https://cs.wikipedia.org/wiki?curid=775597", "title": "Allein", "text": "Allein\n\nLovecký zámeček Allein (též České Křídlovice, Lechovice či Samota) stojí v lesích mezi obcemi Lechovice, Borotice a Mlýnské Domky, na katastrálním území České Křídlovice, místně spadající pod Božice. Dostat se k ní dá po asfaltové silnici z Borotic nebo Lechovic. Veřejnosti je nepřístupný.\n\nLovecký zámeček nechal na počátku 19. století ve stylu švýcarských alpských chat postavit majitel jaroslavického panství Petr Braun. Pro svoji polohu uprostřed lesů získal název \"Allein\" (= \"Samota\"). Až do poloviny 20. století sloužil k loveckých účelům a také majitelům panství při vyjížďkách či honech. Po roce 1945 byl zkonfiskován a přeměněn na rekreační středisko Státních lesů. Další změny se zámeček dočkal na konci 20. století, kdy byl změněn na bažantnici a jako stanice chovu bažantů a koroptví slouží i v současné době.\n\nJedná se o jednoduchou obdélnou budovu zakončenou sedlovou střechou se štíty. Kromě obytné budovy se zde nachází ještě o něco menší stavba, která slouží jako hospodářské a technické zázemí zámku.\n\n"}
{"id": "775598", "url": "https://cs.wikipedia.org/wiki?curid=775598", "title": "Jan Jiří Schauberger", "text": "Jan Jiří Schauberger\n\nJan Jiří Schauberger, německy \"Johann Georg Schauberger\" (kolem 1700, Vídeň – 17. února 1744, Brno), byl vrcholně barokní sochař a štukatér působící převážně na Moravě. Přesné datum jeho narození není dodnes známo. Na Moravu přišel z Vídně, kde se seznámil se sochařským projevem italských mistrů. V jeho vlastní práci je patrný blízký vztah k Berniniově a Fontanově sochařskému pojetí, zejména u oltářních kompozic. Svá díla tvořil hlavně v moravské metropoli Brně a jeho blízkosti, kam se roku 1730 přestěhoval z Olomouce. \n\nV Brně se podílel na interiérovém vybavení chrámu sv. Jakuba, zde se od něj zachoval boční oltář sv. Kříže pod hudební kruchtou (kol. 1735), upravovaný koncem 18. století, v kostele sv. Tomáše provedl ve štuku andělské figury na oltáři pod pozdně gotickým krucifixem (1735) a dodal hlavní oltář pro jezuitský kostel (1735–1740). Největší zakázkou však pro něho bylo kompletní vybavení minoritského kostela sv. Janů a přilehlé loretánské kaple (1726–1734). V Olomouci vytvořil svoje mistrovské dílo, kašnu s jezdeckou sochou Julia Caesara (1725), který byl od 15. století považován za zakladatele města. Navázal tu na fontány, jež město dalo již dříve zbudovat a které vycházely z italských vzorů podobně jako olomoucká kašna Tritónů (1709?), inspirovaná nepochybně římskou fontánou del Tritone.\n\nTaktéž pracoval i na celé jižní Moravě, v městech a obcích jako jsou například: Kvasice, Doubravník, Moravská Třebová, Veselí nad Moravou a Holešov. V kostele Nanebevzetí Panny Marie v Holešově spolupracoval se svým švagrem Ondřejem Zahnerem (1709-1752), přičemž plastické řešení hlavní oltáře pochází z jeho rukou. Stejně jako na bočních oltářích zde uplatnil měkkou modelaci a světecké postavy vytesal podle vzoru Fontany.\n\nJeho figury, nepříliš prostorově vyvinuté, v gestikulaci střídmé, se harmonicky vyrovnávají s povrchovou úpravou skladby roucha. Malířsky styl s plastickým se spojuje do celistvé souhry, vedoucí ke zklidnění a formální vyrovnanosti. Ve fyziognomii je patrný vliv italského sochařství, avšak zprostředkovaný rakouským filtrem.\n\nKašna (pískovec, životní velikost, 1725, Olomouc) se skládá ze stiskové podstavy jezdce na vzpínajícím se koni. Podnož sousoší tvoří dvojice ležících alegorických mužských postav, které drží dvojice kartuše s říšskou a moravskou orlicí. Ikonograficky je lze interpretovat jako vodnáře nebo personifikace řeky Moravy a Dunaje. Pes u paty je patrně narážkou na věrnost města panovníkovi. On sám komponoval jezdecké sousoší, modelované s velkým pochopením a dokonalým odhadem pro monumentálně pojatý tvar, v podstatě do jehlanu uplatňujícího se zepředu i ze stran, neboť obrys sochy je rozvinut pro všechny pohledy. Hmota alegorických postav není naproti tomu s jezdcem vázána pořádajícími plány a nepodílí se na dynamickém vyznění sousoší, naopak mu vytváří statickou základnu. Nepochybný je zprostředkovaný vztah jeho sochy k Berniniho jezdecké soše Konstantina Vítěze ve vatikánské Scala Regia a zároveň i k Berniniho náčrtu sochy Ludvíka XIV. v Museo civil v Bassanu. Rytmicky rozevlátá formace pláště, která měla rozvolnit celkovou plastickou strukturu Caesarovy postavy, ukazuje, že znal rovněž současnou vídeňskou tvorbu. Za sousoší obdržel 1200 zlatých.\n\nK soše (životní velikost, 1728, Olomouc) vede schodiště o pěti stupních osmibokého půdorysu se zkosenými hranami, ve vrcholu schodiště je podstavec se čtyřmi volutovými křídly, na něm stojí válcový sloup se sochou světce. Schodiště a podstavec jsou dílem jeho spolupracovníka Václav Rendera (1669-1733). Sv. Florián je oblečen do uniformy římského vojáka, v ruce drží prapor a u jeho nohou je andílek, vylévající vědro s vodou. Socha stojí poblíž dominikánského kostela archanděla Michaela. Důvodem, proč byla umístěna právě zde, by mohl být fakt, že toto místo bylo silně postiženo požárem v roce 1709.\n\n"}
{"id": "775599", "url": "https://cs.wikipedia.org/wiki?curid=775599", "title": "Faust. Prvý díl tragédie", "text": "Faust. Prvý díl tragédie\n\nTento článek popisuje děj prvního dílu Goethova dramatu \"Faust\". Viz též \"Faust. Druhý díl tragédie\".\n\nVěnování.\nStance z roku 1797. Spolu s „Předehrou“ a „Prologem“ zařazeny roku 1808 do vydání 1. dílu. Vyjadřují autorovy pocity z doby, kdy se oddaloval svému mladistvému záměru básnickému.\n\nPředehra na divadle.\nDivadelní ředitel, básník a komik (v orig. \"Lustige Person\") diskutují o smyslu divadla. Ředitel by rád „do noty trefil davu“, básník chce stvořit věčné, ryzí hodnoty, a komik zdůrazňuje, že „svět potrpí si na legrace“ a úkolem herce je „bavit přítomné“. Forma („divadlo na divadle“) i obsah („na divadle o divadle“) ukazují k obdobám romanticky ironickým, spolu i k dávnému vzoru (k prologu Kálidásovy „Šakuntaly“). Hojně zásad, platných pro Goethovu estetiku i praxi, v závěrečných slovech jakýsi (přesně nedodržený) rozvrh básně, zabírající svým dějem tré vrstev kosmu.\n\nProlog v nebi.\nZ roku 1800. Po hymnickém vstupu prvá dějová složka „Fausta“, zarámovaného metafyzickým námětem: sázkou mezi Hospodinem a Mefistofelem, pojatým za ducha \"popírajícího\", ale spíše za \"čtveráka\" než za princip naprostého zla. Mefistofeles navrhuje: „Vsaďme se, že se vám přec jen ztratí!“ I ďáblův svod náleží do tvůrcova záměru, sázka tedy (předobrazená ve starozákonné knize Jobově) má předem pravděpodobnost výhry boží.\n\n Noc. \nDějovým podkladem legenda XVI. století, zpracovaná v německých lidových knihách, též v anglickém dramatu Marloweovu: Dr. Faust (historicky doložen asi 1480–1540), zklamán věděním fakult, zahloubán do černé magie.\n\nTato „velkonoční procházka“, za jejíhož průběhu se mění scenérie, rovněž až v Tragédii 1808. Ke konci (motivem pudlíka) přechod k výstupu Mefistofelovu.\n\nFaustovo odhodlání překládat Nový zákon: v duchu XVI. století. Nahrazení počátku evangelia Janova slovy \"Byl na počátku čin\" – výraz Faustovy (a Goethovy) filosofie aktivistické. \"Mefistofeles\" (jméno záhadného původu, spíše z hebrejštiny než z řečtiny) definuje svou bytost a působnost ve shodě s „Prologem v nebi“: proti své vůli koná dobro, ne zlo; je duch, jenž popírá; je částí odvěké temnoty; nenávidí svět a marně usiluje o jeho zničení.\n\n\"Scéna smlouvy\", jen z menší, druhé části už ve fragmentu, vyslovuje přesnými podmínkami sázky mezi člověkem a ďáblem, jež koresponduje se sázkou mezi bohem a ďáblem, základní osnovu děje. Předchozí scénou a svým k vášnivému proklínání světa se stupňujícím pesimismem Faust připraven k okamžiku, v němž se krví upisuje Mefistofelovi.\n\nScéna „Urfausta“, z prózy však převedena do rýmů. Goethovy upomínky na lipské studie, ostré viděné postavy pijáků: mladý Frosch, řvavý Brander, zahořklý, plešatý Siebel, letitý Altmayer; studentské zvyky a neplechy: pitka, volba papežem, zpívání písniček: o kryse – parodie milostného citu, o bleše – karikatura dvořenínské poddanosti. Mefistofelovy čáry s vínem, doprovozené šlehy na německé šosáctví a vlastenectví.\n\nVznikla v únoru 1788 v zahradě římské vily Borghese, kdy představy rodného severu nabývaly tvarů dvojnásob dráždivých a pitvorných. Ke grotesknímu ději pojí se výpady literární, politické aj. \"Sabat\" – předběžné ohlášení Valpuržiny noci, té schůzky ďáblů a čarodějek.\n\nDalší scény 1. dílu se souhrnně označují jako Markétčina tragédie. S výjimkou Lesa a sluje, Valpuržiny noci a Snu Valpuržiny noci převzaty z „Urfausta“, kde arci některé scény jen načrtnuty nebo obsaženy v prostší a drastičtější podobě (závěrečná v žaláři). Dějovým předpokladem: jednak autorovy citové zkušenosti ve Frankfurtu a zvlášť v Sesenheimu, jednak literární tradice doby Sturm und Drang, protestující proti příkrému odsuzování nevdaných matek, doháněných k vraždě dítěte.\n\nI ďábel udiven svůdnickou pohotovostí Faustovou.\n\nMarkétka zde je charakterizována monology a písněmi.\n\nSilné akcenty protiklerikální.\n\nPostava Marty i humor celé scény mají něco z tónu hanssachsovského.\n\nFaust marně hledá jméno pro svůj přemocný cit – důležité doznání nevyslovitelnosti vnitřního života.\n\nParalelismus dvou velmi nestejných dvojic. Na Markétce silně vyzvednut mateřský cit před mateřstvím. Faust opět o nevýslovném.\n\nDějově patří bezprostředně k scéně předcházející.\n\nFaustův monolog v pětistopém nerýmovaném jambu vznikl v Římě 1788, rovněž následující dialog s Mefistofelem, jen závěr převzat z „Urfausta“. V posledních výkřicích Faustových zhuštěný titanismus a vnitřní rozvrácenost Sturm und Drang.\n\nMonolog převzat z „Urfausta“.\n\nFaustovo vyznání naplněno duchem panteismu, spřízněno tedy s pohanstvím.\n\nDrastičnost i naturalismus ponechány v slohu „Urfausta“.\n\nModlitba k bohorodičce ponechána Goethem opět ve znění „Urfausta“, parafrázována a stupňována na konci 5.dějství 2.dílu.\n\nZačátek už v „Urfaustu“, celá scéna až 1808. Mefistofelova píseň podle písně Ofeliiny v „Hamletu“. Valentinova povahokresba, zvláště scéna jeho umírání, sytě dokresluje prostředí měšťanské tragédie.\n\nScéna převzata z „Urfausta“, leč přemístěna. Zlý duch – nikoli Mefistofeles, spíše personifikace Markétčina svědomí.\n\nScéna projektována 1797, vypracována 1799 a v letech následujících. Podle náčrtků uchovaných v Goethově pozůstalosti je zřejmé, že partie zařaděné do konečného znění „Fausta“ jsou jenom částí rozvrhu velkorysejšího, v němž ďáblovská i čarodějnická účast měly být vystiženy ještě pádněji a v němž mimo jiné měla být zbásněna krvelačnost inkvizice. Dějovým předpokladem scény jest, že Faust po svedení Markétčině je Mefistofelem zaplétán do nových, divočejších smyslových dobrodružství; prožívá je, ale ukojen jimi není, a ježto v něm stále žije obraz opuštěné milenky, vymaní se posléze z kouzelnických orgií. Prostředí líčeno podle prostonárodních podání i podle starých rytin znázorňujících sabat, tj. shůzku čarodějek s čerty a s jejich knížetem Satanem čili \"Uriánem\". Lokalita nejen vesnic \"Schierke\" a \"Elend\", ale i skal byla Goethovi dobře známa, jak o tom svědčí i popis barev a dýmu. Závěrem scény je dosti násilný přechod k následujícímu představení diletantů.\n\nZ roku 1797. Neústrojná vložka vsunutá do „Fausta“ jako satirická mezihra.\n\nJediná scéna ponechaná v próze, převzatá z „Urfausta“, s drásavým protestem proti úzkoprsé spravedlnosti, soudící bludy a poklesy lásky. Mefistofelovo \"Ona není první\" – bodavé, k odporu vyzývající projádření světaznalého cynismu.\n\nPřízračné vidění převzaté z „Urfausta“.\n\nDěj z „Urfausta“, jehož silná próza přelita do melodických , pololidových rýmů. Markétčina píseň podle lidové pohádky; její šílenství ukazuje k literární obdobě se scénami Ofelie. Tragédie vrcholí v odhodlání, že dvojnásobná vražednice, zavrhujíc Mefistofelovu pomoc, vydává se do rukou popravčího. Hlasem shůry \"Je zachráněna\" zjednán přechod k 2.dílu a k motivu nebeského povznesení v posledním dějství.\n"}
{"id": "775600", "url": "https://cs.wikipedia.org/wiki?curid=775600", "title": "Faust. Druhý díl tragédie", "text": "Faust. Druhý díl tragédie\n\nTento článek popisuje děj druhého dílu Goethova dramatu \"Faust\". Viz též \"Faust. Prvý díl tragédie\".\n\nZ posledních Goethových let, od roku 1826.\n\nDantovské terciny Faustovy, vyjadřující odhodlání k dalšímu životu v nových oblastech, zakončeny pozorováním barev, do něhož optik Goethe vkládá přírodní i životní filosofii: našim smyslům není dostupna podstata věcí, jen jejich světelný odraz.\n\nFaust (o němž se tu ani nemluví) uveden Mefistofelem na dvůr mladého lehkomyslného císaře, jehož říše ohrožena finanční zkázou.\n\nTato nejrozměrnější scéna, prodloužená na újmu celkové jednotnosti, zavinila mnohé nedorozumění, způsobila, že druhý díl tragédie bývá nesprávně chápán a označován za báseň abstraktní, neživou apod. A přec právě zde neběží o nic jiného nežli o zcela konkrétní popis velmi živé a nesymbolické události, tj. dvorského plesu, při jehož jednotlivých skupinách a postavách autor užil italských, velmi názorných předloh. Nebezpečí je v neústrojné rozvleklosti scény, která s vnitřním smyslem faustovského vývoje souvisí jen volně; ba, jak vidno ze scénických poznámek, hodlal Goethe portréty jednotlivých stavů a představitelů básnictví dokonce ještě rozmnožit.\n\nPo nočním zmatku jitřní slunce a smír; říše zachráněna Mefistofelovým vynálezem – papírových peněz.\n\nDějová osnova ze starých lidových knih: Faust má před císařem vyvolati obraz \"Helenin\" a \"Paridův\", nejkrásnějších lidí starověku. Způsob však, jak toto kouzlo provésti, je Goethem pojat zcela nově a uvádí do nejhlubších a nejodvážnějších oblastí jeho myšlenkového světa. Scéna ponořena do tajuplného ovzduší myšlenkově erotického, v němž mocným dojmem působí i symboly trojnožky a klíče.\n\nOpět kontrastující nálada, humorné žánry v tónu bujných partií 1. dílu. Ke konci doznívání magické scény předchozí.\n\nV atmosféře a ději slučují se obě scény předcházející. Faust, vyvolav antické zjevy jménem matek, vzplane smyslnou náruživostí k Heleně, prohřeší se na vznešeném řádu idejí a splatil by to, nebýt Mefistofela, životem. Aby došel skutečné Heleniny lásky, nutno nastoupiti jinou cestu nežli k matkám.\n\nBásněno od roku 1828, rozvrženo dříve.\n\nNávrat k místnímu i dějovému východisku 1.dílu, tím ostřeji vystupují změny jednotlivých námětů, postav i prohlubujících myšlenek. Mefistofeles jako před scénou smlouvy pánem hmyzu, jenž ho vítá. Zbožný \"famulus Nikodemus\", věrný sluha Faustova nástupce Wagnera, zato \"bakalář\" – zástupce náročného, chvástavého mládí, v nějž se změnil někdejší stydlivý žák: teď je drzým opovrhovatelem starými pány a starými směry.\n\nNeméně se změnil někdejší Faustův famulus a protiklad \"Wagner\". Kdysi pedant filologické úzkostlivosti, zůstal věren své víře ve vědecký pokrok, uskutečňuje jej však na novém poli, přírodovědeckém, a aby dokázal, že není tajemstvím, pokouší se o to nejvyšší; chce sestrojit mechanicko-chemickou cestou sám život. Dlouholeté marné usilování je korunováno výsledkem teprve ve chvíli, kdy do laboratoře vstupuje Mefistofeles, který se tak rodícímu se Homunkulovi stává kmotrem. Postava \"Homunkula\", tj. uměle zrobeného človíčka, vzrostla Goethovi z přírodně filosofických spekulací, živených Paracelsem a dávnými bájemi. Vytvořen suše vědeckou, ne organickou, ne přírodní cestou, je Homunkulus nadán skvělými vlastnostmi duševními, proto touží po uplatnění své energie, proto dovede uhodnouti, že Faust sní o vzniku milované Heleny ze spojení Lédy a Dia, převtěleného v \"labuť\": ale na volném vzduchu tvor uměle vyrobený existovati nemůže, i touží po dodatečném dotvoření ústrojném a radí k pouti, na níž také Faust by došel svého vyhojení a vyplnění své tužby po Heleně. Wagner, jenž ani jako experimentátor nepřestal být knižním učněm, té pouti se neúčastní.\n\nRozvržena koncem roku 1826, zbásněna v prvé půli 1830. Před třetím dějstvím, v němž ožívá antická poezie po svých stránkách velebných a tragických, je tu podán obraz toho, co ve starověkých bájích bylo nestvůrného a přízračného, spolu i vášnivého a romantického. Může tedy Goethe zbásnit cosi jako sabat antické mytologie, který je protějškem a stupňováním pitvor severských a proti Valpuržině noci, lokalizované v 1.dílu na Brockenu, má nárok na označení Valpuržiny noci \"klasické\". Faust kráčí od postavy k postavě jako pohádkový hrdina, vyptávající se na cestu, jež by ho zavedla k metě jeho tužeb, Heleně; Mefistofeles očmuchává půdu, vzpomíná na severský domov, spílá nehostinnému jihu; Homunkulus jde od filosofa k filosofovi, od poloboha k polobohu, pátraje po možnosti , jež by mu pomohla organicky se dotvořit.\n\nFarsalská pole. Na proslulém bojišti, kde \"Pompeius\" byl poražen \"Caesarem\", dumá kouzelnice \"Erichtho\" v jambickém šestimetru antických tragédií o nestálosti moci. Božstvem proudu \"Peneia\" vnesen lyričtější písňový tón, tvořící přechod k novému Faustovu snu, jenž opět krouží kolem zrození Helenina. Pohříchu scéna Faustova v podsvětí, která by byla zdůvodnila, že a proč Helena se smí navrátit mezi živoucí, Goethem dobásněna nebyla, ba do definitivního Fausta ani nepojaty náčrty sem hledící.\n\nNa horním Peneiu. Klidný svět antické přírody je porušen zemětřesením, což má za následek, že Sirény, polekány náhlým vznikem nového horstva, odplouvají do Egejského moře, kde v následující scéně klasická Valpuržina noc vyznívá. Dějově i myšlenkově využil Goethe znalostí a zásad geologických. Zemětřesením jsou vyvolány též diskuze mezi filosofy \"Anaxagorou\" a \"Thaletem\", z nichž Anaxagoras, přívrženec teorie o násilnickém převratu (plutonismu), je ironizován, ba blamován, kdežto moudrý Thales věří v nenáhlý vznik všeho bytí z vody a stává se tak rádcem Homunkulovi. Závěrečné setkání Mefistofelovo s Forkyadami tvoří dějově přechod k třetímu aktu.\n\nSkalnaté zátoky Egejského moře. Závěr Klasické Valpuržiny noci ovládán poezií kouzelné luny a bájemi o žovotodárné moci vody. V Egejském moři dochází svého naplnění osud Homunkulův: Thaletem přiveden k Nereovi, tímto k Proteovi, roztříští se Homunkulus ve své zkumavce, ježto, jat přemírou vášní milostnou, narazil na trůn mořské víly \"Galatey\"; rozlije se do vln a způsobí mořské světélkování. Zároveň však je závěr klasické Valpuržiny noci významným příspěvkem ke Goethovu učení o vzniku organismů vyšších z nižších a o posmrtném trvání zdatných jedinců, jakož i vysokým projevem přírodního básnictví, prolnutého erotickým smutkem; to se projevuje zvlášť ve verších \"Doridek\", toužících po stálosti lásky, v roztoužení \"Nereově\" po odplouvající dceři a ve vší apoteóze plynulého vodního živlu.\n\nZapočato už 1800, dokončeno 1825. Toto dějství (označované \"Helena\") vyšlo jako součást sebraných spisů ještě za Goethova života, roku 1827.\n\nDěj přechází z doby přiblížně 16. století do antiky, deset let po skončení trojské války. Menelaova choť \"Helena\" (jíž Persefonou na žádost Faustovu vrácen život) připlouvá do Sparty a dozvídá se od \"Forkyady\" (Mefistofela), že má být se svými mladistvými družkami obětována. Přijme návrh Forkyadin, aby její starověký hrad byl obtočen gotickou tvrzí Faustovou a jeho \"severskou\" říší: opět tedy skok přes řadu staletí! Tento volně vymyšlený děj vpraven do formy přísné klasické tragédie: z ní má Goethe vstupní a pak převládající jambický trimetr, volné, ale symetricky stavěné rytmy sboru, jakož i několikrát se vyskytující tetrametr trochejský; stejně ukazuje ke vzoru antickému.\n\nStupňuje se tragický prvek velebné krásy královniny, kontrastované s půvabem lehkovážných a líbivých dívek sboru: Helena proti své vůli všude zasévala rozkol a svár; vzpomíná svého někdejšího, prý jen idolovitého života. Neostyšně projevovaná láska knížete a kněžny (ve slohu blízkém Shakespearovu „Antoniu a Kleopatře“) přerušena Forkyadinou (=Mefistofelovou) zprávou o blížícím se nepříteli; ve Faustových povelech zmínky o rozdílení \"polouostrova\" (Peloponnésu) mezi germánské kmeny.\n\nEpicky zahájená, zpěvně, až libretisticky provedená tragédie \"Euforionova\": Helenin a Faustův syn, řecky pojmenovaný, je mluvčím ryzí, po výškách roztoužené poezie; spolu, jakožto zplozenec antické Řekyně a středověkého Germána, zástupcem umění romantického, vzniklého z prolnutí klasicismu a gotiky. V povahokresbě krásného, ctižádostivého mladíka užívá Goethe několika rysů z poety vroucně milovaného, z lorda Byrona, jenž roku 1824 zahynul v bojích za svobodu nového Řecka. Po Euforionově smrti umírá Helena. Sen antiky pro Fausta dosněn, zbývá mu v rukou jen její šat, symbol starověkého umění. Také \"sbor\" dohrál svou úlohu: \"Panthalis\", náčelnice, nenávidící \"brnkání\" rýmů, odchází dobrovolně za svou paní, jsouc jista svým životem posmrtným; jednotlivé dívky sboru naproti tomu nemají osobnosti, nejsou hodny individuální existence v podsvětí, splývají tedy s keři, skalami, vodstvem, vinicemi; tato metamorfóza dívek v přírodu, náležející k nejantičtějším, nejbásničtějším částem díla, provedena v duchu dionýsovského umění a orgiasmu. Posléze se i Mefistofeles Forkyas zbaví svého antického kostýmu.\n\nPočato po tragédii Helenině 3.aktu, dokončeno až roku 1831 jakožto nejpozdější součást celé skladby; místy (na počátku druhého výjevu i v třetím výjevu) jeví stopy ochabující síly.\n\nTvary \"oblak\" ve Faustových trimetrech popisovány s Goethovou odbornou znalostí přírodopisnou; po narážce na počátku 1.dějství teprve teď prvá jasná připomínka erotiky z 1.dílu. Mefistofelova rozmluva s Faustem vychází od věcí geologických, jež ďábel vykládá zdánlivě \"vážně\", ve skutečnosti tím ďábelštěji. \"Zde této země kruh\" a \"Zemí chci vládnout\" – příznaky změněného smýšlení Faustova: antický svět estetiky vystřídán zájmy praktického života, erotika ustupuje zřetelům sociálním, veřejnému působení ve službách celku. Velkorysý plán směřuje k boji s mořským živlem, jehož příboji má být urváno neúrodné pobřeží; uskutečnění má se udáti za pomoci \"dobrého císaře\", známého z 2.dějství.\n\nPodrobný a přesný, až rozvlekle provedený popis boje, v němž Faust a Mefisto svorně přispějí císaři proti vzdorocísaři. Faust předstupuje bez připomínky někdejšího svého působení na dvoře císařském – patrně nechce být poznán – zato vnáší do děje nový, zde skoro rušící rys: je vyslán jakýmsi černokněžníkem, jenž je prý císaři, zachránivšímu jej od upálení, zavázán k díku. \"Lupolapka\", postava z 8. kap. Izaiášovy. Jejími obřími průvodci vnesen do boje nadpřirozený živel, stupňovaný – rovněž za Mefistofelovy účasti – zbraněmi a standartami, jež byly přineseny ze starých zbrojnic. Závěr s přízračně vystupňovaným patosem stranictví – mohutné a vpravdě mefistofelské vyznění boje.\n\n\"Císař a čtyři knížata\" – rozdílení úřadů podle proslulé buly Karla IV., jíž je úřad \"arcičíšníka\" přiřčen českému králi, ostatní hodnosti druhým kurfiřtům. Parodie v závěru s ostrými přízvuky protiklerikálními. Scéna provedena v alexandrínech, podle vzoru francouzských dramat, stejně jako dramatické pokusy mladého Goetha: tak navazuje metrika z posledního údobí básníkova na samé počátky. Předpokládán je výjev, kterak Faust dostává vyžádaný \"břeh lénem\" od císaře: nedobásněná situace, nezbytná pro porozumění následujících scén.\n\nBásněno v trojím údobí, kolem roků 1800, 1820, 1830; je básnickým i myšlenkovým vrcholem „Fausta“; stojí na nejstrmější výši německého ducha a německého výrazu.\n\n\"Filemon a Baukis\" – mytická jména idylických stařečků, známých z Ovidia, zde vystupujících v úloze chudých obyvatel přímoří. Poblíže jejich pobřežního domku započala se Faustova kolonizační práce, rozvržená v 4.dějství a podporovaná nadpřirozenými silami a krutými oběťmi.\n\nFaust stoletý. Mefistofeles a tré obrů rozšiřují svými obchodními výpravami Faustovo panství po cizích končinách.\n\nLynkeova píseň – výsostný výraz štěstí, jaké bylo vizuálnímu umění Goethovu zaručováno silou a darem vidění. Tím kormutlivější, že právě \"oči\" prostředkují bystrookému Lynkeovi obraz hrůzy – podívanou na požár založený Mefistofelem a třemi obry, jemuž za oběť padli oba stařečkové i jejich host-poutník. Faust na vrcholu pozemské moci, zatížen hříchem, byť nezamýšleným, nikterak neklesá pod tíhou zlého činu, nýbrž udržuje se ve své vzpurné velkosti.\n\nFaust jakožto \"bohatec\" a vyvolenec štěstí, obrněn proti úkladům hmotných strázní. Proto ze \"čtvera šedivých žen\", upomínajících na „curae“ latinské poezie, nemůže k němu \"Bída\" ani \"Strast\" ani \"Hlad\"; zato není přístup zamezen \"Starosti\". Starost, zosobněná to bytost hrůz, vstupuje k Faustovi právě v okamžiku, kdy on, odvraceje se od všeho svého dosavadního počínání, je odhodlán zříci se magie, nedbati přízraků. Pronáší své nové pozemsky bojovné evangelium, vyvrcholené výrazem faustovského hledání: \"neukojen ani okamžik\". Právě tu tvrdě získanou Faustovu určitost chce Starost rozdrolit kletbou váhavosti, polovičatosti, změkčilosti; a když se její pokušení odrazilo od jeho železné vůle, sáhne k trestu účinnějšímu, raníc jej, bděle zírajícího, \"slepotou\". Ale ani tato nejtěžší tělesná rána muže nepodlomí: naopak, právě teď, jakoby ozařován světlem nitra, vzchopí se k nejpádnějšímu projevu diktátorské vůle, jíž on, vládce, chce k společnému dílu srdužiti tisíce rukou.\n\nTragická ironie: \"Lemuři\", bludní duchové nebožtíků, zpívajíce písničku v duchu hamletovských hrobařů, kopou Faustovi hrob, Faust však, osleplý, má řinčení jejich motyk za dělný ryk práce, k níž dal povel. Propadnuv tomuto klamu, prožívá vysokou chvíli dostiučinění; vizionářsky hledí do budoucnosti, která jednou uzří dokončeno jeho velké dílo sociální, osaditelské, tedy lidstvu prospěšné; vyslovuje \"poslední závěr moudrosti\", která, odpoutavši se od blouznění, od metafyziky, od vzývání krásy, vyznává jedinou svobodu: den co den znovu si ji vydobývat; bojovat zde na zemi s nebezpečím živlů; pracovat ve službách kolektiva. Oslněn tímto viděním, zpíjí se blahem okamžiku, který jednou přijde a dovolí mu říci: \"jsi tolik krásný, prodli jen!\" Toť doslovný ozvuk někdejší sázky s ďáblem, a třebaže ani nyní Faust nedošel vyplnění svých tužeb, nýbrž horuje o slastech dalekých zítřků, klesá mrtev. Podle litery sázky se zdá, že propadl Mefistofelovi, ten tedy – opět za opakování formulek tehdy smluvených (\"čas, orloj, rafije\") a s rouhavě vysloveným \"Dokonáno je\" Kristovým – nad člověkem triumfuje. Závěrečná slova však naplněna duchem ne tak vítězství, jako spíš zoufale ďáblovského nihilismu.\n\nBoj ďáblů a andělů o Faustovu duši. Co se slovního výrazu tkne, dává Goethe své nejvyšší schopnosti do služeb metafyzického dramatu, rozestupujícího i jazykově do dvou ostře rozlišených nepřátelských skupin: na jedné straně cynismy, frivolnosti, úmyslné triviality Mefistofelovy – na druhé: extáze rytmů nebeských. Mefistofeles chce se \"vytasit s lejstrem\", tj. se smlouvou, podle jejíhož znění domnívá se míti moc nad duší zemřelého. Sbor andělů sype \"růže\", užívaje jich za válečné zbraně, jimž pekelníci podléhají. Nebeská píseň – vzývání lásky, arci nadpozemské; pro Mefistofela však není lásky jiné než smyslné: zamiluje se proti své vůli do krásných andělíčků, zanedbává obranu proti jejich náporu, vzrůstajícímu k úplnému triumfu. Mefistofeles podlehl své \"prachsprosté choutce\" své \"absurdní lásce\" – homosexuální; tak zcela nově a odvážlivě, uplatněn motiv napáleného, tragikomicky fňukajícího ďábla.\n\nPo dramatu – symfonie; jejím vůdčím námětem, stále se vracejícím, stále se stupňujícím: \"láska\". Nic není v klidu, všechno vzlétá k čistším oblastem, nic není dotvořeno, vše se zdokonaluje, projasňuje, vyvíjí. Vydatné užívání katolické symboliky a mystiky, jež arci protestantu Goethovi, cítícímu pohansky panteisticky, nebyla tak věcí víry, jako spíš podnětem básnicky konkretizujícího zobrazování. \"Blažená pacholátka\" – nekřtěnátka, nezatížená pozemským hříchem. \"Nablízku je milující\" – Faust. Pater \"pojme je do sebe\" – z tajného učení Swedenborgova o zdokonalování pozemského tvorstva k nadpozemskému. \"Andělé\", povznášející Faustovu duši, vyslovují verši \"Kdo spěje dál...\" základní myšlenku básně. Závěr básně navazuje na tragédii Markétčinu z 1.dílu; \"nevědouc, co dělá, jednou jen se zapomněla\" – rekapitulace jejích vztahů milostných, arci bez připomínky, že se dopustila vraždy na svém novorozeňátku. Hierarchie duchů vzrůstajících poučováním: Faust, sám \"poučen\", stává se pěstounem blažených pacholátek, je však teprve \"učněm\" Markétky, která smí už být účastna nebeské milosti. Závěrečný \"chorus mysticus\" shrnuje metafyziku „Fausta“: všechen život pouhým odleskem nepostižitelného božství; pozemský děj povznesen básní k typičnosti; Faustovým nanebevzetím provedeno nevyslovitelné mystérium; zákon lásky, táhnoucí tvorstvo výš, ovládán principem \"věčného ženství\", k němuž ukazovaly předchozí děje a postavy: zvláště Markétka – Helena – panna Marie, na nichž znázorněno mystérium panenství a mateřství, zhuštěné ve scénu Matek v 1. dějství 2. dílu.\n\nK definitivnímu textu „Fausta“ druží se řada důležitých paralipomen a úryvků uchovaných v Goethově pozůstalosti a obsahujících mnohá poučení o jeho básnicko-filozofickém záměru. Rukopisně zaznamenal Goethe též dvě básně, do tisku nepojaté, jež korespondují s dvěma předzpěvy na počátku a jimiž by tedy dílo mohlo být uzavřeno. Arci, běží o verše z doby ukončení 1.části, z let po francouzské revoluci, kolem roku 1800. Snad proto se nezdály ani improvizační \"Hercův doslov\", navazující na lehký tón „Předehry na divadle“, ani sloky \"Rozloučení\", psané v ušlechtilých stancích vstupního „Věnování“, vhodnými doslovy díla, rozmnoženého o rozměrnou druhou – a hlavní – část.\n"}
{"id": "775602", "url": "https://cs.wikipedia.org/wiki?curid=775602", "title": "Zoot Money", "text": "Zoot Money\n\nGeorge Bruno Money, známý jako Zoot Money (* 17. července 1942, Bournemouth, Hampshire, Anglie) je britský zpěvák, klávesista, skladatel a herec. Byl členem několika skupin, jedna z prvních byla Zoot Money's Big Roll Band, následovali Eric Burdon and the Animals, Dantalian's Chariot a další. V roce 2007 tbyl členem skupiny The British Blues Quintet.\n"}
{"id": "775604", "url": "https://cs.wikipedia.org/wiki?curid=775604", "title": "Alexej Pyško", "text": "Alexej Pyško\n\nAlexej Pyško (* 6. července 1956 Ostrava) je český filmový a divadelní herec a dabér.\n\nAlexej Pyško se narodil v Ostravě, studoval na havířovském gymnáziu a poté na DAMU. Jeho prvním angažmá bylo účinkování v divadle v Českém Těšíně a poté v Ostravě (1980–1988).\n\nPoprvé se objevil před kamerou v roce 1978 v televizním filmu \"Slečna Rajka\". Následně byl obsazován především do televizních filmů, pohádek a seriálů. K těm nejznámějším patří \"Kdo probudí Pindruše...?\", \"My všichni školou povinní\", \"Vrchní, prchni!\", \"Nesmrtelná teta\" nebo \"Expozitura\".\n\nČeskému televiznímu divákovi je především znám jako dabér. Nejvíce je spjat s hollywoodským hercem Brucem Willisem, kterému hlas propůjčil v naprosté většině jeho snímků. Namluvil i postavu policisty Billyho Rosewooda v podání Judge Reinholda v trilogii Policajt v Beverly Hills.\n\nNa počátku své kariéry působil v divadlech v Českém Těšíně a Ostravě. Od roku 1988 byl členem činohry Národního divadla, kde si zahrál například i v \"Sluhovi dvou pánů\" nebo \"Lucerně\" v letech 2002–2004 souběžně zastával pozici šéfa činohry Divadla F. X. Šaldy v Liberci. V roce 2006 se stal uměleckým ředitelem Divadla Palace Theatre, Praha.\n\n\n\n\n\n\n\n\n\n\n\n\n\n"}
{"id": "775606", "url": "https://cs.wikipedia.org/wiki?curid=775606", "title": "Chipotle", "text": "Chipotle\n\nChipotle (čti čipotle) nebo také chilpotle je výraz pocházející z jazyka nahuatl a znamenající uzená chilli paprička. Je to vyuzená a vysušená paprička jalapeño, která se používá především v mexické kuchyni a v kuchyních, jež jí jsou inspirovány, jako je například Tex-Mex. V jejich chuti se pálivost původních papriček spojuje s uzenou příchutí dýmu.\n\nJednotlivé odrůdy papriček jalapeño se od sebe liší velikostí a pálivostí. V Mexiku jsou jalapeño známé také jako \"cuaresmeño\" nebo \"gordo\". Až donedávna se uzené papričky chipotle objevovaly převážně na trzích ve středním a jižním Mexiku. S tím, jak rostla jejich popularita v zahraničí, zejména ve Spojených státech a v Kanadě, začala se výroba a zpracování papriček jalapeño rozšiřovat i do severních oblastí Mexika, aby mohl být lépe zásobován jihozápad Spojených států. Dnes se tyto papričky pěstují a zpracovávají i v jiných zemích. \n\nChipotle má pálivost mezi 3000–10 000 Scovilleových jednotek (SHU). Je tak co do pálivosti srovnatelná s francouzskou papričkou Espelette, mexickou Guajillo, maďarskou feferonkou a s omáčkou Tabasco.\n\nObvyklý postup vypadá tak, že sběrači často procházejí po pozemku, kde se papričky jalapeño pěstují, a sklízejí přitom nezralé zelené papričky, jež jsou určeny pro trh. Na konci vegetačního období papričky přirozeně dozrávají a získávají jasně červenou barvu. V Mexiku a ve Spojených státech mají zralé červené papričky jalapeño zaručený odbyt. Papričky určené k sušení se nechávají na keřících co nejdéle. Když získají temně červenou barvu a ztratí značnou část své vlhkosti, přichází čas jejich sklizně. Poté se sklizená jalapeña převezou do uzavřených udíren, kde je dělníci rozmístí na kovové rošty. Do topeniště se naskládá dřevo a jeho kouř je pak veden do uzavřeného prostoru udírny. Papričky se vždy po několika hodinách promíchají, aby se lépe proudily. Uzení probíhá po několik dní, dokud se jalapeña nezbaví většiny vlhkosti. Výsledek pak vzhledově poněkud připomíná sušené ovoce. Z pěti kilogramů papriček jalapeño vznikne asi půl kila uzených chipotle.\n\nVětšina chipotle pochází ze severomexického státu Chihuahua. Tato odrůda je známa jako \"morita\" ( malá moruše). Ve středním a jižním Mexiku jsou chipotle známé jako \"chile meco\", \"chile ahumado\" nebo \"típico\". Zatímco \"moritas\" z Chihuahuy mají purpurovou barvu, \"chile meco\" jsou hnědé až našedlé a vypadají jako nedopalek doutníku. Většina chipotle v USA jsou papričky odrůdy \"morita\". Téměř všechny \"chipotle meco\" se spotřebují v samotném Mexiku. \nUzené papričky chipotle dodávají řadě pokrmů mexické kuchyně, jejichž hlavní přísadou často bývají, poměrně mírnou, avšak zemitou štiplavost. Používají se také k přípravě různých omáček. Mohou se rozemlít a smíchané s dalším kořením použít pro přípravu marinád. Chipotle se často užívají (obvykle v mleté podobě) jako přísada pro různé domácí i průmyslově vyráběné omáčky pro barbecue, pro běžné grilování, případně pro chili nebo dušené pokrmy. Průmyslově vyráběné pochutiny mívají na etiketě obvykle poznámku, že obsahují chipotle.\n\nTyto chilli papričky jsou pálivé a mají výraznou kouřovou chuť a vůni. Vzhledem k silné dužině se obvykle používají do jídel, která se připravují na mírném ohni, spíš než v syrovém stavu. Celé chipotle se přidávají do polévek, do dušených pokrmů či do gulášů. Mohou také okořenit pokrmy z fazolí nebo z čočky.\n"}
{"id": "775610", "url": "https://cs.wikipedia.org/wiki?curid=775610", "title": "Neuroestetika", "text": "Neuroestetika\n\nNeuroestetika je interdisciplinární oblast výzkumu, vyšetřování neurobiologických základů krásy pocitu.\nJeden z prvních průzkumníků Ernst Haeckel (1834–1919) již v devatenáctém století. Jeho závěr byl, že krása je pocit způsobený „estetickými neurony“.\nPojem krásy závisí na vnímání velkých neuronů v mozkových hemisfér fyziologických funkcí. Zda něco je považováno za člověku milé nebo zavrženíhodnou věc, závisí na vlastnostech nervového systému.\n"}
{"id": "775612", "url": "https://cs.wikipedia.org/wiki?curid=775612", "title": "Libor Terš", "text": "Libor Terš\n\nLibor Terš (* 24. srpna 1963, Československo) je český filmový dabér a herec.\n\nLibor Terš je českým divákům známý především díky svému typicky zabarvenému hlasu. Nadaboval Dr. Jamese Wilsona v seriálu \"Dr. House\", slyšet jsme jej mohli v seriálu \"Kriminálka Miami\", kde namluvil roli detektiva Franka Trippa. Hlas propůjčil též kreslenému Asterixovi. Dříve namlouval reklamy na cestovní kancelář Fischer.\n\nZnám je také z mnoha Hollywoodských filmů, ke kterým patří \"Madagaskar\" (role Kowalski), \"Vítejte v džungli\" nebo \"Armageddon\".\n\nSám se pak objevil v televizních filmech \"Osudné dveře,\" \"Swingtime\" a \"Stříbrná vůně mrazu\" a v povídce cyklu \"Bakaláři 1998\" \"Bedřich má psy rád\".\n\n\n\n\n\n\n\n\n\n\n\n\n"}
{"id": "775613", "url": "https://cs.wikipedia.org/wiki?curid=775613", "title": "Žižlavice", "text": "Žižlavice\n\nŽižlavice jsou osada, část města Blansko v Jihomoravském kraji. Žije zde obyvatel. Žižlavice se nacházejí v katastrálním území Těchov.\n\nV první třetině 19. století se zde nacházel Žižlavický dvůr a jižně od něj hájovna, které byly i po druhé světové válce jedinými stavbami dnešní osady. Za socialismu zde vznikla velká chatová oblast. Po roce 2000 zde byly postaveny první rodinné domy.\n\nČástí obce se Žižlavice staly 6. prosince 2011.\n\n"}
{"id": "775614", "url": "https://cs.wikipedia.org/wiki?curid=775614", "title": "Claire Danesová", "text": "Claire Danesová\n\nClaire Danesová, rodným jménem Claire Catherine Danes, (* 12. dubna 1979 Manhattan, New York) je americká divadelní, televizní a filmová herečka.\n\nNarodila se ve čtvrti Manhattan v New York City ve státě New York. Její matka Carla (rozená Hallová) je poskytovatelka denní péče, malířka a návrhářka, která se později stala manažerkou své dcery, a její otec Christopher Danes (narozený 6. května 1944 v Austinu v Texasu) je počítačový odborník a bývalý fotograf architektury. Její dědeček z otcovy strany, Gibson Andrew Danes (1910–1992), byl děkan umění a architektury na univerzitě Yale. Má staršího bratra, Asu (narozený 1973).\n\nNavštěvovala Dalton School v New Yorku, Professional Performing Arts School a Lycée Français de Los Angeles v Los Angeles v Kalifornii. V roce 1998 ji přijali na univerzitu Yale, kam chodil i její otec. Režisér Oliver Stone napsal její doporučující dopis na Yale. Po dvou letech studií zaměřených na psychologii se rozhodla z Yalu odejít a soustředit se na svou filmovou kariéru.\n\nJejí první role bylo hostování v seriálu \"Právo a pořádek\" v epizodě „Skin Deep“. Také se objevila v epizodě nazvané „The Coming out of Heidi Leiter“ v seriálu HBO, \"Lifestories: Families in Crisis\". V březnu 1993, kdy se epizoda natáčela, bylo Claire třináct let, ale vysílala se až po téměř roce a půl. Zahrála si patnáctiletou Angelu Chase v televizním dramatickém seriálu \"Tak tohle je můj život\", za který získala Zlatý glóbus a byla nominována na cenu Emmy.\n\nV roce 2010 si zahrála hlavní roli v životopisném filmu z produkce HBO, \"Temple Grandinová\", založeném na osudu stejnojmenné autistické ženy. Za tuto roli v roce 2010 vyhrála Cenu Emmy za nejlepší herečku v minisérii nebo ve filmu, v roce 2011 Zlatý glóbus za nejlepší ženský herecký výkon v minisérii nebo TV filmu a Screen Actors Guild za nejlepší ženský herecký výkon v televizním filmu nebo minisérii. Film byl velmi dobře přijat a dokonce i sama Grandin chválila Danesin výkon.\n\nV roce 2011 začala účinkovat v seriálu \"Ve jménu vlasti\", kde ztvárnila agentku CIA, trpící bipolární afektivní poruchou, aniž by o tom věděl zaměstnavatel. Její postava podezřívá z plánování teroristického útoku dva bývalé příslušníky námořních sil, kteří byli zajati v Iráku a po osmi letech se objevili zpět na americkém území. Další hlavní role v seriálu ztvárnili Mandy Patinkin a Damian Lewis. Za svou roli vyhrála v roce 2012 Zlatý glóbus v kategorii nejlepší herečka v televizním seriálu.\n\nPo skončení seriálu \"Tak tohle je můj život\" se rozhodla působit ve filmu. V roce 1994 si zahrála Elizabeth „Beth“ Marchovou v adaptaci filmu \"Malé ženy\", společně s Winonou Ryderovou, Kirsten Dunstovou, Samanthou Mathisovou, Trini Alvaradovou, Christianem Balem, Susan Sarandonovou a Gabrielem Byrnem. Také se objevila jako dcera Holly Hunterové ve filmu Jodie Fosterové, \"Domů na svátky\". Hrála společně s francouzskou herečkou Jeanne Moreau a Judem Lawem ve filmu \"Má mě rád, nemá mě rád\". Poté si zahrála roli Rachel ve filmu \"Nezvaný host\".\n\nJejí první hlavní role ve filmu přišla v roce 1996. Hrála Julii Kapuletovou ve filmové adaptaci Sheakesperova \"Romea a Julie\" a roli Romea Monteka hrál Leonardo DiCaprio. Později bylo oznámeno, že odmítla hlavní ženskou roli ve filmu \"Titanic\". Nicméně ona sama říkala, že mohla být na roli zvažována, ale tato role ji nikdy nabídnuta nebyla.\n\nV roce 1997 pracovala po boku dvou velice uznávaných režisérů. Zahrála si týranou manželku Kelly Rikerovou ve filmu \"Vyvolávač deště\", který režíroval Francis Ford Coppola, stejně jako roli kýčovité a hloupé Jenny ve filmu režiséra Olivera Stona \"U-Turn\". V roce 1998 si zahrála dvě velmi odlišné role: Cosettu ve filmu \"Bídníci\" režiséra Bille Augusta a těhotnou dceru polských přistěhovalců (hráli je Gabriel Byrne a Lena Olinová) ve filmu \"Polská svatba\". V roce 1999 dabovala anglickou verzi animovaného filmu \"Princezna Mononoke\". V témže roce si zahrála roli Julie Barnesové ve filmu \"Parchanti nebo poldové?\" a získala hlavní roli ve filmu \"Téměř bez šance\", kde se spolu s ní objevili Kate Beckinsale a Bill Pullman. Poté po nějaký čas opustila svou filmovou kariéru, aby se mohla věnovat studiím na Yalu.\n\nV roce 2002 se vrátila na filmová plátna. Hrála spolu se Susan Sarandon, Kieranem Culkinem a Billem Pullmanem ve filmu \"Igby\". Později toho roku si zahrála dceru Meryl Streep ve filmu \"Hodiny\", který byl nominován na Oscara. V následujícím roce byla obsazena do filmů \"\" a \"Krása na scéně\". Získala pozornost kritiků v roce 2005, když hrála ve filmech \"Jeden navíc\" a \"Základ rodiny\". V roce 2007 se objevila ve fantasy filmu \"Hvězdný prach\", který popsala jako „klasický model romantické komedie“ a hrála zde společně s Charliem Coxem, Michelle Pfeiffer, Robertem De Niro a Siennou Miller. Dále si ve stejném roce zahrála v dramatu \"Ten večer\" a \"Osobní spravedlnost\". Po boku Zaca Efrona a Bena Chaplina se objevila v dramatu \"Já a Orson Welles\".\n\nJejí první divadelní představení v New Yorku byly \"Happiness, Punk Ballet\" a \"Kids Onstage\".\n\nV dubnu 2000 se objevila mimo Broadway ve hře \"Monology vagíny\". V listopadu stejného roku se objevila jako Emily Webb ve čtení hry Thorntona Wildera \"Our Town\" v All Saint's Episcopal Church v Beverly Hills. Výrobu představení provedla Bess Armstrongová, která hrála její matku v seriálu \"Tak tohle je můj život\" a objevili se tam někteří její kolegové ze seriálu včetně Toma Irwina, Devona Gummersalla a Paula Dooleye.\n\nV roce 2007 zaznamenala svůj broadwayský debut v roli Elizy Doolittleové v \"Pygmalionu\".\n\nV lednu 2012 \"Harvard University's Hasty Pudding Theatricals\" oznámili, že získá titul žena roku 2012.\n\nV roce 1997 napsala úvod knihy Neila Gaimana, \"Death: The Time of Your Life\".\n\nV roce 2012 namluvila audioknihu od Margaret Atwoodové, \"The Handmaid's Tale\" a byla vydána přes Audible.com. Za svůj výkon byla nominována v roce 2013 na cenu Audie Award.\n\nChodila s hercem Billym Crudupem, což budilo především negativní publicitu, protože se šířily zvěsti, že jejich vztah zapříčinil konec vztahu mezi Crudupem a tehdy těhotnou Mary-Louise Parkerovou.\n\nZa herce Hugha Dancyho se provdala v září 2009. Dne 4. července 2012 oznámili, že spolu čekají potomka. První syn Cyrus Michael Christopher Dancy se narodil 17. prosince 2012 a druhý pak v srpnu 2018.\n\nV roce 2015 obdržela hvězdu na Hollywoodském chodníku slávy. Přihlásila se k feminismu.\n\n"}
{"id": "775616", "url": "https://cs.wikipedia.org/wiki?curid=775616", "title": "Václav Vlček (spisovatel)", "text": "Václav Vlček (spisovatel)\n\nVáclav Vlček (1. září 1839 Střechov nad Sázavou — 17. srpna 1908 Královské Vinohrady) byl český spisovatel, novinář, dramatik a básník. Od roku 1870 do konce života redigoval revue \"Osvěta\", v níž publikoval množství literárních prací a populárně-vědeckých článků více než stovky významných i začínajících českých autorů; časopis byl velmi oceňovaný a oblíbený ve vlasteneckých kruzích. Ve vlastní tvorbě se soustředil na povídky, romány a dramata čerpající z historických i současných námětů. Psal idealizovaným realistickým stylem, jeho snahou bylo kultivování vkusu a morální ovlivnění čtenářů v národním duchu. Na jeho historické povídky navázal Václav Beneš Třebízský a Alois Jirásek.\n\nVáclav Vlček se narodil 1. září 1839 ve Střechově u Kácova v rodině sedláka jako nejmladší z osmi dětí. Roku 1851 odešel do Prahy na Amerlingovu Budeč, odkud o rok později přestoupil na akademické gymnázium. Vystudoval filologii a roku 1863 přijal místo jako suplent — nejprve na pražském akademickém gymnáziu a o dva roky později v Českých Budějovicích. Tam se ihned zapojil do kulturního života. 15. října 1865 se stal členem Besedy a postavil se do čela divadelních ochotníků, se kterými uspořádal 26. prosince dvě představení — \"Žena panovnice\" a \"První den po svatbě\". Když se roku 1867 vrátily české korunovační klenoty z Vídně (kde byly uschovány po dobu prusko-rakouské války) do Prahy, vystoupil Vlček při té příležitosti s projevem na slavnostní akademii.\n\nVlčkovým hlavním zájmem ale byla literatura. Aby se jí mohl věnovat, opustil v prosinci 1867 k velké lítosti místní kulturní veřejnosti Budějovice (s občany se rozloučil na slavnostním večeru) a odebral se do Prahy, kde vstoupil do redakce \"Národních listů\" a časopisu \"Hlas\". Přispíval do dvanácti časopisů a samostatně publikoval historické povídky a dramata (viz Dílo).\n\nRoku 1871 začal vydávat revue \"Osvěta\". Byl to odvážný čin — pod stejným názvem vydával časopis krátce předtím i Ferdinand Schulz, ale musel se vzdát pro nedostatek odběratelů. Ani Vlčkovy začátky nebyly jednoduché; například podle Josefa Durdíka obsahovalo první číslo příliš mnoho beletrie a málo odborných článků na výši doby. Vlček se ale snažil oslovit co nejširší veřejnost, což vyžadovalo vhodně spojit poučné s aktuálním a zábavným. Smyslem časopisu mělo být, přiblížit čtenářům různé vědecké obory (např. literární historie, biologie, slavistika, lingvistika) a umělecké proudy, přičemž nejvýrazněji byl zastoupen starý idealistický směr. Politicky propagoval práva Českého království a slovanskou vzájemnost. Redaktorovy organizátorské schopnosti a jeho talent pro vyhledávání kvalitních spolupracovníků ale nakonec slavily úspěch. V osmém ročníku se již \"Osvětě\" dostalo širokého uznání. Předplatné tohoto časopisu se stalo projevem vlastenectví a k významným abonentům patřily čtenářské a osvětové spolky na venkově. V polovině roku 1884 napočítal recenzent, že \"Osvěta\" dosud otiskla práce 192 autorů. V jubilejním 25. ročníku (1895) podepsalo 133 spisovatelů uznání, že tento časopis vykonal velké kulturní a vlastenecké dílo ve směru obrany národního sebezachování. Do ostrých stranických sporů se nezapojoval.\n\nV jeho vile Osvěta bydlel od roku 1882 i pozdější prezident republiky Tomáš Garrigue Masaryk a 14. září 1886 se tam narodil Jan Masaryk. Jejich výborné vztahy narušily rukopisné boje.\n\nVlček byl rovněž veřejně činný. Určitou dobu byl členem zastupitelstva a městské rady na Vinohradech, zastával funkci jednatele Svatoboru a předsedy literárního odboru Umělecké besedy. Vystupoval s veřejnými projevy, např. r. 1874 na slavnosti V. Kl. Klicpery v Chlumci (1874) a J. E. Vocela v Kutné Hoře (1876); promluvil rovněž na pohřbech Vítězslava Hálka a Václava Beneše Třebízského.\n\nRedaktorem \"Osvěty\" zůstal Vlček do konce života. V posledních letech trpěl kornatěním tepen, které postupně zasáhlo srdce a znemožňovalo mu pohyb. Dostal také šedý zákal, v jehož důsledku téměř oslepl. Zemřel ve své vile Osvěta na Královských Vinohradech 17. srpna 1908, pohřben byl na Vinohradském hřbitově.\n\nVlčkovou první publikovanou prací byla alegorie o ptačí válce z roku 1859 v \"Humoristických listech\", v níž mnozí viděli narážku na nedávné boje s Itálií. Před hrozícím postihem ho zachránil jeho učitel, farář Václav Štulc. Následujícího roku vydal v témže časopise povídku \"Dvoje polití\", oceněnou Vilímkovou cenou.\n\nPozději přispíval do řady časopisů. Byl autorem básní, povídek, románů a dramat. Knižně vyšly jeho práce:\n\nJako spisovatel byl řazen mezi realisty, ale realita v jeho dílech byla idealizovaná. Měl smysl pro detail; navštěvoval místa děje svých prací, aby co nejlépe zapadla do skutečného prostředí. V důsledku toho ale byly také jeho práce objemné a někdy rozvláčné, což se vytýkalo například románu \"Senohrady\". V některých historických pracích se nechával unášet fantazií na úkor pravdivosti podání.\n\nPo roce 1860 obnovil upadající zájem čtenářů o historickou prózu. Na jeho dílo pak navázal například Václav Beneš Třebízský nebo Alois Jirásek.\n\nVliv na něj měli Charles Dickens a Ivan Sergejevič Turgeněv, z českých autorů pak v mládí Vítězslav Hálek a Jan Neruda. Myšlenkově spřízněný byl i s Karolinou Světlou.\n\nSoučasníci uznávali Vlčka především pro jeho odvahu, vytrvalost a cílevědomé úsilí, které projevil při založení a řízení časopisu \"Osvěta\". Kolem něj shromáždil elitní sbor literátů a vědců a zejména v prvních 25 ročnících zajistil jeho vysokou úroveň.\n\nVlček byl věrný svým ideálům a zásadám, kde na prvním místě stála „starovlastenecká“ láska k vlasti a národu. Jeho hlavní snahou bylo povznesení českého písemnictví, zušlechtění vkusu, rozkvět jazyka. Politicky byl mírně konzervativní, za národní zlo pokládal nejednotnost a nedostatek snahy o sjednocení Slovanstva.\n\nVybrané ročníky časopisu \"Osvěta\", digitalizované na serveru archive.org:\n\nChybějící ročníky dostupné též v digitální knihovně Kramerius 4 Národní knihovny ČR.\n"}
{"id": "775618", "url": "https://cs.wikipedia.org/wiki?curid=775618", "title": "Pettneu am Arlberg", "text": "Pettneu am Arlberg\n\nPettneu am Arlberg je obec v Rakousku ve spolkové zemi Tyrolsko v okrese Landeck. K 1. lednu 2019 zde žilo 1500 obyvatel.\n\nObec leží v údolí Stanzer mezi Landeckem a Arlbergem. Údolí, kterým protéká řeka Rosanna, se nachází mezi pásmem Lechtaských Alp na severu a pásmem pohoří Verwall na jihu. Na jihu od obce se tyčí štít Hoher Riffler (3168 m n. m.).\n\nPřes Pettneu probíhá Arlberg Schnellstraße (rychlostní silnice S16) s dopravním uzlem v Pettneu a státní silnice B197.\n\nObec tvoří hlavně město Pettneu a východně vesnice Schann a další osady. Pettneu sousedí se čtyřmi obcemi Flirsch, St. Anton am Arlberg, Kappl a Kaisers.\n\nVe středověku získala obec na významu díky své poloze na východozápadní trase přes průsmyk Arlberg. Mimo to odtud vedly odbočky do Lechtal a do údolí Engadin. Pettneu bylo uváděno od roku 1300 jako \"Pudnev\". Název pochází pravděpodobně od výrazu \"ponte novu\" nebo \"punt nou\" (nový most), který byl postaven na konci 18. století. Most byl příkladem dříve používaných dřevěných krytých mostů, které neměly železné spojovací prvky. Most byl 23. srpna 2005 zničen povodní na řece Rosanna.\n\nV současné době, mimo zemědělství, je ekonomicky důležitý cestovní ruch. Pettneu využívá blízkost zimního střediska v St. Anton am Arlberg.\n\n\nNejbližší železniční stanice se nachází v osm kilometrů vzdáleném St. Anton am Arlberg. Doprava je zabezpečena autobusovou dopravou.\n\n"}
{"id": "775621", "url": "https://cs.wikipedia.org/wiki?curid=775621", "title": "Pfunds", "text": "Pfunds\n\nPfunds je obec v Rakousku ve spolkové zemi Tyrolsko v okrese Landeck. V roce 2019 zde žilo 2610 obyvatel. Obec je zaměřena na letní a zimní turistiku, těží zejména z nedalekých lyžařských středisek Samnaun a Nauders.\n\nPfunds se nachází v oblasti Oberen Gericht, v nejvyšší části tyrolského údolí řeky Inn, v hraničním trojúhelníku u hranic s Itálií a Švýcarskem. Od Kajetánova mostu vedou silnice do Spiss a dále do Nauders a k Reschenskému průsmyku.\n\n\n"}
{"id": "775624", "url": "https://cs.wikipedia.org/wiki?curid=775624", "title": "Pians", "text": "Pians\n\nPians je obec v Rakousku ve spolkové zemi Tyrolsko v okrese Landeck. Leží na jih od Lechtalských Alp, v údolí Stanz, kterou protéká řeka Sanna, u ústí potoku Lattenbach. Výše nad Pians na levém břehu Sanny leží Grins, na protější straně řeky – Tobadill. Přes Pians vede větší část tunelu, jímž prochází Arlberg Schnellstraße (rychlostní silnice S16), opět na povrchu vede státní silnice B197 a železniční dráha Arlbergbahn. K 1. lednu 2011 zde žilo 792 obyvatel.\n\nPrvní písemná zmínka pochází z roku 1705 jako \"Pyäns.\" V obci se nachází farní kostel Svaté Trojice (\"hl. Dreifaltigkeit\") z roku 1829, který byl později přestavěn a gotická kaple svaté Markéty (\"hl. Margaretha\") s freskami.\n\n"}
{"id": "775626", "url": "https://cs.wikipedia.org/wiki?curid=775626", "title": "Prutz", "text": "Prutz\n\nPrutz je obec v Rakousku ve spolkové zemi Tyrolsko v okrese Landeck.\n\nŽije zde 1 731 obyvatel (1. 1. 2011).\n\nObec leží v údolí horního Innu v nadmořské výšce cca 850 m.\n\nProchází jí silnice I. třídy B180 směrem na jih přes obec Ried směr Nauders k italské hranici do obce Resia \"(Reschen)\" s odbočkami do Švýcarska (Samnaun, Scuol). Cesta sleduje římskou Via Claudia Augusta.\n\n"}
{"id": "775628", "url": "https://cs.wikipedia.org/wiki?curid=775628", "title": "Ried im Oberinntal", "text": "Ried im Oberinntal\n\nRied im Oberinntal je obec v Rakousku ve spolkové zemi Tyrolsko v okrese Landeck. Jeho rozloha činí 27,43 km², je položen v nadmořské výšce 876 m. K prvnímu lednu 2011 zde žilo 1 247 obyvatel.\n\nObec sousedí s obcemi Fendels, Fiss, Kaunertal, Ladis, Prutz, Serfaus a Tösens. Žije z turistického ruchu.\n\nRied im Oberinntal leží v centrální části terénu nazývaného Oberes Gericht (část Oberinntal), nejvyšším úseku tyrolského údolí Innu. V tomto místě se stýkají silnice tzv. Sonnenterrasse (Serfaus, Fiss, Ladis) se silnicí přes údolí směřující k průsmyku Reschen.\n\nNázev \"Ried\" označuje bahnité místo (bažinu). Zdejší území bylo osídleno už v pravěku a starověku. Osada Ried vznikla v okolí věže, ze které bylo možné sledovat tudy probíhající silnici. První písemné zmínky o osadě pocházejí z 12. století.\n\nArcivévoda Zikmund Habsburský nařídil přebudovat věž na myslivecký zámek, který byl nazýván \"Siegmundsried.\" Od 17. století byl zámek administrativním centrem a sídlem okresního soudu, který v roce 1978 byl přenesen do Landecku sídla okresu Landeck. \n\nV obci stojí farní kostel svatého Leonarda \"(Hl. Leonhard)\", který byl založen v roce 1397 a později byl přestavěn v barokním slohu.\n\n"}
{"id": "775629", "url": "https://cs.wikipedia.org/wiki?curid=775629", "title": "Anote Tong", "text": "Anote Tong\n\nAnote Tong ( , pchin-jin: \"Tāng Ānnuò\", narozen 11. června 1952 Gilbertovy ostrovy) je kiribatský politik a bývalý prezident Kiribati.\n\nJe synem čínského emigranta, který se na Kiribati přistěhoval během 2. světové války. Matkou byla příslušnice jednoho z místních kmenů. Vystudoval London School of Economics.\n\nV prezidentských volbách v roce 2003 porazil s podporou politické strany Boutokaan Te Koaavu mimo jiné i svého bratra Harryho Tonga. Důležitým bodem jeho předvolební kampaně byl požadavek na revizi smlouvy s Čínou, podle které se na území Kiribati nacházela čínská zpravodajská základna.\n\nDne 7. listopadu 2003 již jako prezident navázal diplomatické styky s Tchaj-wanem, což mělo za následek přerušení diplomatických styků ze strany Číny a tedy i zrušení čínské základny. Při prezidentských volbách 17. října 2007 byl zvolen na druhé funkční období. S velkým odstupem porazil všechny své protikandidáty. Jeho bratr byl před volbami odstraněn ze seznamu kandidátů. V prezidentských volbách 13. ledna 2012 získal více než 40 % hlasů, a byl tak zvolen již na třetí funkční období. Ve volbách v roce 2016 ho ve funkci nahradil Taneti Mamau.\n\nSe svou ženou Meme Tong má sedm dětí.\n\nV roce 2008 díky svému vystoupení na konferenci Organizace spojených národů věnované problematice globálního oteplování nasměroval pozornost světa na Kiribati. Oficiálně požádal o pomoc pro svou zemi, která by mohla v důsledku zvyšování hladiny světových moří přestat existovat ještě před rokem 2050.\n\nV listopadu 2015 na klimatické konferenci v Paříži řekl, že jeho země za 60 let v důsledku zvedání hladiny moří zanikne nezávisle na výsledku konference a že již byla zahájena příprava na důstojné přesídlení obyvatel.\n\n\n"}
{"id": "775631", "url": "https://cs.wikipedia.org/wiki?curid=775631", "title": "Berchembogen", "text": "Berchembogen\n\nLovecký zámeček Berchembogen se nachází v lese u obce Trstěnice, v blízkosti silnice I/21 z Chodové Plané do Chebu. Je chráněn jako kulturní památka.\n\nLovecký zámeček nechal postavit na území panství Chodová Planá jeho majitel Jan Arnošt Berchem-Haimhausen pro odpočinek při honech. Projekt byl vypracován v 70. letech 19. století, pravděpodobně spolu s plány výstavby zámků Neuhaimhausen a Jalový Dvůr u Broumova. Stavební aktivita Jana Arnošta pak vyvrcholila výstavbou nového zámku v Chodové Plané. Dokončení stavby Berchembogenu bylo plánováno na rok 1875, nakonec se však stavba protáhla a zámeček byl hotov v roce 1876. Rodu Berchem-Haimhausen sloužil do 40. let 20. století. Po roce 1945 byl československým státem zkonfiskován a využíval jej národní podnik Státní lesy. Ve využívání lesní správy byl do začátku 90. let, kdy došlo k přeměně na pohostinství. Dnes je zámeček veřejnosti nepřístupný.\nJedná se o pseudogotickou dvoupatrovou budovu o členitém půdorysu. Vstup do objektu se nachází pod ozdobným balkonem s nárožními rizality a arkýři. Celá budova je kryta dvojicí sedlových střech se štíty. Podoba je dotvořena množstvím ostění a jiných architektonických detailů.\n\n\n"}
{"id": "775632", "url": "https://cs.wikipedia.org/wiki?curid=775632", "title": "Sankt Anton am Arlberg", "text": "Sankt Anton am Arlberg\n\nSankt Anton am Arlberg je obec v Rakousku ve spolkové zemi Tyrolsko v okrese Landeck. K prvnímu lednu 2011 zde žilo 2 548 obyvatel.\n\nPrvní písemná zmínka pochází z roku 1275 pod názvem \"Vallis taberna\", v roce 1698 byl vysvěcen farní kostel svatého Antonína Paduánského. Sankt Anton leží na významné dopravní tepně přes Arlberský průsmyk 100 km západně od Innsbrucku a protéká jím řeka Rosanna. Nejvyšším bodem obce je hora Valluga (2811 m n. m.). Patří k největším lyžařským střediskům v Rakousku, návštěvníkům nabízí 9000 lůžek a 83 vleků. U zrodu místní turistiky stál roku 1895 hoteliér Carl Schuler. Konalo se zde mistrovství světa v alpském lyžování 2001. V létě se v místě provozuje golf, jízda na horských kolech a na raftech.\n\nNatáčely se zde filmy \"Sjezdař\" (1969) a \"Holka s prknem\" (2011).\n\n"}
{"id": "775633", "url": "https://cs.wikipedia.org/wiki?curid=775633", "title": "Ústav šlechtičen", "text": "Ústav šlechtičen\n\nÚstav šlechtičen byl typ světského institutu s duchovní náplní římsko-katolické církve, sloužící k výchově, zaopatření a vzdělání dívek ze šlechtických rodin. V čele ústavu stála abatyše a přijetí chovanek bylo podmíněno přísnými pravidly s vývodem z nejméně 8 předků.\n\nTento ústav byl založen Janou Františkou Hraběnkou Magnisovou v Brně v roce 1654. K jeho zaopatření zakladatelka odkázala dům v Brně, ves Medlánky a 60 000 zlatých. Ústav později získal další panství na jižní Moravě.\n\nNovoměstský ústav šlechtičen u sv. Andělů byl založen v roce 1701 Helenou hraběnkou z Bedarides. Ústav byl schválen císařem Leopoldem I. a až do roku 1755 měla jeho abatyše titul \"císařská a svaté říše římské okněžněná abatyše\". Od založení do roku 1788 sídlil na Dobytčím trhu v Praze v budově dnešní Všeobecné nemocnice. Poté byl přesunut do budovy tzv. Norbertina v dnešní Revoluční ulici v Praze. Zde sídlil do svého zrušení roku 1918.\n\nTereziánský ústav šlechtičen byl nejvýznamnějším českým ústavem. Založen byl v roce 1755 Marií Terezií, která jej nadala několika statky. Ústav sídlil v budově Rožmberského paláce na Pražském hradě. Všechny jeho abatyše byly rakouskými arcivévodkyněmi z rodu Habsburků. V roce 1792 získaly abatyše právo korunovat českou královnu po abatyších zrušeného kláštera u sv. Jiří na Pražském hradě.\n\nV roce 1918 byla budova Ústavu vyvlastněna, ale šlechtičny ještě nějakou dobu žily z výtěžku velkostatku v Ledči nad Sázavou.\n\nObdobné ústavy byly zakládány na území monarchie především po roce 1750 např. v Innsbrucku, ve Vídni, ve Štýrském Hradci i jinde.\n\n"}
{"id": "775636", "url": "https://cs.wikipedia.org/wiki?curid=775636", "title": "Schönwies", "text": "Schönwies\n\nSchönwies je obec v Rakousku ve spolkové zemi Tyrolsko v okrese Landeck. Žije zde obyvatel.\n\nObec se nachází v údolí Oberinntal, mezi městy Landeck a Imst, na východní hranici okresu. Hlavní obydlená část se nachází v úzkém údolí na pravém břehu řeky Inn. K obci patří izolované osady a vysokohorské pastviny. Obec sousedí s obcemi Imst, Imsterberg, Mils bei Imst, Wenns, Zams a Landeck.\n\nNejvyšším bodem obce je 2827 m vysoká Große Schlenkerspitze v Lechtalských Alpách, severně od Schönwies. Průměrná nadmořská výška je 737 m n. m.\n\nObec se skládá z částí Starkenbach, Bichlifelder, Siedlung, Oberhäuser, Dorf, Öde, Saurs, Ried, Grieshaus, Höfle, Lasalt, Obsaurs a Föhrenwaldsiedlung.\n\nOblast obce byla osídlená pravděpodobně od konce mladší doby bronzové. Pravěké osídlení bylo potvrzeno archeologickými nálezy předmětů z období laténské kultury. Také nálezy mincí z doby římské dokládají průběh cesty Via Claudia Augusta. První písemná zmínka o obci pochází z roku 1288, kde je uváděná jako Sawrs, později bylo uváděno jako Saurs. V 6. století bylo území osídleno Bavory, kteří začali odlesňovat území.\n\nOd roku 1800 je používán název Schönwies.\n\nŽeleznice byla postavena v roce 1883. Hlavní obživou bylo zemědělství a sezonní práce v cizině. Nyní je to veřejná služba, doprava, obchod.\n\n"}
{"id": "775638", "url": "https://cs.wikipedia.org/wiki?curid=775638", "title": "Silnice I/47", "text": "Silnice I/47\n\nSilnice I/47 je silnice I. třídy spojující Vyškov a Fulnek. Měří asi 90 km a jedná se o silnici původně spojující Brno a Ostravu, která je postupně nahrazována souběžně vedenými úseky dálnice D1 a převáděna do kategorie II. třídy (silnice II/430, II/436 a II/647). \n\nPůvodně měla být souběžně vedená dálnice značená jako D47, ale přetrasováním čísla dálnice D1 došlo k tomu, že plánovaná dálnice D47 byla zahrnuta pod označení D1.\n\n"}
{"id": "775640", "url": "https://cs.wikipedia.org/wiki?curid=775640", "title": "See (Tyrolsko)", "text": "See (Tyrolsko)\n\nSee je obec v Rakousku ve spolkové zemi Tyrolsko v okrese Landeck. Je první vesnicí na začátku údolí Paznaun.\n\nŽije zde 1 169 obyvatel (1. 1. 2011). Poprvé je vesnice připomínána k roku 1406. Většina obyvatel See se v současné době živí především z turistického ruchu.\n\n"}
{"id": "775642", "url": "https://cs.wikipedia.org/wiki?curid=775642", "title": "Milan Stehlík", "text": "Milan Stehlík\n\nMilan Stehlík (* 13. duben 1944, Mladá Boleslav, Protektorát Čechy a Morava) je český filmový a divadelní herec a dabér.\n\nNarodil se v Mladé Boleslavi do rodiny režiséra a dramaturga Miloslava Stehlíka a herečky Věry Budilové. Studoval na DAMU (absolvoval v roce 1966).\n\nJeho prvním angažmá bylo účinkování v Městských divadlech pražských (1966–1970) . V letech 1970 až 2019 byl členem Činohry Národního divadla . Vidět jsme jej mohli v takových hrách, jakými jsou \"Zadržitelný vzestup Arthura Uie\", \"Naši furianti\", \"Rok na vsi\", \"Sluha dvou pánů\", \"Audience u královny\" nebo \"Sen noci čarovné\".\n\nHostuje mj. v Divadle v Celetné a ve Strašnickém divadle.\n\nPoprvé se objevil před kamerou v roce 1966 v televizním filmu \"Dobrodružství Huckleberryho Finna – Král a vévoda\". Následně byl obsazován především do televizních filmů a seriálů. K těm nejznámějším patří \"Princ a chuďas\", \"Třicet případů majora Zemana\" nebo \"Anglické jahody\".\n\nVěnuje se také dabingu a českému divákovi může být jeho hlas znám např. z nadabování postavy Vilíka z pohádky \"Včelka Mája\".\n\n\n\n\n\n"}
{"id": "775643", "url": "https://cs.wikipedia.org/wiki?curid=775643", "title": "Serfaus", "text": "Serfaus\n\nSerfaus je obec v Rakousku ve spolkové zemi Tyrolsko v okrese Landeck. V obci se nachází systém Dorfbahn Serfaus, metro o jediné lince se čtyřmi stanicemi. Toto metro je dlouhé 1280 metrů, což z něj činí nejkratší metro vůbec.\n\nŽije zde 1 077 obyvatel (1. 1. 2011).\n\nOficiální stránka\n"}
{"id": "775644", "url": "https://cs.wikipedia.org/wiki?curid=775644", "title": "Silnice I/46", "text": "Silnice I/46\n\nSilnice I/46 je významná česká silnice I. třídy propojující Jihomoravský, Olomoucký a Moravskoslezský kraj a pokračující do Polska. Je dlouhá 136,651 km, z toho 38,272 km v kategorii dálnice (D46).\n\n\n \n"}
{"id": "775646", "url": "https://cs.wikipedia.org/wiki?curid=775646", "title": "Mistrovství světa v ledním hokeji do 18 let 2012", "text": "Mistrovství světa v ledním hokeji do 18 let 2012\n\nMistrovství světa v ledním hokeji do 18 let 2012 se konalo od 12. do 22. dubna v moravských městech Brno a Znojmo. Byla to však změna proti původnímu rozhodnutí, kdy juniorský šampionát mělo pořádat Švýcarsko. To se kandidatury později vzdalo z důvodu nedokončené haly a při novém hlasování vyhrála Česká republika.\n\nVzhledem k postupu klubu Kometa Brno do finále hokejové extraligy převzala od Brna část pořadatelských povinností Břeclav.\n\nHrací formát byl stejný jako v minulých letech. Ve dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nVítězové základních skupin postoupili přímo do semifinále, druhý a třetí tým ze skupiny hrál čtvrtfinálový zápas. Čtvrté a páté týmy z obou skupin se utkaly ve skupině o udržení, do které se započítávaly vzájemné zápasy ze základních skupin a nejhorší tým sestoupil. V zápase o páté a třetí místo se střetli poražení z play-off.\n\nV play-off se v případě nerozhodného výsledku prodlužoval zápas o deset minut a v případě nerozhodného výsledku následovala trestná střílení.\n\nV nižších divizích I. a II. byly týmy rozděleny nově podle výkonnosti do skupin A a B. Vítěz A skupiny I. divize postoupil mezi elitu, poslední šel do B skupiny, nahradil jej její vítěz. Nejhorší tým B skupiny I. divize sestoupil do A skupiny II. divize, jejíž vítěz šel do B skupiny I. divize, poslední sestoupil do B skupiny. V B skupině II. divize šel vítěz do A skupiny a poslední sestupil do III. divize, jejíž vítěz jej nahradil.\n\nPoznámka: Zápasy 8 – 4 a 2 – 4 se započítávaly ze základní skupiny.\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty\"\nZdroj: IIHF.com\n\n\"OM = Odehrané minuty (minuty:sekundy); S = Střely; OG = Obdržené góly; GnZ = Gólů na zápas; Ús% = Úspěšnost zákroků; ČK = Čistá konta\"\nZdroj: IIHF.com\n\n\"Tým sestoupil do skupiny A 1. divize na Mistrovství světa v ledním hokeji do 18 let 2013. V příštím ročníku je nahradil tým .\"\n\n\n\n\n\n\n"}
{"id": "775647", "url": "https://cs.wikipedia.org/wiki?curid=775647", "title": "Spiss (Tyrolsko)", "text": "Spiss (Tyrolsko)\n\nSpiss je obec v Rakousku ve spolkové zemi Tyrolsko v okrese Landeck. Žije zde obyvatel.\n\nSpiss se nachází v nadmořské výšce 1628 m n. m. a je nejvýše položenou a nejmenší obcí v Rakousku. Nachází se v údolí Samnaun na hranici se Švýcarskem s kantonem Graubünden. Obec tvoří rozptýlené osady a vesničky na exponovaných svazích podél silnice Spisser Straße vedoucí z Pfunds do Samnaun. Tato silnice byla úzká a byla rozšířená v roce 1980 za finanční pomoci švýcarské obce Samnaun.\n\nV době římské oblast náležela do provincie Rhaetia. První písemná zmínka o obci pochází z roku 1302, kdy byla součástí obce Nauders. Od roku 1547 se stala samostatnou obcí. Po třicetileté válce v roce 1621 rakouské jednotky vpadly do Engadin. V důsledku odvety byla Spiss vypálená a vypleněna a musela část území přenechat švýcarské obci Tschlin.\n\nDo roku 1920 obec náležela do soudního okresu Nauders, který byl období v první světové války rozpuštěn a obec přiřazena do soudního okresu Ried. Od roku 1978 je součástí okresu Landeck.\n\n"}
{"id": "775652", "url": "https://cs.wikipedia.org/wiki?curid=775652", "title": "Stanz bei Landeck", "text": "Stanz bei Landeck\n\nStanz bei Landeck je obec v Rakousku ve spolkové zemi Tyrolsko v okrese Landeck.\n\nŽije zde 603 obyvatel (1. 1. 2011).\n\n"}
{"id": "775653", "url": "https://cs.wikipedia.org/wiki?curid=775653", "title": "Afghánistán na letních olympijských hrách", "text": "Afghánistán na letních olympijských hrách\n\nAfghánistán na letních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "775656", "url": "https://cs.wikipedia.org/wiki?curid=775656", "title": "Livonská křížová výprava", "text": "Livonská křížová výprava\n\nLivonská křížová výprava byla série vojenských operací, jejichž cílem bylo dobytí Livonska, christianizace tamního obyvatelstva a kolonizace území Němci a Dány během severních křížových výprav, neboť země na východním pobřeží Baltského moře byly posledními částmi Evropy, jež bylo z pohledu církve ještě nutno christianizovat.\n\nTato kruciáta skončila úspěchem, když byl dne 2. února 1207 vytvořen na dobytém území církevní stát, který byl postaven pod patronát Panny Marie a nazván Terra Mariana a uznán jako knížectví Svaté říše římské, v té době již Řád mečových bratří dobyl většinu území dnešního Lotyšska. Roku 1215 byl pak stát prohlášen papežem Innocencem III. protektorátem Svaté stolice.\n\nPo úspěchu křížové výpravy bylo německé i dánské okupované území rozděleno do šesti feudálních knížectví pod správou Guglielma di Modena.\n\nKřesťanství přišlo do Lotyšska se Švédy již v 9. století a s Dány v 11. století. Když v 2. polovině 12. století začali němečtí obchodníci cestovat po starověké cestě podél Daugavy a Dněpru do Byzance, mnoho Lotyšů již bylo pokřtěno. Roku 1184 přijel do Livonska Meinhard von Segeberg s posláním christianizace livonských pohanů a roku 1186 byl vysvěcen na biskupa.\n\nPůvodně Livonci vzdávali hold východnímu slovanskému knížectví Polock a byli pod častými útoky svých jižních sousedů Zemgalců. Kolem roku 1189 byl pokřtěn první významný Livonec – livonský vládce Kaupo z Turaida.\n\nRoku 1193 volal papež Celestýn III. po křížové výpravě proti pohanům v Severní Evropě. Když konverze vedená mírovými prostředky nepřinesla výsledky, rozhodl se netrpělivý Meinhard, aby přechod livonských pohanů na křesťanství byl veden násilným způsobem, ale svůj plán nestihl realizovat. Zemřel roku 1196, aniž splnil své poslání. Na jeho místo byl jmenován biskup Berthold von Hannover, který dorazil s velkým kontingentem křižáků roku 1198. Krátce po svém příchodu jel Berthold v čele svého vojska do bitvy. Byl obklíčen, zabit a jeho vojska poražena.\n\nPapež Innocenc III. vydal bulu, ve které vyhlásil křížovou výpravu proti Livoncům, aby byla pomstěna Bertholdova porážka. Albert von Buxthoeven byl vysvěcen na biskupa roku 1199, roku 1200 dorazil s velkou armádou a následujícího roku se sídlem biskupství stala Riga. Biskup Albert založil roku 1202 Řád mečových bratří, kteří měli pomáhat během obrácení pohanů na křesťanství, a co je důležitější, chránit německé obchodníky a zajistit německou kontrolu nad obchodem.\n\nKdyž se Němci chopili moci, Livonci a jejich pokřtění vůdci povstali proti křižákům. Kaupovo vojsko bylo poraženo v bitvě u Turaidy roku 1206 a Livonci vyhlásili svoji konverzi. Kaupo se následně stal spojencem křižáků až do své smrti v bitvě na Den sv. Matyáše 21. září 1217 u Viljandi.\n\nDo roku 1208 byla důležitá obchodní centra Holme (nyní Salaspils), Kokenhusen (nyní Koknese) a Sēlpils (Selburg) dobyta jako výsledek kampaně, kterou vedl Albert. V témže roce vytvořili latgalští vládci území Tālava, Satekle a Autine vojenskou alianci s řádem. Řád začal stavět hrad Wenden (nyní Cēsis). Albert nařídil postavit kamenný hrad v Koknese, kde se řeka Pērse vlévá do Daugavy, aby nahradil dřevěný hrad Latgalců. Roku 1209 Albert, velitel řádového vojska, dobyl hlavní město Latgalského knížectví Jersika a manželku vládce Visvaldise vzal do zajetí. Visvaldis byl nucen odevzdat své království Albertu jako součást arcibiskupství v Rize a zpět dostal jen část tohoto území jako léno. Tālava byla oslabena ve válkách s Estonci a Rusy. Roku 1214 se stala vazalem arcibiskupství v Rize a roku 1224 byla nakonec rozdělena mezi arcibiskupství a řád.\n"}
{"id": "775657", "url": "https://cs.wikipedia.org/wiki?curid=775657", "title": "Mistrovství světa v rychlobruslení na jednotlivých tratích 2001", "text": "Mistrovství světa v rychlobruslení na jednotlivých tratích 2001\n\nMistrovství světa v rychlobruslení na jednotlivých tratích 2001 se konalo od 9. do 11. března 2001 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 6. mistrovství světa v rychlobruslení na jednotlivých tratích.\n\nČeští rychlobruslaři se šampionátu nezúčastnili.\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 21 závodnic.\nZávodu se zúčastnilo 22 závodnic.\nZávodu se zúčastnilo 16 závodnic.\n"}
{"id": "775658", "url": "https://cs.wikipedia.org/wiki?curid=775658", "title": "Strengen", "text": "Strengen\n\nStrengen je obec v Rakousku ve spolkové zemi Tyrolsko v okrese Landeck. Žije zde obyvatel.\n\nObec leží na jih od Lechtaských Alp, v údolí Stanz, kterým protéká řeka Rosanna, mezi Landeckem a Arlbergem na staré římské silnici. Hlavní část obce leží na levém břehu řeky. Ostatní části obce (osady, samoty) jsou položeny na úbočích hory Eisenspitze (2859 m n. m.). Sousedními obcemi jsou Flirsch, Grins, Kappl, Tobadill, Zams.\n\nTunelem jižně od hlavní části obce Strengen vede rychlostní silnice Arlberg Schnellstraße (S 16). Obcí vede silnice B171 (Tiroler Straße) a podél řeky vede železnice Arlbergbahn s vjezdem do Arlberského železničního tunelu pod svahem hory Kleingfallkopf (2440 m n. m.) na východ od obce.\n\nHlavní úlohu přepravy zabezpečuje veřejná autobusová doprava.\n\n\n"}
{"id": "775660", "url": "https://cs.wikipedia.org/wiki?curid=775660", "title": "Rinn", "text": "Rinn\n\nRinn je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1655 obyvatel.\n\n"}
{"id": "775661", "url": "https://cs.wikipedia.org/wiki?curid=775661", "title": "Merlot", "text": "Merlot\n\nMerlot (zkratka Me, název dle katalogu VIVC \"Merlot Noir\", výslovnost [mer´lo]) je tradiční, velmi oblíbená, středně pozdní až pozdní moštová odrůda révy vinné (\"Vitis vinifera\"), určená k výrobě červených vín. Pochází patrně z francouzského regionu Bordeaux, kde vznikla spontánním křížením odrůd \"Magdeleine Noire des Charentes\" a \"Cabernet Franc\".\n\n\"Magdeleine Noire des Charentes\" je starobylá odrůda, poprvé popsaná roku 1847 P. Raguenaudem, o které se až do roku 1996 soudilo, že z vinic dávno vymizela. Při zakládání nové vinice v Bretani, v blízkosti kláštera Saint-Suliac, na pahorku Mont Garrot, upřeli ampelografové pozornost na keř, rostoucí na planině, kde se před více než 200 lety nacházela vinice. Keř byl považován za divoce rostoucí révu \"Vitis vinifera ssp. sylvestris\". Analýza DNA však prokázala, že se jedná o doposud neznámou odrůdu původu \"Vitis vinifera\". V letech 2004-2008 byly v regionu Charentés objeveny další 4 keře révy stejné odrůdy, která zde byla nazývána Madeleine (název je odvozen od svátku svaté Magdalény, 22. července, kdy se bobule v hroznech začínají barvit) a pro zamezení možné záměny s odrůdami stejného jména byla nazvána Magdeleine Noire des Charentes (tento název je používán od 6. června 2008). Je mimo jiné i rodičovskou odrůdou odr. \"Malbec\" a \"Abouriou\".\n\n\"Cabernet Franc\" je středně pozdní moštová odrůda, původní „kabernetová“ odrůda z regionu Bordeaux, která je úzce příbuzná s volně rostoucí révou lesní \"Vitis vinifera ssp. sylvestris\" a vznikla patrně její selekcí. Podílela se na vzniku takových odrůd, jako například \"Cabernet Sauvignon\", \"Merlot\" či \"Carménère\", ale i v současné době je pro svou kvalitu používána při šlechtění nových odrůd, u nás například ještě odrůd \"Cabernet Moravia\" a \"Erilon\". Kvalitní víno \"Cabernet Franc\" vyniká v mládí granátovou barvou, která při zrání tmavne. Je typické výraznou plností, vůní malin, někdy i fialek, a jasným zábleskem černého rybízu a ovocnosti. Vína z teplých zámořských regionů spojují malinový nádech s marmeládově širokou chutí.\n\nRéva vinná (\"Vitis vinifera\") odrůda \"Merlot\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé až dlouhé, umožňují této rostlině pnout se po pevných předmětech. Růst je středně bujný až bujný s vodorovnými letorosty. Včelka je ochlupená, načervenalá. Vrcholky letorostů jsou otevřené, šedavě zelené, slabě pigmentované antokyaniny, červenavě lemované, středně silně bíle vlnatě ochmýřené. Internodia a nodia jsou zelená, někdy na osluněné straně slabě červenavě pruhovaná, pupeny jsou velmi slabě pigmentované antokyaniny. Mladé lístky jsou zelené s jemným bronzovým nádechem, takřka bez pigmentace antokyaniny, silně bíle vlnatě plstnaté, výrazně pětilaločnaté. Jednoleté réví je žlutohnědé až červenohnědé s tmavšími uzly, rýhované, eliptického průřezu, s velkými pupeny, poměrně tenké.\n\nList je středně velký, tmavozelený, čepel je trychtýřovitě prohnutá, pětiúhelníková, pětilaločnatá se středně hlubokými horními bočními výkroji, které mají oblé dno, okraj listu je nepravidelně zoubkovaný. Vrchní strana čepele je silně puchýřnatá, zvlněná a svraskalá, spodní jemně chloupkatá až plstnatá, řapíkový výkroj je lyrovitý či ve tvaru lancety, většinou s ostrým dnem, otevřený, vzácněji uzavřený, řapík je středně dlouhý, stejně dlouhý, jako medián listu, zelený, žilnatina listu je bez pigmentace. Podzimní barva listů je žlutá s červenými skvrnami až tmavě červená.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (13-14 x 12-13 mm, 1-1,4 g), kulatá bobule nestejné velikosti, tmavomodré až modročerné barvy, silně, celoplošně voskově ojíněná, s průměrně silnou, pevnou slupkou, dužnina je bez zbarvení, řídká, odrůdové chuti, má jemnou příchuť lilku, v dužině jsou 1-3, průměrně velká semena. Stopečky bobulí jsou krátké, obtížně oddělitelné. Hrozen je středně velký (12-17 x 7-12 cm, 110-150 g), rozvětvený, krátce válcovitě-kuželovitý, středně hustý až řídký, s křidélky a s krátkou až středně dlouhou, průměrně lignifikovanou stopkou.\n\n\"Merlot\" je moštová odrůda révy vinné (\"Vitis vinifera\"), poprvé písemně zmíněná již ve 14. století z oblasti Bordeaux. V té době byla nazývána \"Crabatut noir\" a platila spíše za doplňkovou odrůdu. Kompletní popis odrůdy pochází až z roku 1857, publikoval jej Victor Rendu v jeho díle „Ampélographie française“, nicméně již v roce 1784 měla svůj dnešní název a patřila k nejpěstovanějším odrůdám regionu. Z italského regionu Veneto je odrůda poprvé zmíněna roku 1855 pod názvem \"Bordò\", ze švýcarského kantonu Tessin po roce 1905.\n\nPřesný původ odrůdy nebyl dlouho znám, soudilo se, že je geneticky blízká odrůdě \"Cabernet Franc\". Až analýza DNA roku 2009 prokázala, že se jedná o křížence odrůd \"Magdeleine Noire des Charentes\" a \"Cabernet Franc\".\n\nTradiční oblastí pěstování odrůdy \"Merlot\" je samozřejmě Francie, kde byla roku 2008 vysazena ve 13 klonech na 117.354 hektarech vinic. Tvoří páteř vín regionu Bordeaux, hlavně oblasti St. Émilion a Pomerol, kde leží světoznámý zámek Château Petrus, jehož vinice na těžké jílovité půdě, s vrstvami podloží prosycenými železem, jsou osázeny téměř výhradně \"Merlotem\". Tvoří součást červených cuvée vín AOC Vins de Bordeaux, Bergerac, Pécharmant, Côtes de Duras, Buzet, Côtes du Marmandais, Côtes du Brulhois, Malepère, Cahors, Pineau des Charentes a mnoha Vin de Pays jižní Francie. Odrůda se v posledních desetiletích rozšířila rychle nejen v jihofrancouzském regionu Languedoc, ale po celém světě a vína si získala značnou oblibu.\n\nVína Merlotu jsou výborným doplňkem do směsí s odrůdou \"Cabernet Sauvignon\", protože jsou plná a svou měkkostí mírní agresivní třísloviny CS a urychlují jeho zrání. Dříve se na odrůdu pohlíželo jako na druhořadou, ale postupně vzrostl respekt k jejím vínům, když se rozšířila na velké plochy mimo Francii. Roku 2007 byla pěstována v Itálii na 32.000 hektarech, v Kalifornii na 19.600 ha, v Chile na 13.367 ha, v Bulharsku na 15.000 ha, v Austrálii na 10.791 ha, v Argentině na 7.310 ha, v Jihoafrické republice na 6.719 ha atd. Všude si získal oblibu tisíců milovníků svých hebkých a velmi dobře pitelných červených vín. Celkově byla odrůda roku 2010 pěstována na ploše cca 250.000 hektarů, roku 2005 byla šestou nejpěstovanější moštovou odrůdou na světě.\nDo Státní odrůdové knihy České republiky byla odrůda zapsána roku 2001. Udržovateli odrůdy v ČR jsou Ampelos-Šlechtitelská stanice vinařská Znojmo, Mikros-vín Mikulov a Ing.Miloš Michlovský, CSc. V ČR byla pěstována roku 2001 na ploše 71,6 ha, nejvíce na Mikulovsku, Velkopavlovicku a Slovácku, roku 2010 tvořila 0,6 % plochy vinic, průměrné stáří vinic bylo v té době 7 let. Je zajímavé, že i když na Slovensku byl Merlot vysazen již na počátku 20. století (Beladice, okres Zlaté Moravce), dodnes není tato odrůda zapsána v Listině registrovaných odrůd SR.\n\nNázev odrůdy je odvozen od francouzského pojmenování ptáka kosa (merle), který s oblibou ozobává malé bobule z velkých hroznů odrůdy \"Merlot\", neboť se zabarvují do modra dříve, než u ostatních, v regionu Bordeaux pěstovaných odrůd. Název může být odvozen též od černomodrého lesku plně vyzrálých hroznů.\n\nDalší, lokálně používaná synonyma odrůdy \"Merlot\" jsou : \"Мерло, Оджалеши лечхумский, Оджалеши, Бини, Бини руж, Пикард, Планет медок, Витраль, Видаль\" (vše Rusko), \"Alicante Noir, Bégney, Bidailhe, Bigney, B. Rouge, Bioney, Black Alicante, Bordeleza Belcha\" (Pays basque), \"Crabutet, C. Noir, C. Noir Merlau, Crebutet, Higney, H. Rouge, Kékmedoc\" (Maďarsko), \"Langon, Lecchumskij, Médoc Noir\" (Maďarsko), \"Medok Noar\" (Bulharsko), \"Merlau, Merlaut, M. Noir, Merle Petite, Merlo\" (Bulharsko), \"Merlô, Merlot Noir, M. Black, M. Blauer, M. Nero, Merlou, Odzalesi, Petit Merle, Picard, Plan Medre, Plant du Médoc, P. Médoc, Saint-Macaire, Sème de la Canau, S. Dou Flube, Semilhoun Rouge, Sémillon Rouge, Sud des Graves, Vini Ticinesi, Vitraille\".\n\nAmpelografickou charakteristikou se odrůda \"Merlot\" značně podobá odrůdě \"Carménère\". V Chile byly zpočátku tyto dvě odrůdy často pěstovány ve společných výsadbách. Protože odrůda \"Carménère\" v době révokazové katastrofy koncem 19. století z francouzských vinic takřka vymizela, upadlo zde její jméno počátkem 20. století v zapomnění. V Chile začala být tato odrůda považována pouze za varietu odrůdy \"Merlot\". Na zaměňování obou odrůd se přišlo až poté, co odborníci začali poukazovat na značný rozdíl mezi víny odrůdy \"Merlot\", dováženými z Chile a těmi z ostatních vinařských zemí. Omyl byl napraven až výsledky genové analýzy, provedené ve Francii ampelografem Jean-Michel Boursiquotem roku 1994.\n\nVe Francii se na menších plochách pěstuje odrůda \"Merlot Blanc\", o které se dlouho soudilo, že není s odrůdou \"Merlot\" příbuzná. Analýza DNA, provedená roku 2009 však prokázala, že jde o křížence odrůd \"Folle Blanche\" x \"Merlot Noir\". Vzácněji se lze na vinicích setkat s odrůdami \"Merlot Gris\" a \"Merlot Rosa\" (též \"Merlot Rose\", ta byla objevena kolem roku 1980 v Brazílii). Obě odrůdy jsou velmi pravděpodobně mutacemi odrůdy \"Merlot\".\nRéví vyzrává z 90-95 %, plodnost dřeva je 53 %, průměrný počet hroznů na výhon je 0,6 a na plodonosný 1,2. Odrůda je průměrně odolná proti poškození mrazy (odolává do -19 až -22 °C). Podnože se používají podle půdního typu, upřednostňovány jsou podnože, omezující bujný růst, vyhovují T 5C, SO-4, Cr 2 a 125 AA. Odrůda nevyžaduje zvláštní způsob vedení, doporučuje se řez na jeden tažeň a redukce sklizně hroznů. Výnos hroznů je střední (cca 3,77 kg/keř, 8-12 t/ha při cukernatosti moštu 18-23 °NM a obsahu kyselin 7-10,5 g/l), v tříletém průměru ve zkouškách pro registraci odrůdy do Státní odrůdové knihy bylo dosaženo v tříletém průměru výnosu 10 t/ha o průměrné cukernatosti 22° NM (!). Odrůda se nesmí přetěžovat úrodou, aby se zajistila vysoká jakost vína. Ke konci zrání přibývá rychle obsah cukru a ubývají kyseliny. Pro svoje pozdní dozrávání vyžaduje u nás k dosažení vysoké cukernatosti pěstování na nejteplejších stanovištích, v nejlepších vinařských tratích.\n\nVegetační cyklus odrůdy trvá 152-164 dní při sumě aktivních teplot (SAT) 3000-3300 °C. Doba rašení oček i květu je poměrně raná, odrůda raší dva dny po Chasselas. Zrání je středně pozdní až pozdní, asi 17 dní po Chasselas. Období sklizně začíná ve druhé poloviny října (ale například v Oděse již na přelomu září a října).\n\nOdrůda je středně odolná proti napadení plísní révovou (\"Plasmopara viticola\"), je napadána padlím révovým (\"Uncinula necator\"), plísní šedou (\"Botrytis cinerea\") však netrpí.\n\nOdrůda vyžaduje ty nejlepší a nejteplejší polohy, vyhovují jí výhradně svahovité pozemky s maximálním využitím oslunění a tepla. Vhodné jsou záhřevné půdy s dobrým vodním hospodářstvím, snese však i sušší stanoviště.\n\nVíno se lehko a příjemně pije, pro svou hebkost a vláčnost je oblíbeno u konzumentů, kteří by se tříslovitých červených vín nenapili pro složitost chuťových vjemů. Vína regionu Bordeaux mají poměr odrůdového složení rozdílný podle jednotlivých oblastí. Standardní cuvée se skládá z Merlotu, CS, CF, s možností přídavku odrůd \"Malbec\" a \"Petit Verdot\". Merlot přináší do cuvée měkkost a výplň vína, CF vůni a CS dává vínu potřebnou strukturu. Samotný Merlot by nebyl tak dlouhověký. Ve vínech oblastí Médoc a Graves je v průměru 25 % Merlotu, v oblasti St. Émilion 60 % Merlotu a hlavně CF. V oblasti Pomerol bývá 80 % nebo i 95 % Merlotu. Půdy obou posledně uvedených oblastí jsou většinou těžké a chladné, což zpožďuje zrání CS, kterému se lépe daří na štěrkovitých půdách.\n\nTypický Merlot je rubínové až tmavě granátové barvy, odstín záleží na velikosti sklizně, a protože to je odrůda plodná, objevují se na trhu i vína světle rubínová s travnatou vůní a nahořklou dochutí. Vůně je jemná, s tóny přezrálého černého rybízu. V chuti je patrný nízký obsah kyselin, plnost, hebkost, vláčnost, dlouhé doznívání. Obsah alkoholu u vín z vyzrálých hroznů se pohybuje okolo 13 %. Ve vůni a chuti můžeme hledat černé třešně, švestky, ostružiny, kompot, fíky, růže; po delším ležení na lahvi se objevují tóny tabáku, lanýžů, kávy, čokolády nebo i hutného ovocného koláče. V Bordeaux mívají vína často hlinitý charakter. Zráním získává Merlot smetanovo-vanilkový nádech. Odrůda je vhodná k výrobě barrique vín i k dlouhodobému zrání v láhvi.\n\nV nevhodných lokalitách, u hroznů v nepřívlaskových kategoriích, nedosáhnou tyto hrozny dostatečné fenolové zralosti. Potom je třeba volit kratší dobu macerace (5-7 dní) ve vinifikátorech při vyšších teplotách (25-28 °C). Vína si potom zachovávají svěží ovocný charakter a jsou vhodná k okamžité konzumaci.\n\nVína Merlotu se dají pít samotná, bez doprovodu jídel. Podávají se k různým jemným paštikám, k srnčímu nebo jelenímu ragú, k telecím ledvinkám, k hříběcímu masu, k pokrmům s výraznou chutí rajčat, k pokrmům z pernaté zvěře nebo k ementálu. Mladá vína z odrůdy Merlot (především z tzv. Nového světa - Chile, Argentina atd.) podávejte k lehkým pokrmům, např. italská jídla. Těžší Merlot (z Francie) pak ke zvěřině.\n\n\n"}
{"id": "775662", "url": "https://cs.wikipedia.org/wiki?curid=775662", "title": "Tobadill", "text": "Tobadill\n\nTobadill je obec v Rakousku. Leží ve spolkové zemi Tyrolsko v okrese Landeck, asi 4 km západně od Landecku. Nedaleko Tobadillu se stéká Rosanna s Trisannou a dále tečou do Innu jako Sanna. K 1. 1. 2011 zde žilo 508 obyvatel, při sčítání o šest let později se jejich počet zvýšil na 520.\n\nPrvní písemná zmínka pochází z roku 1275; obec je zde označována jako „tabulat ill“. Dříve byla součástí Pians, která leží asi půl kilometru na sever, od roku 1949 je Tobadill samostatnou obcí. Hlavním zdrojem obživy místních obyvatel je turismus.\n\n"}
{"id": "775664", "url": "https://cs.wikipedia.org/wiki?curid=775664", "title": "Hana Ševčíková", "text": "Hana Ševčíková\n\nHana Igonda Ševčíková (* 20. únor 1970 Praha) je česká filmová a divadelní herečka a dabérka.\n\nNarodila se v Praze a k filmu a divadlu se dostala již v útlém mládí.\n\nPoprvé se objevila před kamerou v roce 1988 ve filmu \"Uf – oni jsou tady\". Následně byla obsazována především do televizních filmů a seriálů. K těm nejznámějším patří \"Arabela se vrací aneb Rumburak králem Říše pohádek\", \"Konec básníků v Čechách\" nebo \"Kriminálka Anděl\".\n\nVěnuje se také dabingu a českému divákovi může být její hlas znám ze seriálů jako \"Jmenuju se Earl\".\n\nV letech 1992–2016 byla členkou Činohry Národního divadla. Vidět jsme jí mohli např. ve hrách \"Naši furianti\", \"Sluha dvou pánů\" nebo \"Komedie omylů\".\n\n\n\n\n"}
{"id": "775666", "url": "https://cs.wikipedia.org/wiki?curid=775666", "title": "Tösens", "text": "Tösens\n\nTösens je obec v Rakousku ve spolkové zemi Tyrolsko v okrese Landeck. K prvnímu lednu 2019 zde žilo 754 obyvatel.\n\nObec leží na pravém břehu řeky Inn na úzkém pásmu Oberen Gericht, v údolí vodního toku Tösner. Mimo podlouhlé vesnice Tösens zahrnuje několik osad v údolí a na svazích.\n\nSousedními obcemi jsou Kaunertal, Pfunds, Ried im Oberinntal, Serfaus.\n\nPrvní písemná zmínka o obci pochází z urbáře kláštera Stams z roku 1336. Pod názvem Tösens je obec uváděna ve spise z roku 1427, kdy v obci bylo 15 domácností.\n\nOd 15. století na území obce probíhala těžba stříbra, galenitu a barytu. Doly v údolí Platzeral patřila k nejvýše položeným v Alpách. Nejvýše ražená štola v nadmořské výšce 2815 m n. m., ale těžba probíhala i výše v povrchových jámách (pinkách). Nejvýznamnějším ložiskem rudy je tzv. Oberberglerův koridor, zatímco Unterberglerův koridor mezi méně výnosné patřily Schönjöchl a Glockhaus. Ve výšce 2720 m n. m. je štola dlouhá 380 m v současné době pod ledem. Zásoby rud olova, zinku a mědi s poměrně vysokým podílem stříbra se odhadovaly na 1,5 miliónů tun. Od roku 1610 zvětšováním ledovce byla těžební činnost zastavena. Obnovena byla až v roce 1884 a 1888. Těžba s přestávkami pokračovala až do roku 1924. V roce 1950 byly provedeny přípravy pro těžbu, ale pokles cen olova na světovém trhu zabránil obnově těžby.\n\nTösens byl součástí soudního okresu Ried do roku 1978.\n\n\nOficiální stránka\n"}
{"id": "775667", "url": "https://cs.wikipedia.org/wiki?curid=775667", "title": "Bahrajn na letních olympijských hrách", "text": "Bahrajn na letních olympijských hrách\n\nBahrajn na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "775671", "url": "https://cs.wikipedia.org/wiki?curid=775671", "title": "Bangladéš na letních olympijských hrách", "text": "Bangladéš na letních olympijských hrách\n\nBangladéš na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "775672", "url": "https://cs.wikipedia.org/wiki?curid=775672", "title": "Rum (Tyrolsko)", "text": "Rum (Tyrolsko)\n\nRum je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 8850 obyvatel.\n\n"}
{"id": "775673", "url": "https://cs.wikipedia.org/wiki?curid=775673", "title": "Uuno Klami", "text": "Uuno Klami\n\nUuno Klami (20. září 1900 Virolahti – 29. května 1961 tamtéž) byl finský hudební skladatel ovlivněný francouzskou hudbou, částečně Mauricem Ravelem a skupinou \"Pařížská šestka\", stejně tak ruskými autory Stravinskim a Šostakovičem.\n\nÚčastnil se pěti ozbrojených konfliktů – dvou válek v Karélii, Finské občanské války, v letech 1939–40 Zimní války a následné Pokračovací války probíhající v období 1941–1944.\n\nHudbu studoval v Helsinkách společně s Melartinem. Později strávil studijní pobyty v Paříži a ve Vídni. Mezi jeho hlavní práce se řadí \"Suita Kalevala\" a nedokončený balet \"Pyörteitä\". Do finské sakrální hudby se řadí jeho oratorium \"Psalmus\" (1936). Ve dvou symfonických dílech \"Symfonie\" z let 1938 a 1945 a \"Symphonie enfantine\" (1927) experimentoval s formou. Je také autorem klavírních koncertů č. 1 \"Une nuit à Montmartre\" a č. 2 pro klavír a smyčce, či orchestrálních miniatur, například suity \"Mořské obrázky\". Energická \"Karelská rapsodie\" představuje první finské orchestrální dílo vydané ve Finsku.\n\nNa Sibeliovo doporučení jej krátkou část života dotovala vláda. V roce 1959 se stal členem Finské Akademie. Zemřel v šedesáti letech na infarkt myokardu ve Virolahti, když plachtil na oblíbené jachtě „Miina“.\n\n"}
{"id": "775674", "url": "https://cs.wikipedia.org/wiki?curid=775674", "title": "Bolehošťská Lhota (zámek)", "text": "Bolehošťská Lhota (zámek)\n\nLovecký zámek Bolehošťská Lhota se nachází na návrší nad osadou Bolehošťská Lhota, části obce Bolehošť, asi 8 km na jih od Opočna a 6 km na sever od Týniště nad Orlicí.\n\nLovecký zámeček nechal na přelomu 17. a 18. století v barokním stylu postavit hrabě Jeroným Colloredo, majitel panství Opočno. Roku 1840 došlo k přestavbě na lesovnu a tuto funkci plnil až do 80. let 20. století. Původně byla zámecká budova zdobena sgrafity, které ovšem zmizely při opravě před druhou světovou válkou. V současné době je nevyužíván a chátrá.\n\nPřímo okolo zámku prochází modrá turistická značka od Nové Vsi na Třebechovice pod Orebem. Z centra osady sem také vede místní komunikace, nedaleko zámku se napojující na silnici II/304.\n\n"}
{"id": "775677", "url": "https://cs.wikipedia.org/wiki?curid=775677", "title": "Bhútán na letních olympijských hrách", "text": "Bhútán na letních olympijských hrách\n\nBhútán na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "775680", "url": "https://cs.wikipedia.org/wiki?curid=775680", "title": "Sankt Sigmund im Sellrain", "text": "Sankt Sigmund im Sellrain\n\nSt. Sigmund im Sellrain je obec v Rakousku ve spolkové zemi Tyrolsko v okrese Innsbruck-venkov. Skládá se z šesti částí: Kreuzlehn, Alt-Peida, Neu-Peida, Haggen, Lüsens a Praxmar. Nejstarší z nich, Haggen, jsou poprvé zmíněny v zápisech Kláštera Ottobeuren v záznamu z let 1152–1167 jako „Gihage“. St. Sigmund sloužil jako zastávka na trase z Inntalu do středního Ötztalu.\n\nK 1. lednu 2011 zde žilo 173 obyvatel. Hlavním zdrojem příjmu obyvatel je zimní turistika.\n\n"}
{"id": "775681", "url": "https://cs.wikipedia.org/wiki?curid=775681", "title": "Silnice I/48", "text": "Silnice I/48\n\nSilnice I/48 je česká silnice I. třídy, část někdejší císařské silnice z Olomouce do Lvova a jedna z páteřních silnic Moravskoslezského kraje. Je dlouhá 70,983 km a její zvláštností je trasování nezávisle na Ostravě (z historických důvodů). V celé délce je po ní vedena evropská silnice E462 (dříve E7). \n\nByť je silnice I/48 z velké většiny čtyřproudová, jen krátký úsek kolem Bělotína a úsek od Frýdku-Místku k Českému Těšínu má parametry dálnice (D48). V květnu 2017 začaly přípravné práce na stavbě v úseku Rybí – MÚK Rychaltice. Dálnice bude mít parametry R 25,5/120. Rekonstrukce skončí asi v roce 2020. \n\n\n"}
{"id": "775683", "url": "https://cs.wikipedia.org/wiki?curid=775683", "title": "Scharnitz", "text": "Scharnitz\n\nScharnitz je obec v Rakousku ve spolkové zemi Tyrolsko v okrese Innsbruck-venkov. Leží na řece Isar v západním ústí údolí Hinterau, v němž Isar pramení. Nachází se asi 16 kilometrů severně od Innsbrucku a 9 kilometrů od Seefeld in Tirol na hranicích Tyrolska s Německem. Skládá z 10 částí: Au, Eisack, Gießenbach, Inrain, Jägerviertel, Oberdorf, Schanz, Schießstand, Siedlung a Unterdorf.\n\nVes byla založena v raném středověku a bývala významnou zastávkou na kupecké stezce mezi Německem a Itálií. Hlavním zdrojem příjmu je turismus, a to v létě i v zimě. K 1. lednu 2011 zde žilo 1291 obyvatel.\n\n"}
{"id": "775687", "url": "https://cs.wikipedia.org/wiki?curid=775687", "title": "Hongkong na letních olympijských hrách", "text": "Hongkong na letních olympijských hrách\n\nHongkong na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "775688", "url": "https://cs.wikipedia.org/wiki?curid=775688", "title": "Hongkong na zimních olympijských hrách", "text": "Hongkong na zimních olympijských hrách\n\nHongkong na zimních olympijských hrách startuje od roku 2002. Toto je přehled účastí, medailového zisku a vlajkonošů na dané sportovní události.\n"}
{"id": "775690", "url": "https://cs.wikipedia.org/wiki?curid=775690", "title": "Alena Pokorná", "text": "Alena Pokorná\n\nAlena Pokorná (* 3. dubna 1929) byla česká a československá politička Komunistické strany Československa a poúnorová poslankyně Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1964 byla zvolena za KSČ do Národního shromáždění ČSSR za Severočeský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby vedoucí útvaru racionalizace z obvodu Frýdlant.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Frýdlant), kde setrvala do května 1970, kdy rezignovala na poslanecký post.\n\n"}
{"id": "775692", "url": "https://cs.wikipedia.org/wiki?curid=775692", "title": "Jaroslav Pražák", "text": "Jaroslav Pražák\n\nJaroslav Pražák (4. září 1911 – ???) byl český a československý politik Československé strany socialistické, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1964 byl zvolen za ČSS do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí krajský tajemník ČSS z obvodu Nový Bydžov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Nový Bydžov). Mandát obhájil ve volbách v roce 1971 a v parlamentu setrval do konce volebního období, tedy do voleb v roce 1976.\n\n"}
{"id": "775696", "url": "https://cs.wikipedia.org/wiki?curid=775696", "title": "Oľga Priehodová", "text": "Oľga Priehodová\n\nOľga Priehodová (31. března 1925 – 2005) byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Středoslovenský kraj jako bezpartijní poslankyně. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako zootechnička JZD z obvodu Prievidza.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Prievidza), kde setrvala do dubna 1970, kdy rezignovala na poslanecký post. Žila ve městě Bojnice. Zemřela v období březen – duben 2005.\n\n"}
{"id": "775697", "url": "https://cs.wikipedia.org/wiki?curid=775697", "title": "Joonas Kokkonen", "text": "Joonas Kokkonen\n\nJoonas Kokkonen (13. listopadu 1921 Iisalmi – 2. října 1996 Järvenpää) byl finský hudební skladatel, klavírista a pedagog. Jeho opera \"Poslední pokušení\" zaznamenala více než 500 nastudování po celém světě.\n\nNarodil se v Iisalmi, ale většinu života prožil ve městě Järvenpää, které také získalo označení „Villa Kokkonen“. Během druhé světové války sloužil ve finské armádě.\n\nVystudoval univerzitu v Helsinkách a poté se na Sibeliově akademii učil kompozici. Později se stal hudebním pedagogem. Mezi jeho posluchače patřil také Aulis Sallinen. Vyjma skladatelství se aktivně účastnil finského kulturního života, v němž zastával několik funkcí, mezi jinými byl předsedou Společnosti finských skladatelů a Výboru koncertního centra. Po smrti Uuna Klamiho se stal členem Finské akademie věd.\n\nNěkteré zdroje uvádějí jako den úmrtí 1. října 1996 (\"New Grove Dictionary\", internetové stránky), další pak 2. října 1996 (internetové stránky, včetně Finského hudebního centra) a výjimečně také 20. října 1996 (\"New Grove Dictionary of Opera\").\n\nObdobí tvorby se dělí do tří období. První rané neoklasicistní trvalo mezi lety 1948 až 1958. Střední perioda, v níž uplatňoval dvanáctitónový styl, byla poměrně krátká v letech 1959 až 1966 a pozdní neoromantická éra tvorby s volným tónováním začala roku 1967 a pokračovala po zbytek jeho života.\n\nVe třetím období složil hudbu, která se prosadila v zahraničí. Řadí se k ní poslední dvě symfonie \"„...durch einen Spiegel“\" pro dvanáct smyčců, \"Requiem\" a opera z roku 1975 \"Poslední pokušení\" ( ), která byla inspirovaná životem a smrtí finského buditele a kazatele Paava Ruotsalainena. Do repertoáru ji v roce 1983 zařadila například newyorská Metropolitní opera a v sezóně 2004/2005 také pražské Národní divadlo.\n\n\n\n\n\n\n\n\n"}
{"id": "775698", "url": "https://cs.wikipedia.org/wiki?curid=775698", "title": "Čeněk Procházka", "text": "Čeněk Procházka\n\nČeněk Procházka (16. května 1923 - ???) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nOd roku 1947 zastával řadu politických a odborářských funkcí. Od roku 1965 byl členem Krajského výboru Komunistické strany Československa v Brně. Bylo mu uděleno vyznamenání Za vynikající práci a vyznamenání Nejlepší pracovník ministerstva těžkého průmyslu. K roku 1968 se zmiňuje coby ředitel \"Elektrotechnických závodů Julia Fučíka\" v Brně z obvodu Brno II.\n\nPo volbách roku 1964 byl zvolen za KSČ do Národního shromáždění ČSSR za Jihomoravský kraj. Mandát nabyl až dodatečně v dubnu 1967 po doplňovacích volbách vypsaných poté, co rezignoval poslanec Čestmír Císař. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Brno II), kde setrval do července 1971, kdy rezignoval na svůj post. Ve stejném období zasedal i v České národní radě.\n\n"}
{"id": "775699", "url": "https://cs.wikipedia.org/wiki?curid=775699", "title": "Libuše Procházková", "text": "Libuše Procházková\n\nLibuše Procházková (* 13. května 1928) byla česká a československá politička a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Severomoravský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako vedoucí technická úřednice z obvodu Uničov.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Uničov). V parlamentu setrvala do konce volebního období, tedy do voleb v roce 1971.\n\nVe volebním období 1971-1976 zasedala ve Sněmovně lidu Federálního shromáždění jistá Libuše Procházková (nar. 1934). Byla členkou KSČ a zvolena byla za Západočeský kraj.\n\n"}
{"id": "775701", "url": "https://cs.wikipedia.org/wiki?curid=775701", "title": "Sven Riemann", "text": "Sven Riemann\n\nSven Riemann (* 18. duben 1967 Východní Berlín, NDR) je německý herec, dabér, kabaretní umělec a mluvčí.\n\n18 měsíců byl ve vojenské službě.\n\nVystudoval Státní akademii hudby a divadla v Rostocku (1990-1994). Absolvoval s diplomem.\n\nDostal angažmá Národního divadla v Rostocku. Od roku 1994 je na volné noze a vystupuje ve filmech, seriálech, televizi a divadlech. \n\nJeho nejznámější role je policista \"Manfred Meier-Hofer\" v seriálu Kobra 11 v prvních šesti epizodách druhé série (1996).\n\nV letech 1997-2004 hrál \"Atzeho Schneidera\" v ADR seriálu Dr. Sommerfeld – Neues vom Bülowbogen.\n\nMluví německy, anglicky, rusky, ovládá berlínský (nativní), saský, meklenburský a severoněmecký dialekt.\n\nZpívá (chanson - profesionálně, musical - dobře a schlager - dobře), barytonový hlas, hraje na basovou kytaru (základní znalost), ovládá judo, moderní tanec a Rock 'n Roll. Má licenci na motocykl.\n\nMěří 184 cm, má zrzavo-blond vlasy a zeleno-šedé oči.\n\nJeho otec je herec Werner Riemann a jeho matka je zdravotní sestra Ingeborg Riemann. Jeho bratr je písničkář a hudebník Torsten Riemann a jeho sestra je scenaristka Silke Riemann.\n\nJe ženatý a s manželkou Cathrin mají syna Hannesa Jo a dceru Johannu. Žijí v Berlíně.\n\n\n"}
{"id": "775703", "url": "https://cs.wikipedia.org/wiki?curid=775703", "title": "Svatý Atala", "text": "Svatý Atala\n\nSvatý Attala (6. století, Burgundsko – 627, Bobbio) byl stoupencem sv. Kolumbána a jeho následovníkem jako opat v opatství v Bobbiu.\n\nAttala se nejprve stal mnichem v Lérinském opatství, ale byl nespokojen s nedostatkem disciplíny, který tam panoval, proto přestoupil do Opatství v Luxeuil, které rovněž založil sv. Kolumbán. Poté, co byl Kolumbán vyhnán z Luxeuilu králem Theodorichem II., Attala by jej nahradil jako opat, nicméně dal přednost tomu, že jej následoval do vyhnanství. Usadili se na březích řeky Trebbie, nedaleko na severovýchod od Genoy, kde společně založili slavné opatství v Bobbiu. \n\nPo smrti sv. Kolumbána v roce 615 jej Attala následoval jako opat v Bobbiu. Spolu se svými mnichy vytrpěli mnoho příkoří ze strany ariánského krále Arioalda. Jako opat Attala trval na přísné disciplině a když se velká skupina mnichů vzbouřila, když disciplínu prohlásili za příliš přísnou, dovolil jim opustit klášter. Když pak někteří z těchto mnichů zemřeli, ostatní jejich smrt považovali za boží trest a vrátili se do kláštera. \n\nAttala je pohřben v Opatství v Bobbiu, jeho svátek se slaví 10. března. \n\n\"Tento článek obsahuje text z volně přístupné publikace: Herbermann, Charles, ed. (1913). Catholic Encyclopedia. Robert Appleton Company.\"\n"}
{"id": "775704", "url": "https://cs.wikipedia.org/wiki?curid=775704", "title": "Svatý Bladulf", "text": "Svatý Bladulf\n\nBladulf (zemřel 630) byl mnich v opatství v Bobbiu. Byl zavražděn na příkaz langobarského krále Arioalda, který byl stoupencem ariánství. Podle legendy jej svatý Atala opět oživil, aby dosáhl potrestání Arioalda. \n\nBladulf je pohřben v opatství v Bobbiu.\n\nJe to katolický a ortodoxní svatý, jeho svátek se slaví 2. ledna. \n\n"}
{"id": "775706", "url": "https://cs.wikipedia.org/wiki?curid=775706", "title": "Günter Schubert", "text": "Günter Schubert\n\nGünter Schubert (18. dubna 1938 ve Weißwasseru – 2. ledna 2008 v Berlíně) byl německý herec.\n\nNarodil se 18. dubna 1938 ve Weißwasseru.\n\nV roce 1962 dokončil hereckou školu Ernsta Busche v Berlíně a od té doby hrál ve velkém množství filmů a seriálů.\n\nPropůjčil hlas Kjeld Jensen ve filmu 4 und 5 der Olsenbanden-Reihe.\n\nV roce 1964 odešel do Postupimského divadla.\n\nV roce 1970 se stal členem souboru TV herců NDR, kde hrál komediální role.\n\nOd roku 1990 působil v divadle v Drážďanech.\n\nV roce 1995 hrál v 1. sérii seriálu Kobra 11 policistu Thomase \"Tommyho\" Riedera. Také jsme ho mohli vidět v 7. sérii jako Johannese Weyersbacha, v epizodě Závod s časem.\n\nPoprvé byl ženatý v letech 1964-2003. Se svou první manželkou Juttou (* 1940) mají dceru Babett (* 1967) a syna Alexandera (* 1970), který je herec. Günter Schubert a Jutta Schubert se rozvedli v roce 2003.\n\nV roce 2004 se oženil se svou uměleckou agentkou Petrou Nathan (* 1954).\n\nZemřel 2. ledna 2008 v Berlíně.\n\n\n\n"}
{"id": "775708", "url": "https://cs.wikipedia.org/wiki?curid=775708", "title": "Aripert I.", "text": "Aripert I.\n\nAripert I. (nebo též \"Aribert\") byl langobardský král (653–661) v Itálii. Byl synem Gundoalda, vévodou z Asti, který překročil Alpy z Bavorska, spolu se svou sestrou Theolindou. Jako příbuzný bavorského vévodského dvora se řadí k Bavorské dynastii. \n\nByl prvním římskokatolickým králem Langobardů, byl zvolen po zavraždění ariánského Rodoalda. Spíše než válečník je převážně známý zakládáním kostelů. Rozšířil katolickou víru po celé langobardské říši. Zanechal království v míru a požádal šlechtice, aby společně zvolili za nástupce jeho dva syny: Perctarita a Godeperta, což udělali. \n"}
{"id": "775709", "url": "https://cs.wikipedia.org/wiki?curid=775709", "title": "Neronet", "text": "Neronet\n\nNeronet (zkratka Ne) je středně pozdní až pozdní moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna roku 1965 ještě v bývalém Československu, v Lednici na Moravě, křížením odrůd (\"Svatovavřinecké\" x \"Modrý Portugal\") x \"Alibernet\".\n\nRéva vinná (\"Vitis vinifera\") odrůda \"Neronet\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný se vzpřímenými letorosty.\n\nList je středně velký, tmavozelený, tvar čepele pětiúhelníkový nebo ledvinovitý, výrazně pětilaločnatý, s mělkými až středně hlubokými, lyrovitými výkroji s oblým dnem. Vrchní strana čepele listu je středně až silně puchýřnatá, hladká, spodní jemně plstnatá. Řapíkový výkroj je lyrovitý, lehce překrytý s většinou okrouhlým průsvitem, řapík listu je středně dlouhý až delší, načervenalý. Před koncem vegetace se tmavě zelená barva listu mění na karmínově červenou.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká, kulatá až mírně eliptická, ojíněná, tmavomodrá až modročerná bobule. Dužina je řídká, intenzívně tmavočervená, plné chuti. Hrozen je středně velký až velký (150 g), středně hustý až hustý s dlouhou, rozvětvenou stopkou.\n\n\"Neronet\" je moštová odrůda révy vinné (\"Vitis vinifera\"), vyšlechtěná roku 1965 v bývalém Československu křížením odrůd (\"Svatovavřinecké\" x \"Modrý Portugal\" klon B3-27) x \"Alibernet\" (\"Alicante Henri Bouschet\" x \"Cabernet Sauvignon\"). Vznikla na Vysoké škole zemědělské v Brně, na zahradnické fakultě v Lednici na Moravě, pod pracovnímm označením C-15. Šlechtitelem je Prof. Ing. V. Kraus, CSc.\n\nCílem při křížení bylo získat odrůdu, barvířku, ovšem ranějšího zrání, než je \"Alibernet\". Do Státní odrůdové knihy České republiky byla odrůda zapsána roku 1991, od vyšlechtění odrůdy až do jejího zápisu do Státní odrůdové knihy uplynulo 26 let. Neronet se doporučuje pěstovat v obou vinařských oblastech ČR. Udržovateli odrůdy v ČR jsou Ing. Alois Tománek a Šlechtitelská stanice vinařská Polešovice.\n\nZastoupení Neronetu na vinicích roku 2010 bylo pouze 0,2 % a vysazena byla na necelých 30 hektarech. Pomalu se začíná rozšiřovat, je zastoupena ve všech moravských podoblastech, i když jen okrajově. V roce 2010 činil průměrný věk vinic v ČR 14 let. Na malých plochách ji mimo ČR najdeme ještě na Slovensku (0,06 % plochy vinic), v Německu (roku 2004 na 6 ha), v Rakousku a v Maďarsku.\n\nNázev odrůdy je složen ze dvou částí, slovo „nero“, v italštině „černý“ může být připomínkou tmavé barvy vín, přípona naznačuje, že se jedná o odrůdu kabernetového typu a jedním z rodičů je odrůda \"Alibernet\".\n\nDoba rašení oček i květu je raná, sklizeň začíná koncem září až v první polovině října. Proti mrazu je odrůda středně až vysoce odolná. Pro své větší tvary vyžaduje bujněji rostoucí podnože, například K 5BB, nebo alespoň 125 AA. Odrůdě vyhovuje jak střední, tak vysoké vedení s řezem na delší tažně. Zatížení oček je 10 až 12 na m2. Cukry, získané asimilací, jsou ve větší míře transformovány na barviva a třísloviny, takže cukernatost nebývá příliš vysoká, což je všeobecným znakem barvířek. Odrůda poskytuje vína vysoké barevné intenzity i v méně příznivých ročnících. Při nadměrné úrodě jsou hrozny méně kvalitní a řídké. Plodí pravidelně, výnos sklizně bývá střední až vyšší, tedy 9 až 13 t/ha při cukernatosti 15 až 18 °NM. Obsah kyselin bývá nízký, tj. 8 až 11 g/l.\n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda méně odolná, proti napadení plísní šedou (\"Botrytis cinerea\") je odolná.\n\nNa stanoviště ani půdu není příliš náročná, spokojí se i s druhořadými polohami a půdami. Velmi vhodné jsou svahovité pozemky s dostatkem tepla a slunečního záření, potom hrozny tvoří dostatek barviv. Vyžaduje ale hlubší a vododržné půdy, nesnáší suchá stanoviště. Vhodné jsou půdy hlinité a hlinitopísčité.\nOdrůda je určena především ke zlepšování barevné intenzity červených vín, setkáváme se však i s odrůdovými víny. Díky svým nižším kyselinám je víno harmonické, neutrální chuti a vůně, s barevnou mohutností. V kupážích nenarušuje odrůdový charakter ostatních vín. V příznivých letech a dobrých lokalitách je odrůdové víno velmi kvalitní, neutrální chuti s nízkým obsahem kyselin, s vysokou barevnou intenzitou a s jemnými tříslovinami. Protože je Neronet raně zrající barvířka, dává intenzivně barevné víno i v nepříznivých ročnících, kdy je žádoucí zvyšovat barevnost našich červených vín, aby obstála v konkurenci se zahraničními.\n\nVíno Neronetu lze získávat dvojím způsobem. Odzrněná drť se nechá několik hodin naležet a pak se vylisuje mošt. Ten je zbarven tmavě červeně a kvasí se stejně jako bílá vín, tedy bez kvašení rmutu se slupkami jako u ostatních červených vín. Takto získané červené víno je velmi jemné a má méně tříslovin a neutrální chuť. Je proto vhodné k popíjení jako mladé víno. Nebo se rmut nakvašuje tak jako u vín červených. Pak se získá velmi intenzivně zbarvené červené víno s vysokým množstvím tříslovin, vhodné ke zvyšování barevnosti i obsahu tříslovin jiných červených vín, jejich charakter se tím nenarušuje, naopak, Neronet dodá kupáži sametovou hebkost a plný, poněkud jižnější charakter.\n\nTypická odrůdová vína mají vysoké odstíny tmavě červené barvy s modravými záblesky. Vůně vín je jemná a neutrální, chuť plná, s nižším obsahem kyselin a výraznější strukturou tříslovin. Charakterem připomíná vína jižních vinařských oblastí. Ve vůni a chuti můžeme hledat černý rybíz, višňový kompot, kabernetové tóny, borůvky, ostružiny. Vína mají střední potenciál zrání, jsou vhodná k různým úpravám těstovin a k přírodně upraveným masům.\n\n\n"}
{"id": "775712", "url": "https://cs.wikipedia.org/wiki?curid=775712", "title": "Uwe Büschken", "text": "Uwe Büschken\n\nUwe Büschken (* 1953 v Oberhausenu, Německo) je německý herec a dabér.\n\nVystudoval Pädagogik- und Psychologiestudium v Münsteru a Schauspielunterricht an der Tribüne v Berlíně.\n\nDabuje například Matthewa Brodericka, Hugha Granta, Colina Firtha, Matthewa Perryho, Willa Ferrella, Woodyho Harrelsona, Lukea Wilsona a Boba Sageta v sitcomu Full House (1987-1995).\n\nNadaboval například německou verzi filmu Hrdinové z říše Gaja.\n\nV roce 1995 hrál v německém seriálu Kobra 11 policistu \"Marcuse Bodmera\".\n\nJeho hlas je slyšet z animovaných seriálů: Dragonball Z den Dämonen Boo a Pinky aus der Zeichentrick-Serie Pinky und der Brain\n\nŽije v Berlíně.\n\n\n\n\n"}
{"id": "775715", "url": "https://cs.wikipedia.org/wiki?curid=775715", "title": "Matthias Freihof", "text": "Matthias Freihof\n\nMatthias Freihof (* 25. listopad 1961, Plavno, Sasko, Německo) je německý herec, zpěvák, režisér, hudebník a bavič.\n\nUž v raném věku se učil hru na flétnu, kytaru a zpěv. Studoval na herecké škole Ernsta Busche v Berlíně, kde v roce 1983 absolvoval obor herec, zpěvák, tanečník. Už v tomto období vystupoval po škole v divadle Maxim Gorki jako klaun, zpěvák, tanečník atd.\n\nV bývalém NDR získal řadu festivalových cen (nejlepší herec, film). Úspěch slavil zejména s filmem Coming Out z roku 1989. Ten v roce 1990 získal Stříbrného medvěda na filmovém festivalu v Berlíně.\n\nV roce 1995 hrál v 1. sérii německého seriálu \"Kobra 11\" policistu Jochena Schulteho. V letech 1998-2003 hrál v seriálu \"Siska\" postavu Lorenze Wieganda.\n\nV roce 2008 si zahrál Heinricha Himmlera ve válečném dramatu Valkýra.\n\nJe sólový zpěvák a hraje i s kapelou L'Art de Passage. Jedna z jeho písní se jmenuje \"Schmeckt dein Leben nach Kamillentee\" (1989). Vydal několik CD.\n\nPříležitostně učil na herecké škole Ernsta Busche a na Berlínské herecké škole.\n\nVystoupení baviče: americké, francouzské, řecké a libanonské písně o lásce, ale také německé staré i nové písně o lásce.\n\nMluví německy (mateřský jazyk), anglicky (plynně), rusky (plynně), francouzsky (plynně) a řecky (plynně) a z dialektů mluví berlínským dialektem, sasky a bavorsky. Měří 175 cm, má tmavě blond vlasy a šedo-zelené oči. Z tanců umí španělský tanec, step, společenský tanec, jazz dance a graham technik. Má rád sport - plavání, lyžování a bruslení. Hraje na kytatu a různé flétny. Žije v Berlíně.\n\n\n\n\n\n"}
{"id": "775720", "url": "https://cs.wikipedia.org/wiki?curid=775720", "title": "Akakor", "text": "Akakor\n\nAkakor je fiktivní podzemní město v Brazílii poblíž horního toku řeky Purus u brazilských hranic s Bolívií a Peru, které popsal německý novinář Karl Brugger v knize \"Die Chronik von Akakor\". Kniha byla poprvé vydána roku 1976 a později přeložena do několika jazyků.\n\nJako podklady pro knihu novinář Brugger použil informace získané od muže, který v Brazílii vystupoval pod jménem Tatunca Nara a tvrdil, že je příslušníkem dosud neznámého amazonského kmene Ugha Mongulala. Kniha vychází z přepisu rozhovorů, které Brugger natočil na magnetofon. Tatunca Nara novináři Bruggerovi sdělil, že kmen Ugha Mongulala zapsal zvláštním „hieroglyfickým“ písmem důležité události. Kopii takto vzniklé „Kroniky Akakoru“ indiáni střežili v tzv. „Chrámu Slunce“. Kronika mj. popisuje příchod „bohů“, velké války, budování říše, náhlý odchod „bohů“, zrození Inků, stavbu velkých měst, boj se španělskými a portugalskými kolonizátory a věnuje se také budoucnosti lidstva. \n\nOsm let po prvním vydání knihy, dne 3. ledna 1984, byl Karl Brugger v Rio de Janeiru zastřelen. Vrah střílel zblízka za denního světla a před svědkem. Totožnost střelce se policii nepodařilo vypátrat. Bylo pouze zjištěno, že střelec střílel samopalem Uzi ráže 9 mm. Po smrti Karla Bruggera přišli do jeho bytu pracovníci německého konzulátu a zabavili všechny dokumenty. \n\nBěhem natáčení dokumentárního filmu pro německou stanici ARD v roce 1990 bylo zjištěno, že údajný indián Tatunca Nara je ve skutečnosti německý emigrant Günther Hauck, který byl v Německu soudně trestán a emigroval do Brazílie v roce 1968. Podle německých policejních spisů byl Günther Hauck veden jako nezvěstný od 15. února 1968, což je datum, kdy nastoupil na loď do Rio de Janeira. Podařilo se též zjistit, že v Brazílii pracoval jako informátor pro represivní orgány v období vojenské diktatury.\n\n"}
{"id": "775738", "url": "https://cs.wikipedia.org/wiki?curid=775738", "title": "Ladislav Dědourek", "text": "Ladislav Dědourek\n\nLadislav Dědourek (27. dubna 1912, Třebechovice pod Orebem – 4. září 1986, tamtéž) byl knihkupec, nakladatel a amatérský fotograf.\n\nVyučil se knihkupcem v podniku svého otce. V roce 1935 se stal spoluvlastníkem otcova nakladatelství a zasloužil se o změnu jeho orientace na kvalitní původní českou tvorbu. Spolupracoval a přátelil se s mnoha spisovateli a výtvarníky, jako byli Jaroslav Benda, Pavel Bojar, Zdeněk Burian, František Halas, František Hrubín, Vladimír Kovářík, Miloš Kratochvíl, Josef Štefan Kubín, Rudolf Lužík,Sergej Machonin, Leontýna Mašínová, Hermína Melicharová, Vladimír Müller, Zdeněk Sklenář, Kamila Sojková, Max Švabinský, Miroslav Troup, František Karel Zeman a další.\nČinnost nakladatelství byla po únoru 1948 ukončena rozhodnutím ze dne 15. září 1950. Ladislav Dědourek poté pracoval jako sadař u správy silnic. Později byl knihkupcem v Československé katolické charitě v Hradci Králové.\n\nPřátelil se s Františkem Skřivanem a Marcelem Kubcem. S nimi a s několika dalšími osobami se postavili za záchranu Třebechovického betlému, když se třebechovický komunistický předák Jan Vokoun dožadoval na ministerstvu kultury jeho likvidace. Po dobu osmi měsíců na přelomu let 1965–1966 podrobně fotograficky dokumentoval betlém ve spolupráci se sochařem Františkem Bartošem, který v té době prováděl jeho generální opravu. Jedná se o soubor černobílých fotografií formátu 6 × 9 cm a o barevné fotografie 10 × 15 cm a 18 × 24 cm. Barevné fotografie jsou kvůli nedokonalé technice poloviny šedesátých let degradovány. Soubor černobílých fotografií je ale velice cenným dokumentem stavu betlému před cestou do Montrealu. Fotografie byly použity i v několika publikacích.\n\n\n\n"}
{"id": "775742", "url": "https://cs.wikipedia.org/wiki?curid=775742", "title": "ABB", "text": "ABB\n\nABB (Asea Brown Boveri) je švédsko-švýcarská nadnárodní korporace se sídlem v Curychu, poskytující technologie pro energetiku a automatizaci. V roce 2010 se umístila na 124. místě v žebříčku časopisu Forbes.\n\nABB je jednou z největších technologických společností a také konglomerát na světě. Zaměstnává více než 124 000 zaměstnanců ve 100 zemích a roce 2010 měla obrat 31,6 miliard dolarů. V Česku společnost působí od roku 1992 a zaměstnává zde téměř 3 000 zaměstnanců.\n\nS akciemi společnosti je obchodováno na švýcarské burze , švédské burze od roku 1999 a od roku 2001 také na americké .\n\nABB vznikla v roce 1988 spojením švédské společnosti (ASEA) a švýcarské společnosti Brown, Boveri & Cie. (BBC).\n\n"}
{"id": "775746", "url": "https://cs.wikipedia.org/wiki?curid=775746", "title": "Odette Annable", "text": "Odette Annable\n\nOdette Juliette Annable, rozená Yustman (* 10. května 1985, Los Angeles, Kalifornie) je americká herečka a modelka. Proslavila se rolemi v seriálech \"Dr. House\" a \"Supergirl.\"\n\nNarodila se v kalifornském Los Angeles. Její matka Lydia je Kubánka, otec Victor Yustman, který se narodil v kolumbijské Bogotě a vyrostl v Nikaragui, má italské a francouzské předky. Herečka hovoří plynně španělsky.\n\nVystudovala střední školu Woodcrest Christian High School v kalifornském Riverside.\n\nDebutovala ve věku pěti let malou rolí dívky ve filmu \"Policajt ze školky\". Poté se objevila v řadě televizních show a seriálech \"South Beach\" a \"October Road\". V roce 2007 ztvárnila titulní postavu ve filmu \"\" a následující rok také ve sci-fi thrilleru \"Monstrum\". Svůj hlas propůjčila \"Amatě\" ve videohře \"Fallout 3\". 29. ledna 2008 magazín \"Variety\" uvedl, že bude hrát ve filmu \"Nenarození\", který měl premiéru v roce 2009. Účinkovala ve videoklipu \"(If You're Wondering If I Want You To) I Want You To\" od Weezera.\n\nV roce 2017 získala jednu z hlavních rolí v seriálu stanice The CW \"Supergirl\". V seriálu hraje Samanthu Arias, svobodnou matku, která zjistí, že má stejný původ jako Supergirl a Superman. Postava je inspirována postavou Reign z komiksů DC \"Supergirl\".\n\nJejím partnerem byl Trevor Wright. V roce 2010 se vdala za amerického herce Davea Annablea a roku 2015 se páru narodila dcera Charlie Mae.\n\nV roce 2008 byla nominovaná v kategorii Nejlepší filmová herečka na cenu Teen Choice Award za thriller \"Monstrum\", kde ztvárnila roli krásky v nesnázích.\n\n"}
{"id": "775751", "url": "https://cs.wikipedia.org/wiki?curid=775751", "title": "Kronika z Nantes", "text": "Kronika z Nantes\n\nKronika z Nantes (bretonsky \"Kronik Naoned\", latinsky \"Chronicon Namnetense\") je latinsky psaná kronika dějin Bretaně. Zahrnuje období bretaňských dějin od 6. století do poloviny 11. století.\n\nOriginál kroniky se nezachoval, existuje francouzský překlad části kroniky, který Pierre le Baud vložil do svého díla, které v 15. století sepsal na žádost Anny Bretaňské. V 19. století se podařilo René Merletovi shromáždit dvacet kapitol z dalších děl a roku 1896 vyšla kronika tiskem.\n\n"}
{"id": "775757", "url": "https://cs.wikipedia.org/wiki?curid=775757", "title": "Josef Proškovec", "text": "Josef Proškovec\n\nJosef Proškovec (* 15. srpna 1927) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby ředitel výzkumného ústavu z obvodu Plzeň-město severovýchod. V 90. letech 20. století se uvádí jako likvidátor společnosti \"ITT - CZECH\" z Plzně. Byl také členem vedení \"Vědeckotechnické společnosti západních Čech\".\n\nVe volbách roku 1964 byl zvolen za KSČ do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Plzeň-město severovýchod), kde setrval konce volebního období parlamentu, tedy do voleb roku 1971.\n\n"}
{"id": "775759", "url": "https://cs.wikipedia.org/wiki?curid=775759", "title": "Mistrovství Evropy juniorů v ledním hokeji 1974", "text": "Mistrovství Evropy juniorů v ledním hokeji 1974\n\nMistrovství Evropy juniorů v ledním hokeji 1974 byl 7. ročník této soutěže. Turnaj hostilo od 22. do 30. března švýcarské město Herisau. Hráli na něm hokejisté narození v roce 1955 a mladší.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" Švýcarsko sestoupilo z elitní skupiny\"\n\nBrankáři: Åke Andersson, Mats Blomqvist\nObránci: Hans Eriksson, Göran Lindblom, Björn Johansson, Tommy Möller, Jan Kock, Jan-Ove Wiberg\nÚtočníci: Thomas Gradin, Rolf Ericsson, Dag Bredberg, Emil Meszáros, Torbjörn Nilsson, Bengt Lundholm, Anders Steen, Kent Nilsson, Bo Berglund, Håkan Karlsson.\n\nBrankáři: Petr Ševela, Ludvík Kafka\nObránci: Miloš Pecka, Vladislav Vlček, Milan Figala, Miloslav Růžička, Jan Levinský, Jiří Vondrka\nÚtočníci: Jaroslav Vopátek, Zdeněk Bártl, Miloš Kupec, Jaroslav Vlk, Karel Holý, Miroslav Bažant, Pavol Kordoš, Luboš Kšica, Milan Topol, Tomáš Netík.\n\nŠampionát B skupiny se odehrál v Bukurešti v Rumunsku, postup na mistrovství Evropy juniorů 1975 si vybojovali Západní Němci.\n\n1. SRN\n2. Rumunsko\n3. Bulharsko\n4. Norsko\n5. Dánsko\n6. Jugoslávie\n7. Rakousko\n8. Francie\n9. Maďarsko\n10. Itálie\n"}
{"id": "775761", "url": "https://cs.wikipedia.org/wiki?curid=775761", "title": "Les Chansons d'amour", "text": "Les Chansons d'amour\n\nLes Chansons d'amour (tj. \"Písně o lásce\") je francouzský filmový muzikál z roku 2007, který režíroval Christophe Honoré podle vlastního scénáře. Film je rozdělený do třech kapitol a vypráví o životě mladého Pařížana, který se vyrovnává se ztrátou své partnerky. Exteriéry byly natáčeny ponejvíce v okolí Place de la Bastille a Velkých bulvárů u Porte Saint-Denis. Snímek měl světovou premiéru na Filmovém festivalu v Cannes 18. května 2007, kde se účastnil hlavní soutěže.\n\n\n"}
{"id": "775765", "url": "https://cs.wikipedia.org/wiki?curid=775765", "title": "Jaroslav Pružinec", "text": "Jaroslav Pružinec\n\nJaroslav Pružinec (* 29. dubna 1934) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění, který proslul jako představitel konzervativního křídla KSČ odmítajícího filmová díla československé nové vlny.\n\nK roku 1968 se zmiňuje coby zedník z obvodu Plzeň-město západ. Ve volbách roku 1964 byl zvolen za KSČ do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu v roce 1968.\n\nV květnu 1967 proslul jako představitel konzervativního směru v KSČ, když při interpelaci v Národním shromáždění kritizoval film Sedmikrásky od Věry Chytilové a O slavnosti a hostech od Jana Němce. V projevu konstatoval: „\"Jsme přesvědčeni o tom, že dva filmy, které jsme viděli a které podle Literárních novin mají mít premiéru v tomto měsíci, ukazují \"zásadní cestu našeho kulturního života\", po které žádný poctivý dělník, rolník a inteligent jít nemůže a nepůjde. Protože dva filmy \"Sedmikrásky\" a \"O slavnosti a hostech\" natočené v čs. ateliérech na Barrandově nemají s naší republikou, socialismem a ideály komunismu nic společného\".“ Dodal pak mimo jiné: „\"Ptáme se režiséra Němce a Chytilové, jaké pracovní, politické a zábavné poučení přinesou tyto zmetky našemu pracujícímu lidu v továrnách, na polích, na stavbách a na ostatních pracovištích. My se ptáme z tohoto místa všech těchto \"také kulturních pracovníků\", jak dlouho ještě všem poctivě pracujícím budete otravovat život, jak dlouho budete ještě šlapat po socialistických vymoženostech, jak dlouho si budete hrát s nervy dělníků a rolníků a vůbec, jakou demokracii zavádíte?\"“ Ve své interpelaci požádal o jejich stažení z kin, vyvození důsledků pro autory těchto snímků a zároveň vyslovil kritiku i dalších soudobých filmů. Interpelaci podepsalo 21 poslanců.\n\nCelá záležitost měla závažnou dohru, která přesáhla původní rámec izolované výtky vůči dvěma filmovým dílům. Vláda sice podnět Pružince oficiálně odmítla, ale u obou filmů došlo k provedení cenzurních zásahů (omezení distribuce a propagace). V červnu 1967 následovala protireakce, když několik režisérů zaslalo kvůli tomuto kroku protestní dopis ministru Karlu Hoffmannovi. Tento dopis přečetl Václav Havel veřejně na IV. sjezdu československých spisovatelů konaném v té době. Šlo tak o jeden ze spouštěčů výrazného opozičního hnutí v řadách kulturní obce.\n\nPo federalizaci Československa usedl Pružinec roku 1969 do Sněmovny lidu Federálního shromáždění (volební obvod Plzeň-město západ), kde setrval konce volebního období parlamentu, tedy do voleb roku 1971.\n\n"}
{"id": "775766", "url": "https://cs.wikipedia.org/wiki?curid=775766", "title": "Evropská silnice E551", "text": "Evropská silnice E551\n\nEvropská silnice E551 je evropská silnice II. třídy vedoucí z Českých Budějovic na nájezd na dálnici D1 u Humpolce. Měří 109 km a propojuje evropské silnice I. třídy E49 a E55 na jedné straně a E50 a E65 na straně druhé. V úseku České Budějovice – Třeboň vede v peáži se silnicí E49. Ač se jedná o mezinárodní silnici, nachází se celá na území Česka, přičemž je celá vedena po silnici I/34.\n\n"}
{"id": "775776", "url": "https://cs.wikipedia.org/wiki?curid=775776", "title": "Pavol Rapoš", "text": "Pavol Rapoš\n\nPavol Rapoš, též Pavel Rapoš (22. února 1927 - 15. dubna 1985), byl slovenský a československý vysokoškolský učitel, ekonom, politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vysokoškolský učitel z obvodu Bratislava-Vinohrady.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bratislava-Vinohrady). Ve Federálním shromáždění setrval do konce volebního období parlamentu, tedy do voleb roku 1971. Během normalizace pak dál působil v akademické sféře a publikoval díla jako \"Metodika výučby politickej ekonómie na vysokých školách\".\n\n"}
{"id": "775781", "url": "https://cs.wikipedia.org/wiki?curid=775781", "title": "Marelli Automotive Lighting Jihlava", "text": "Marelli Automotive Lighting Jihlava\n\nMarelli Automotive Lighting Jihlava (Czech Republic) s.r.o. (dříve Automotive Lighting s.r.o.) je největším producentem automobilových světlometů v Evropě. Sídlí v jihlavské průmyslové zóně Pávov. Založena byla 29. května 1997 jako joint venture německé firmy Robert Bosch GmbH a italské společnosti Magneti Marelli z koncernu Fiat, která je od roku 2003 přes německou společnost Automotive Ligting Reutlingen GmbH jediným vlastníkem společnosti. První světlomety byly vyrobeny na podzim roku 1997 pod značkou Bosch. Náhradní díly pro světlomety jsou vyráběny v nedaleké obci Střítež. \n\nAutomotive Lighting s.r.o. má za sebou silnou základnu zahraniční společnosti. Může se chlubit tím, že jako celek působí v 24 městech na 4 kontinentech. Celkem společnost zaměstnává přes 18 000 zaměstnanců. Jihlavské vývojové centrum hraje mezi všemi závody významnou roli. Jedná se totiž o druhé největší centrum ze všech závodů Automotive Lighting. \n\nS BMW spolupracuje Automotive Lighting s.r.o. již více než 10 let. BMW patří mezi největší odběratele. Přední světlomety z Jihlavy lze nalézt na těchto modelech: BMW 4, BMW 6, BMW X3, BMW X5 a BMW Mini.\n\n10 let spolupráce s těmito významnými dodavateli aut se podepisuje na designu modelů jako Škoda Octavia A7, Škoda Yeti, VW Touran, VW Transporter, VW Multivan aj.\n\nMezi další značky, pro které Automotive Lighting s.r.o. zajišťuje dodávku světlometů, patří Renault, Honda, Peugeot či třeba Porsche.\n\nCelkově dodává Automotive Lighting s.r.o. pro 10 světoznámých zákazníků a může se chlubit již 18 lety zkušeností. V závodech v Pávově a ve Stříteži pracuje na 2300 kvalifikovaných zaměstnanců. Za rok se zde vyrobí 4,5 milionů světel.\n\nVývojové oddělení Automotive Lighting v Jihlavě zajišťuje kompletní vývoj nejmodernějších světlometů pro výrobce automobilů z celého světa. V rámci vývojových projektů se podílí na všech fázích vývoje světlometů od koncepční fáze včetně designových studií, přes sériovou konstrukci zahrnující jak mechanický design, tak i specializované výpočty a simulace, kompletní vývoj elektroniky, až po uvolňovací procesy včetně výroby zkušebních vzorků. Součástí vývojového oddělení je zároveň správa dokumentace a kompletní správa vývojové IT oblasti.\n\nNa efektivním průběhu zpracování každé zakázky spolupracuje 6 pododdělení, které sdružují dohromady okolo 200 zaměstnanců. Jsou to:\n\nZde se vyrábí jednotlivé části světlometů. K těm patří duroplasty, termoplasty i 3K čočky. Zaměstnanci se pravidelně zúčastňují speciálních školení, která zajišťují, že každý nový typ světlometů je vyráběn sériově v odpovídajících podmínkách.\n\nJe kladen důraz na specifikaci lisovacích forem a montážních zařízení nutných pro výrobu jednotlivých dílů světlometů. Část z nich pak ještě prochází vzhledovou úpravou, kde se na světlomety nanášejí ozdobné vrstvy či ochranné laky.\n\nOddělení předvýroby má 4 základní části:\n\nZde se montují dohromady jednotlivé části světlometů z předvýroby. Zhmotňuje se zde vize konstruktérů a designérů. Na montážních linkách se připravují jednotlivé díly a předmontované montážní skupiny. Poté se do těsnících drážek nanáší těsnící hmota a do ní se montuje krycí sklo.\n\nOddělení logistiky se zaměřuje na kvalitní, včasné a správné doručení objednaného zboží a splnění požadavků zákazníka včetně kompletního servisu. Zajišťuje přímý tok informací mezi výrobou jednotlivých komponentů a místem jejich spotřeby.\n\nDíky oddělení logistiky je Automotive Lighting s.r.o schopen zajišťovat přísun dostatečného množství zásob přímo v montážních linkách. Flexibilita celého logistického schématu je umožněna krátkými dopravními trasami a vysokou přizpůsobivostí na montážních linkách i v procesu předvýroby plastových komponentů.\n\nK dispozici je plně automatizovaný sklad, na který navazuje dopravníkový systém distribuce materiálu přímo k výrobním linkám.\n\nNa výrobní ploše 5 000 m se vyrábí a přepracovávají světlomety do již vyrobených a zavedených vozů. Ty jsou součástí takzvaného sekundárního trhu (Aftermarket). Světlomety a jejich součástky míří z hal ve Stříteži na trh s již vyrobenými a zavedenými typy vozů, jejichž produkce byla už ukončena.\n\nV rámci tohoto oddělení spolupracuje Automotive Lighting s.r.o. např. s těmito automobilkami:\n\nBMW, Porsche, Audi, Volvo, Volkswagen aj.\n\nSpolečnost Automotive Lighting s.r.o. se ve shodě s environmentálními principy zavazuje splňovat environmentální a energetické politiky a politiky bezpečnosti a ochrany zdraví při práci.\n\nTechnologie Advance LED zajišťuje nejvyšší komfort na cestách. Tato technologie umožňuje řidičům soustředit se na vozovku bez zbytečného přepínání mezi potkávacími a dálkovými světly. Je založena na neustálé spolupráci modulů BiGl a LFX, které různými kombinacemi vytvářejí 14 hlavních světelných módů. Ty jsou korigované automaticky např. na základě rychlosti vozidla či detekce protijedoucích aut a vytvářejí dojem plynule se měnícího světelného toku.\n\nTechnologie Basic LED je technologií budoucnosti. Tato technologie řidičům a designérům umožňuje extrémně vysokou životnost světlometů, jež je delší než životnost celého vozu. K dalším výhodám patří výrazně nižší spotřeba energie, vyšší možnosti využití prostoru ve světlometech či svoboda a rozmanitost při stylingu světlometů.\n\nLED je založena na polovodičové technologii. Její použití ve vnějším osvětlení vozidla je stále v plenkách. Její potenciál leží do budoucna zejména ve využití v adaptivních světelných systémech a další optimalizaci spotřeby energie.\n\nV roce 1991 byla Automotive Lighting s.r.o. první společností, která xenonová světla uvedla na trh. Skvělou vlastností xenonu je, že poskytuje o 200 % více světla než halogenový světlomet. Vyžaduje zároveň o cca třetinu méně energie a zároveň je schopen sloužit po dobu téměř celé životnosti automobilu.\n\nHalogenové žárovky byly do světlometů nasazovány od poloviny 60. let. V porovnání s dříve používanými technologiemi poskytují více světla i životnosti. Stále jsou používány pro všechny světelné funkce předních světel automobilů, jako jsou potkávací, dálková, mlhová a parkovací světla.\n\n"}
{"id": "775791", "url": "https://cs.wikipedia.org/wiki?curid=775791", "title": "Rudolf Rejhon", "text": "Rudolf Rejhon\n\nRudolf Rejhon (17. dubna 1915 Kutná Hora – 12. února 2005 Praha) byl český a československý politik Československé strany lidové, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nPo získání základního vzdělání absolvoval dvouletou obchodní školu a stal se obchodním příručím. Roku 1937 odešel na vojnu a poté až do roku 1946 pracoval jako mzdový účetní a vedoucí úředník ve firmě Jaromíra Středy, pekárny a velkoobchod s mlýnskými výrobky a minerálními oleji v Kutné Hoře. V roce 1945 vstoupil do ČSL, od roku 1946 byl okresním tajemníkem ČSL v Kolíně. Krátce před únorem 1948 odešel ze strany, ale ihned po převratu se do ní vrátil. V letech 1948-1949 zastával post okresního tajemníka strany v Kutné Hoře. V letech 1949-1950 byl zástupcem krajského tajemníka ČSL, od 1. prosince 1950 do konce srpna 1968 působil coby krajský tajemník ČSL v Pražském (později Středočeském) kraji. Stranu zastupoval taky jako tajemník v Ústředním výboru Národní fronty České socialistické republiky (1969).\n\nVe volbách roku 1964 byl zvolen za ČSL do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby tajemník Ústředního výboru Národní fronty z obvodu Vlašim. Po invazi vojsk Varšavské smlouvy do Československa se zapojil aktivně do provádění normalizace. V dubnu 1970 ohlásil, že ÚV Národní fronty pozastavil činnost rehabilitační komise při Svazu protifašistických bojovníků.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Vlašim). Mandát obhájil ve volbách roku 1971 a ve Federálním shromáždění setrval do konce volebního období parlamentu, tedy do voleb roku 1976.\n\nPo roce 1976 odešel z veřejného života a žil jako důchodce v Praze. Byl nositelem vyznamenání Za vynikající práci.\n\n"}
{"id": "775792", "url": "https://cs.wikipedia.org/wiki?curid=775792", "title": "Václav Rejnart", "text": "Václav Rejnart\n\nVáclav Rejnart (25. března 1915 – 13. dubna 1988) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby předseda MěNV z volebního obvodu Mladá Boleslav-Mnichovo Hradiště. V letech 1964-1976 byl předsedou MěNV v Mladé Boleslavi.\nVe volbách roku 1964 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Mladá Boleslav-Mnichovo Hradiště), kde setrval konce volebního období parlamentu, tedy do voleb roku 1971.\n\n"}
{"id": "775794", "url": "https://cs.wikipedia.org/wiki?curid=775794", "title": "Mistrovství Evropy juniorů v ledním hokeji 1973", "text": "Mistrovství Evropy juniorů v ledním hokeji 1973\n\nMistrovství Evropy juniorů v ledním hokeji 1973 byl 6. ročník této soutěže. Turnaj hostilo od 20. do 27. března sovětské město Leningrad. Hráli na něm hokejisté narození v roce 1954 a mladší.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" SRN sestoupila z elitní skupiny\"\n\nBrankáři: Vladimir Myškin, Jurij Novikov\nObránci: Alexandr Maljugin, Alexandr Baldin, Vladimir Lochmatov, Fjodor Kanarejkin, Vladimir Kučerenko, Michail Kovaljov\nÚtočníci: Viktor Žluktov, Jevgenij Lukašin, Boris Čučin, Alexandr Suškov, Vladimir Gostjušev, Alexandr Korničenko, Vladimir Lavrentěv, Edmunds Vasiljev, Vladimir Golikov, Sergej Melikov.\n\nBrankáři: Jiří Svoboda, Petr Brokeš\nObránci: Vladislav Vlček, František Joun, Ľubomír Roháčik, Miloslav Růžička, Igor Pajdlhauser, Josef Horák, Karel Horáček\nÚtočníci: Vincent Lukáč, Pavel Richter, Vladimír Veith, Josef Kočí, Dušan Harvát, Anton Lach, Jaroslav Vlk, Ľubomír Gergely, Miloš Kupec, Zdeněk Šimánek.\n\nŠampionát B skupiny se odehrál v Heerenveenu v Nizozemí, postup na mistrovství Evropy juniorů 1974 si vybojovali Poláci.\n\n1. Polsko\n2. Itálie\n3. Jugoslávie\n4. Rumunsko\n5. Francie\n6. Rakousko\n7. Norsko\n8. Dánsko\n9. Bulharsko\n10. Nizozemí\n"}
{"id": "775796", "url": "https://cs.wikipedia.org/wiki?curid=775796", "title": "Tato fakulta bude rudá!", "text": "Tato fakulta bude rudá!\n\nTato fakulta bude rudá! : katedra české literatury Filozofické fakulty Karlovy univerzity očima pamětníků a v dokumentech je sborník rozhovorů s osobnostmi katedry české literatury Filosofické fakulty University Karlovy v letech 1948–1989. Vydání knihy podpořila Nadace Český literární fond. Publikace vyšla v rámci výzkumného záměru Ministerstva školství, mládeže a tělovýchovy České republiky číslo MSM0021620824 (\"Základy moderního světa v zrcadle literatury a filozofie\").\n\nRozhovory připravili: Marek Dobrý, Anna Holmanová Christou, Jiří Holý, Jan Hron, Katka Volná. Rozhovory jsou autorizovány. Publikaci recenzovali: Pavel Janáček a Jiří Trávníček.\n\nÚvodní stať \"Katedra v proměnách času\" napsal Jiří Holý.\n\nÚryvky z publikací:\n\nDále jsou připojeny autobiografické a fikční texty, které byly inspirovány událostmi na katedře české literatury FF UK. Jsou to úryvky z děl:\nPublikace je doplněna kalendáriem 1948–1989, fotografiemi, rejstříkem a anglickým resumé.\n\n"}
{"id": "775798", "url": "https://cs.wikipedia.org/wiki?curid=775798", "title": "Alexander Renczes", "text": "Alexander Renczes\n\nAlexander Renczes, též Sándor Renczés (2. října 1923 Dunajská Streda – 5. srpna 2007), byl slovenský a československý politik Komunistické strany Slovenska maďarské národnosti, poúnorový poslanec Národního shromáždění ČSSR a poslanec Sněmovny lidu a Sněmovny národů Federálního shromáždění za normalizace.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění.\n\nK roku 1968 se profesně uvádí jako předseda JZD z obvodu Šamorín. Angažoval se v kulturním spolku etnických Maďarů Csemadok. Působil v oblasti obce Horná Potôň (Felsőpatony).\n\nPo federalizaci Československa usedl roku 1969 do Sněmovny lidu Federálního shromáždění (volební obvod Šamorín), kde setrval do konce volebního období, tedy do voleb v roce 1971. Ve volbách do Sněmovny národů v roce 1971 byl zvolen poslancem této komory Federálního shromáždění a mandát v ní obhájil i ve volbách v roce 1976. Zasedal zde až do konce volebního období, tedy do voleb v roce 1981.\n\n"}
{"id": "775801", "url": "https://cs.wikipedia.org/wiki?curid=775801", "title": "Kambodža na letních olympijských hrách", "text": "Kambodža na letních olympijských hrách\n\nKambodža na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "775802", "url": "https://cs.wikipedia.org/wiki?curid=775802", "title": "Mikko Huhtala", "text": "Mikko Huhtala\n\nMikko Kustaa Huhtala (* 30. března 1952 Lapua, Finsko) je bývalý finský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 74 kg bronzovou medaili, v roce 1976 na hrách v Montrealu vybojoval ve stejné kategorii čtvrté místo.\n\nV roce 1981 vybojoval stříbro na mistrovství světa. V roce 1980 vybojoval stříbro, v roce 1978 páté a v letech 1976 a 1979 šesté místo na mistrovství Evropy.\n\n"}
{"id": "775803", "url": "https://cs.wikipedia.org/wiki?curid=775803", "title": "Bruno Braquehais", "text": "Bruno Braquehais\n\nAuguste Bruno Braquehais (28. ledna 1823 Dieppe, Seine-Maritime, Francie – 13. února 1875 La Celle-Saint-Cloud, Francie) byl francouzský fotograf působící hlavně v Paříži v polovině 19. století. Fotograficky zdokumentoval hlavně Pařížskou komunu v roce 1871 a jeho dílo je považováno za významný příklad počátku fotografické žurnalistiky. Po jeho smrti na něj bylo zapomenuto, později však byla jeho práce znovuobjevena – v průběhu příprav na sté výročí Komuny v roce 1971 a jeho fotografie se od té doby vystavovaly v mnoha muzeích, například v Musée d'Art et d'Histoire, Musée d'Orsay a muzeu Carnavalet.\n\nNarodil se v roce 1823 v Dieppe v Seine-Maritime. Jako neslyšící od svého útlého věku navštěvoval Institut royal des sourds et muets (Královský institut pro hluchoněmé) v Paříži. Do roku 1850 pracoval jako litograf v Caen, když se pak setkal s fotografem Alexisem Gouinem (asi 1790–1855) a přestěhoval se do Paříže pracovat do jeho ateliéru. Gouin se specializoval na barevné daguerrotypie (které kolorovala jeho nevlastní dcera Laure) a stereoskopické desky.\n\nV roce 1852 si Braquehais otevřel vlastní ateliér na Rue de Richelieu v Paříži, kde se specializoval na snímky ženských aktů. Po Gouinově smrti v roce 1855 převzal Gouinovo studio s Gouinovou vdovou a nevlastní dcerou (sám si jeho nevlastní dceru vzal, ale ze zdrojů není jasné, zda to bylo před Gouinovou smrtí nebo po ní). V roce 1863, po smrti Gouinovy vdovy, si Braquehais otevřel nové studio s názvem \"Paris Photography\" na Boulevard des Italiens. Jeho díla byla v roce 1864 vystavena na Société française de photographie a také na Světové výstavě v roce 1867.\n\nV březnu 1871 převzala skupina rozčarovaných vojáků, pracujících a profesionálů kontrolu nad Paříži a vytvořila vládu známou jako Pařížská komuna. To byla jedna z prvních významných událostí ve Francii, která byla dokumentována fotografy. Zatímco se mnoho z těchto fotografů zaměřilo na trosky a destrukce v důsledku pádu komuny, Braquehais se zaměřil na fotografování účastníků a událostí, nejvíce však stržení Vendômského sloupu. Braquehais publikoval 109 svých fotografií v knížce \"Paříž během Komuny\". Po pádu Komuny vládní úřady použily jeho fotografie k vypátrání a zatčení příznivců Komuny.\n\nV letech po Pařížské komuně Braquehais bojoval se svou finanční situací, ačkoli měl reklamní fotografické práce pro hodinářskou společnost. Od počátku roku 1874 byl jeho podnik v konkurzu, a sám byl na 13 měsíců uvězněn pro ztrátu důvěry. Zemřel v únoru 1875, několik dní po svém propuštění.\n\nJeho první fotografie jsou především portréty a nahé ženy, řadu z nich kolorovala jeho žena Laure. Někteří umělečtí kritici poukázali na to, že mnoho z jeho fotografií je přeplněno „rušivými předměty“ (například \"Studie aktu s Mélskou Venuší\"), což způsobuje izolaci modelky. Pozoruhodné jsou jeho portréty skladatele Ludwiga Minkuse a choreografa Arthura Saint-Léona.\n\nNa 109. dokumentárních snímcích zachytil vzrůst a pád Pařížské Komuny. Jeho snímky dokumentovaly scény poražení Vendômského sloupu, obsahují výjevy sloupu před jeho pádem, scény zobrazující dělníky s lany připravenými stáhnout sochy dolů, a fotografie Komunardů vedle svržené sochy Napoleona, která zdobil vrcholek sloupu. Braquehais také pořídil řadu fotografií různých barikád Komunardů, které postavili v očekávání invaze republikánských sil, vojska shromážděná u paláce Palais des Tuileries a Porte Maillot a ruiny Maison Thiers.\n\nJeho fotografie se vystavovaly v mnoha muzeích, například v Musée d'Orsay, Musée d'Art et d'Histoire v St. Denis, Muzeu Carnavalet nebo v Budapešťském muzeu. Jeho snímky jsou součástí sbírek například v Metropolitan Museum of Art, Bibliothèque Nationale a Bibliothèque historique de la ville de Paris.\n\n\n"}
{"id": "775805", "url": "https://cs.wikipedia.org/wiki?curid=775805", "title": "Petre Dicu", "text": "Petre Dicu\n\nPetre Dicu (* 27. května 1954 Gostavățu, Rumunsko) je bývalý rumunský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 90 kg bronzovou medaili, v roce 1976 na hrách v Montréalu vypadl ve stejné kategorii ve druhém kole.\n\nV roce 1977 vybojoval stříbro a v roce 1978 páté místo na mistrovství světa. V roce 1978 vybojoval bronz, v roce 1980 čtvrté, v roce 1976 páté a v roce 1981 deváté místo na mistrovství Evropy.\n\n"}
{"id": "775807", "url": "https://cs.wikipedia.org/wiki?curid=775807", "title": "Václav Glazar", "text": "Václav Glazar\n\nVáclav Glazar (9. října 1952 Praha – 11. července 2018 Mělník) byl český filmový a divadelní herec, dramaturg, scenárista a kabaretiér.\n\nNarodil se v Praze a jeho původním povoláním byl chov ušlechtilých psů a poštovní doručování. Od roku 1990 byl dramaturg a scenárista.\n\nSvou původní profesi vykonával nejprve v tvůrčí skupině Čestmíra Kopeckého v České televizi a poté se podílel na zábavných pořadech TV Prima.\n\nV roce 2003 založil s Jiřinou Kottovou a Jaroslavem Čejkou v Praze kabaret Srdce a kámen. Působil zde jako umělecký režisér, konferenciér, herec i zpěvák. Sám pak také účinkoval v některých televizních a filmových rolích.\n\nPoprvé se objevil před kamerou v roce 2002 ve filmu \"Rok ďábla\". Následně jej do své trilogie založené na známých anekdotách s názvem \"Kameňák\" obsadil režisér Zdeněk Troška a zahrál si i ve filmu \"Skeletoni\".\n\nDne 11. července 2018 zemřel na zástavu srdce.\n\n\n\n\n"}
{"id": "775809", "url": "https://cs.wikipedia.org/wiki?curid=775809", "title": "Boris Kramarenko", "text": "Boris Kramarenko\n\nBoris Grigorjevič Kramarenko ( * 1. listopadu 1955) je bývalý sovětský zápasník, reprezentant v zápase řecko-římském. V roce 1980 na olympijských hrách v Moskvě v kategorii do 62 kg vybojoval bronzovou medaili.\n\n"}
{"id": "775811", "url": "https://cs.wikipedia.org/wiki?curid=775811", "title": "Eva Tauchenová", "text": "Eva Tauchenová\n\nEva Tauchenová, provdaná Holubářová (* 8. prosince 1928, Praha, Československo - 1. března 2008, Praha, Česká republika) byla česká filmová a divadelní herečka.\n\nNarodila se v Praze, studovala konzervatoř, jejíž studium však přerušila a dala se na herectví. Z počátku kariéry účinkovala v divadlech v Karlových Varech a Pardubicích.\n\nPoprvé se objevila před kamerou v roce 1962 ve filmu \"Horoucí srdce\". Následně si zahrála v několika známých českých filmech i seriálech, ke kterým patří \"Vrať se do hrobu!\", \"Slunce, seno a pár facek\" nebo \"Divoké včely\". Známou se však stala až na sklonku života, kdy jí do své trilogie založené na známých českých anekdotách s názvem \"Kameňák\" obsadil režisér Zdeněk Troška. Ztvárnila zde neúnavnou, život znechucující tchyni Ester Consteinovou.\n\nVěnovala se také divadlu, rozhlasovým inscenacím a dabingu.\n\nZemřela 1. března 2008 v Praze na selhání srdce.\n\n\n\n"}
{"id": "775812", "url": "https://cs.wikipedia.org/wiki?curid=775812", "title": "Josef Rudolf", "text": "Josef Rudolf\n\nJosef Rudolf (6. ledna 1923 – 1991, Branišovice) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nK roku 1968 se zmiňuje coby ředitel šlechtitelské stanice z volebního obvodu Miroslav, konkrétně šlechtitelské stanice v Branišovicích. Jeho manželka učila ve stejné vesnici na obecné škole.\nVe volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Miroslav), kde setrval konce volebního období parlamentu, tedy do voleb roku 1971. Ve stejné době zasedal i v České národní radě.\n\nZemřel v roce 1991 a je pohřben na hřbitově v Branišovicích.\n\n"}
{"id": "775813", "url": "https://cs.wikipedia.org/wiki?curid=775813", "title": "Miroslav Růžička", "text": "Miroslav Růžička\n\nMiroslav Růžička (6. července 1910 – ???) byl český a československý politik Československé strany socialistické a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za ČSS do Národního shromáždění ČSSR za Severočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako energetik z obvodu Duchcov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Duchcov), kde setrval do července 1970, kdy rezignoval na poslanecký post.\n\n"}
{"id": "775815", "url": "https://cs.wikipedia.org/wiki?curid=775815", "title": "Mistrovství Evropy juniorů v ledním hokeji 1972", "text": "Mistrovství Evropy juniorů v ledním hokeji 1972\n\nMistrovství Evropy juniorů v ledním hokeji 1972 byl 5. ročník této soutěže. Turnaj hostila od 26. března do 2. dubna švédská města Boden, Luleå a Skellefteå. Hráli na něm hokejisté narození v roce 1953 a mladší.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" Norsko sestoupilo z elitní skupiny\"\n\nBrankáři: Göran Högosta, Krister Sterner\nObránci: Jan Andersson, Sten-Åke Bark, Per Karlsson, Mats Waltin, Jan-Erik Silverberg, Lars Zetterström\nÚtočníci: Steffen Andersson, Håkan Dahllöf, Roland Eriksson, Peter Gudmundsson, Leif Holmgren, Gunnar Johansson, Sören Johansson, Örjan Lindström, Pär Mårts, Nils Arne Hedquist.\n\nBrankáři: Pavel Bakus, Ján Filc\nObránci: Karel Pavlík, František Tulec, Jiří Šrámek, Vladimír Kostka, Pavel Pazourek, Josef Vondráček\nÚtočníci: František Černík, Radoslav Čížek, Vladimír Veith, František Výborný, Zdeněk Paulík, Jaroslav Měrtl, Marián Šťastný, Pavol Longauer, Vincent Lukáč, Rudolf Komínek.\n\nŠampionát B skupiny se odehrál v Lyssu ve Švýcarsku, postup na mistrovství Evropy juniorů 1973 si vybojovali Švýcaři.\n\n1. Švýcarsko\n2. Polsko\n3. Jugoslávie\n4. Rumunsko\n5. Itálie\n6. Maďarsko\n7. Rakousko\n8. Dánsko\n9. Nizozemí\n10. Francie\n"}
{"id": "775816", "url": "https://cs.wikipedia.org/wiki?curid=775816", "title": "Pavel Urbánek", "text": "Pavel Urbánek\n\nPavel Urbánek (* 31. března 1980 Jindřichův Hradec, Československo) je český filmový herec.\n\nK filmu se dostal díky konkurzu na filmovou trilogii založenou na známých českých anekdotách s názvem \"Kameňák\". Režisér Zdeněk Troška v této trilogii obsadil mnoho doposud neznámých hereckých tváří a Pavel Urbánek získal roli strážmistra Vildy. \n\n"}
{"id": "775817", "url": "https://cs.wikipedia.org/wiki?curid=775817", "title": "Anatolij Bykov (zápasník)", "text": "Anatolij Bykov (zápasník)\n\nAnatolij Michajlovič Bykov (* 6. srpna 1953 Magadan) je bývalý sovětský a kazachstánský zápasník – klasik ruské národnosti, olympijský vítěz z roku 1976.\n\nZápasení se věnoval od svých 13 let v kazašské Almaty, kde žil u své babičky po rozvodů rodičů. Specializoval se na řecko-římský (klasický) styl. Vrcholově se připravoval v policejním sportovním centru Dinamo. Jeho osobním trenérem byl po celou sportovní kariéru Viktor Jermakov. V sovětské mužské reprezentaci se prosazoval do roku 1975 ve váze do 74 kg.\n\nV roce 1976 uspěl v sovětské olympijské nominaci a jako úřadující mistr světa startoval na olympijských hrách v Montréalu. Ve čtvrtém kole otočil v závěrečné minutě zápas s Rumunem Gheorghem Ciobotarem a zvítězil 7:6 na body. S jedním klasifikačním bodem postoupil do závěrečného zápasu proti Vítězslavu Máchovi z Československa. Finále rozhodl v jeho třetí části, když při vedení 4:2 strhem za 3 body navýšil skóre a po vítězství 7:3 na technické body získal zlatou olympijskou medaili.\n\nV roce 1980 startoval jako obhájce zlaté olympijské medaile na domácích olympijských hrách v Moskvě. Od prvního kola ztrácel klasifikační body a v rozhodujícím zápase musel porazit Maďara Ference Kocsise na lopatky (před časovým limitem) k zisku zlaté olympijské medaile. Na svého výborně připraveného soupeře však nestačil a získal stříbrnou olympijskou medaili. Sportovní kariéru ukončil v roce 1981. Věnoval se trenérské práci. Po rozpadu Sovětského svazu v roce 1991 se přesunul s rodinou do Kanady, kde má trvalý pobyt.\n\n\n"}
{"id": "775820", "url": "https://cs.wikipedia.org/wiki?curid=775820", "title": "Jiří Kohout", "text": "Jiří Kohout\n\nJiří Kohout (* 8. srpna 1977 Praha) je český divadelní a filmový herec.\n\nJiří Kohout vystudoval herectví na Vysoké odborné škole herecké v Praze. Před kamerou se poprvé objevil v roce 2001 ve filmu \"Vyhnání z ráje\". Do většího povědomí se poté českým divákům dostal jako strážmistr Richard v trilogii založené na českých anekdotách s názvem \"Kameňák\" režiséra Zdeňka Trošky.\n\nNásledně jsme jej mohli spatřit i ve filmech jako \"Doktor od jezera hrochů\" nebo \"Čertova nevěsta\". Pracuje jako moderátor Rádia Junior.\n\n\n\n"}
{"id": "775821", "url": "https://cs.wikipedia.org/wiki?curid=775821", "title": "Rostislav Justin Valeš", "text": "Rostislav Justin Valeš\n\nRostislav Justin Valeš (* 22. července 1982, Litoměřice, Československo) je český podnikatel, finanční poradce a bývalý filmový herec a moderátor.\n\nNarodil se v Litoměřicích, později se s rodiči přestěhoval do Keblic u Litoměřic. Po ukončení střední školy se rozhodl odejít do Prahy, kde se seznámil s režisérem Zdeňkem Troškou, který ho pozval na konkurz na roli \"policisty Oldy\" ve filmové trilogii Kameňák. V konkurzu byl úspěšný. Poté pracoval v logistické firmě jako manažer. Po změně zaměstnavatele přešel k mezinárodní společnosti, kde se stal obchodním vedoucím pro Českou republiku.\n\n"}
{"id": "775826", "url": "https://cs.wikipedia.org/wiki?curid=775826", "title": "Igor Kanygin", "text": "Igor Kanygin\n\nIgor Vladimirovič Kanygin ( , ; * 6. července 1956 Vitebsk, Sovětský svaz) je bývalý sovětský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 90 kg stříbrnou medaili.\n\n"}
{"id": "775828", "url": "https://cs.wikipedia.org/wiki?curid=775828", "title": "Jana Panská", "text": "Jana Panská\n\nJana Panská (* Československo) je česká filmová a divadelní herečka.\n\nVystudovala konzervatoř a poté se dala na studia DAMU. Věnuje se také kynologii a hře na piano.\n\nPoprvé se objevila před kamerou v roce 1994 v seriálu \"Prima sezóna\". Vidět jsme jí mohli také v televizní pohádce \"O mrňavém obrovi\" nebo komediálním filmu \"Kameňák 3\".\n\nVěnuje se však především divadelnímu herectví a je součástí hereckého souboru Brněnského Divadla Polárka. Hostovala také v Národním divadle.\n\n\n\n\n"}
{"id": "775830", "url": "https://cs.wikipedia.org/wiki?curid=775830", "title": "Michal Sabolčík", "text": "Michal Sabolčík\n\nMichal Sabolčík (3. června 1924 Soľ – 27. července 1995 Bratislava) byl slovenský a československý politik Komunistické strany Slovenska, poúnorový poslanec Národního shromáždění ČSSR, poslanec Sněmovny lidu a Sněmovny národů Federálního shromáždění za normalizace, ministr vlád Československa a diplomat.\n\nV letech 1950–1957 byl předsedou MNV v rodné obci Soľ. Zastával pak četné stranické a státní posty. V letech 1958–1961 byl vedoucím oddělení Ústředního výboru KSS, v letech 1962–1968 členem ÚV a předsednictva ÚV KSS. XII. sjezd KSČ ho zvolil za kandidáta Ústředního výboru Komunistické strany Československa. Do funkce člena ÚV KSČ byl převeden 20. září 1963. XIII. sjezd KSČ ho ve funkci člena ÚV KSČ potvrdil. V období září 1963 – duben 1968 byl kandidátem předsednictva ÚV KSČ. V letech 1961–1963 působil coby místopředseda Slovenské národní rady (poslancem SNR byl se stal po doplňovací volbě roku 1961 a v SNR zasedal do roku 1971) a předseda Slovenské plánovací komise.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako velvyslanecký rada z obvodu Košice-západ. Jeho politická kariéra pokračovala i po invazi vojsk Varšavské smlouvy do Československa za normalizace. V letech 1968–1970 působil v diplomatických službách, od roku 1971 byl ministrem pověřeným řízením Federálního cenového úřadu. Na tomto postu působil ve druhé vládě Lubomíra Štrougala, třetí vládě Lubomíra Štrougala, čtvrté vládě Lubomíra Štrougala a páté vládě Lubomíra Štrougala až do roku 1988. V roce 1974 mu byl udělen Řád práce a roku 1984 Řád republiky.\n\nTrvale rovněž působil v nejvyšších zákonodárných sborech. Po federalizaci Československa usedl roku 1969 do Sněmovny lidu Federálního shromáždění (volební obvod Košice). Ve Sněmovně lidu setrval do konce volebního období parlamentu, tedy roku 1971, kdy ve volbách roku 1971 přešel do Sněmovny národů. V ní obhájil mandát ve volbách roku 1976, volbách roku 1981 a volbách roku 1986. V parlamentu zasedal až do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\n"}
{"id": "775831", "url": "https://cs.wikipedia.org/wiki?curid=775831", "title": "Núba", "text": "Núba\n\nNúba je pohoří v Africe ležící na území Jižního Kordofánu, tedy v současnosti patřící k Súdánu, ovšem se silnými tendencemi k připojení k Jižnímu Súdánu. Jeho rozloha je 65 kilometrů šířky na 90 kilometrů délky a vrcholky jsou až zhruba o 900 metrů výše než okolní roviny. Prší zde poměrně málo, méně než 800 mm průměrně za rok, ale i tak je zde zeleněji než v okolí. Není zde v podstatě žádná silniční infrastruktura, jen prastaré pěší stezky.\n"}
{"id": "775832", "url": "https://cs.wikipedia.org/wiki?curid=775832", "title": "Ervín Oláh", "text": "Ervín Oláh\n\nErvín Oláh (* Rokycany, Československo - 10. srpen 2011, Rokycany, Česká republika) byl český filmový herec a hudební skladatel.\n\nPoprvé se objevil před kamerou v roce 1997 v televizní hře \"Silvestr s dědou\". V roce 2005 si ho pak vybral režisér Zdeněk Troška do třetího dílu své trilogie založené na českých anekdotách s názvem \"Kameňák\". Oláh je k tomuto filmu také spoluautorem úvodní písně, kterou nazpívali Yvetta Blanarovičová a Hynek Tomm, který zde hraje také jednu z menších rolí.\n\nMimo svoji hereckou kariéru se živil jako taxikář v Rokycanech.\n\nErvín Oláh zemřel 10. srpna 2011 v Rokycanech.\n\n\n\n"}
{"id": "775835", "url": "https://cs.wikipedia.org/wiki?curid=775835", "title": "Hana Sachsová", "text": "Hana Sachsová\n\nHana Sachsová (17. září 1907 – 14. dubna 1987) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSČ do Národního shromáždění ČSSR za hlavní město Praha. V Národním shromáždění zasedala až do konce volebního období parlamentu v roce 1968.\n\nV 50. a 60. letech publikovala studie o pedagogice a školském systému (například \"Atheistická výchova v práci školy\"). K roku 1968 se profesně zmiňuje coby ředitelka SVVŠ z obvodu Vinohrady II. Během pražského jara patřila k reformnímu proudu KSČ. V březnu 1968 reagovala v anketě Rudého práva ohledně odstoupení prezidenta Antonína Novotného následovně: „\"jsem ráda, že se už konečně vyřeší situace, nastane konsolidace řízení a vše progresivní, co bylo v těchto dnech vysloveno, se může realizovat. Je třeba ovšem konsolidovat i vládu a ÚV strany\".“\n\nPo federalizaci Československa usedla roku 1969 do Sněmovny lidu Federálního shromáždění (volební obvod Vinohrady II), kde setrvala do února 1970, kdy rezignovala na poslanecký post.\n\n"}
{"id": "775838", "url": "https://cs.wikipedia.org/wiki?curid=775838", "title": "Letecká záchranná služba v Česku", "text": "Letecká záchranná služba v Česku\n\nLetecká záchranná služba v Česku zahájila činnost oficiálně 1. dubna 1987. Systém letecké záchranné služby byl v Československu vybudován mezi lety 1987–1992, i když záchranné lety probíhaly už od 30. let 20. století. O zavedení letecké záchranné služby na území Československa se začalo uvažovat v roce 1977. Průlomovým se stal rok 1985, kdy se zástupci Československa účastnili mezinárodního kongresu leteckých záchranných služeb v Curychu. Tento kongres vedl k sestavení týmu specialistů, jehož úkolem bylo vybudovat systém letecké záchranné služby srovnatelný s ostatními evropskými zeměmi. U zrodu letecké záchranné služby stály především sovětské vrtulníky Mil Mi-2, které zpočátku sloužily na téměř všech stanicích. Po roce 1993, kdy došlo ke vzniku samostatných států Česká republika a Slovensko, docházelo k transformaci letecké záchranné služby, často se měnili provozovatelé, stejně jako vrtulníky.\n\nČesko je v současné době pokryto sítí 10 provozních stanic letecké záchranné služby. Ta patří k nejhustším v Evropě. O provoz letecké záchranné služby se dělí jak soukromí provozovatelé, kteří provozují osm stanic, tak státní subjekty, které zajišťují provoz na dvou stanicích. Čtyři stanice zajišťují noční provoz pro území celé České republiky, šest stanic má omezenou provozní dobu od východu do západu slunce. Akční rádius vrtulníků letecké záchranné služby má rozsah cca 70 km, který odpovídá doletové době 18 až 30 minut od přijetí tísňové výzvy. Letecká záchranná služba je nedílnou součástí integrovaného záchranného systému.\n\nCena vzletu vrtulníku může činit až 150 000 Kč. \n\nPrvní zdokumentovaný let na území Československa se zraněným člověkem na palubě proběhl 27. srpna 1956, ačkoliv historie záchranných letů sahá až do 30. let. Záchranný let provedli příslušníci Československé armády s vrtulníkem Mil Mi-4. Raněného přepravovali z Terezína do Ústřední vojenské nemocnice ve Střešovicích. Další významný záchranný let proběhl až v únoru 1960, kdy byli vrtulníkem Mi-4 transportováni tři zranění horníci. V průběhu 60. let probíhaly další záchranné lety, ale ty byly spíše ojedinělé. V roce 1965 vypomáhaly vrtulníky při záchraně osob během povodní a v témže roce proběhla první záchranná akce také ve Vysokých Tatrách. Systém letecké záchranné služby neexistoval a o jeho vybudování se ani neuvažovalo.\n\nO vybudování systému organizované letecké záchranné služby na území Československé socialistické republiky se začalo uvažovat teprve v roce 1977. Federální ministerstvo vnitra, ministerstvo zdravotnictví a Ústav národního zdraví začaly shromažďovat informace o provozu letecké záchranné služby v ostatních evropských zemích. Pozornost byla soustředěna především na počet a zaměření letů, ale sbíraly se informace také o stanovištích a používaných vrtulnících letecké záchranné služby. V roce 1980 proběhl v Mnichově první mezinárodní kongres leteckých záchranných služeb AIRMED 80. O čtyři roky později, v roce 1984, proběhl první let s lékařem na palubě. Původní koncept počítal s vybudováním sítě letecké záchranné služby, která bude čítat 12 stanic. Ty měly být rozmístěny na strategických místech v okolí dálnic, velkých městských aglomerací a turisticky významných oblastí. Významným se stal rok 1985, kdy v Curychu proběhl druhý mezinárodní kongres leteckých záchranných služeb AIRMED 85. Kongresu se účastnili také zástupci Československa. Tento kongres vedl k sestavení týmu specialistů, který měl v průběhu následujících let vybudovat v Československu síť letecké záchranné služby.\n\nLetecká záchranná služba zahájila na území Československa činnost oficiálně 1. dubna 1987 v 7:15. Jednalo se o zkušební provoz pro oblast Prahy a Středočeského kraje. Pražský Ústav národního zdraví vyčlenil pro leteckou záchrannou službu zdravotnický personál, Letecká správa Federálního ministerstva vnitra poskytla vrtulníky a Československá státní pojišťovna zajistila finanční krytí projektu. První etapa zkušebního provozu probíhala do 30. května 1987 a zajišťovala ji Letecká správa Federálního ministerstva vnitra, druhá etapa probíhala od 15. července do 30. září 1987 a chod letecké záchranné služby zajišťoval státní podnik Slov-Air. Stanice přešla do nepřetržitého denního provozu až 1. dubna 1988. Prvním provozovaným vrtulníkem byl stroj Mil Mi-2.\n\nV roce 1987 vznikla první stanice letecké záchranné služby. Ta sloužila pro oblast Prahy a Středočeského kraje. Volacím znakem stanice se stal Kryštof 01. 1. července 1987 zahájila činnost druhá stanice, která sloužila pro Banskou Bystrici. Do roku 1992 vzniklo na území Československa celkem 18 stanic letecké záchranné služby. Původní plán 12 stanic byl tak výrazně převýšen. Stanice získaly volací znaky Kryštof 01 až Kryštof 18 v závislosti na tom, kdy zahájily provoz. Na území Slovenska se nacházelo celkem sedm stanic, v Česku pak jedenáct stanic.\n\nSe vznikem samostatných států Česká republika a Slovenská republika došlo také k rozdělení letecké záchranné služby. Česko převzalo jedenáct stanic, Slovensko sedm. Již v roce 1990 vznikaly v Československu první nestátní letecké společnosti, které od roku 1992 přebíraly provoz letecké záchranné služby na některých provozních stanicích, především na stanicích, kde působil státní podnik Slov-Air. Na počátku roku 1993 zajišťovala Armáda České republiky provoz letecké záchranné služby na stanicích Kryštof 07 v Plzni, Kryštof 13 v Českých Budějovicích a Kryštof 17 v Havlíčkově Brodě. Letecká služba Policie ČR, nový letecký policejní útvar, zajišťoval svými prostředky chod letecké záchranné služby na stanicích Kryštof 01 v Praze a Kryštof 06 v Hradci Králové. Na ostatních šesti provozních stanicích působily soukromé společnosti Alfa-Helicopter a DSA. Počátek 90. let 20. století se nesl ve znamení obměny leteckého parku. Na všech stanicích sloužily dosluhující stroje Mil Mi-2 a jak Armáda ČR, tak také Letecká služba Policie ČR i soukromí dopravci si uvědomovali, že je potřeba modernizovat letecký park. Ve službě se tak od roku 1992 objevovaly modernější vrtulníky Bell 206, Bell 412, PZL Kania, Eurocopter AS 355 Ecureuil 2, MBB Bo 105 a další.\n\nV následujících letech docházelo často také ke změnám provozovatelů. Například k 1. lednu 1995 ukončila Armáda ČR provoz letecké záchranné služby na stanici Kryštof 13 v Českých Budějovicích a provoz převzala soukromá společnost Helicopter. Naopak 1. ledna 2005 přebrala provoz letecké záchranné služby na stanici Kryštof 04 v Brně Letecká služba Policie ČR. Původně provoz zajišťovala soukromá společnost. K zatím poslední změně provozovatele došlo 1. ledna 2009, kdy na stanicích Kryštof 04 v Brně a Kryštof 06 v Hradci Králové ukončila provoz Letecká služba Policie ČR, provoz stanice Kryštof 04 převzala společnost Alfa-Helicopter a provoz stanice Kryštof 06 převzala společnost DSA.\n\nJediná stanice, která po roce 1993 zanikla, byla stanice Kryštof 17 v Havlíčkově Brodě. Vzhledem k tomu, že se nacházela v blízkosti stanice Kryštof 12 v Jihlavě a současně docházelo k reorganizaci složek Armády ČR, byl k 31. prosinci 1994 ukončen provoz letecké záchranné služby na této stanici.\n\nČesko je od roku 1995 pokryto sítí 10 provozních stanic letecké záchranné služby. Od 1. ledna 2009, kdy převzali soukromí dopravci provoz některých stanic letecké záchranné služby platí, že v Česku existuje i smíšený systém provozu letecké záchranné služby. \n\nLeteckou záchrannou službu na stanicích Kryštof 09 v Olomouci, zajišťuje soukromá společnost Air – Transport Europe, na stanicích Kryštof 05 v Ostravě a Kryštof 12 v Jihlavě soukromá společnost Helikopter Air Transport a na stanicích Kryštof 18 v Liberci, Kryštof 15 v Ústí nad Labem, Kryštof 06 v Hradci Králové pak soukromá společnost DSA. Na stanicích Kryštof 01 v Praze a Kryštof 04 v Brně slouží vrtulníky Letecké služby Policie ČR, zatímco leteckou záchrannou službu na stanicích Kryštof 07 v Plzni a Kryštof 13 v Českých Budějovicích zajišťuje Armáda České republiky.\n\nAkční rádius vrtulníků letecké záchranné služby má rozsah cca 70 km, který odpovídá doletové době 18 až 30 minut od přijetí tísňové výzvy. V současné době je letecká záchranná služba zajištěna v 10 krajích. Oblast Karlovarského kraje je pokryta především vrtulníkem ze stanice Kryštof 07 z Plzeňského kraje, Pardubický kraj má leteckou záchrannou službu zajištěnou převážně ze stanice Kryštof 06 z Královéhradeckého kraje, Zlínský kraj je pokryt ze stanic Kryštof 04 z Jihomoravského kraje, Kryštof 09 z Olomouckého kraje a Kryštof 05 z Moravskoslezského kraje a oblast Středočeského kraje je pokryta ze stanice Kryštof 01 v hl. m. Praze . \n\nNěkteré oblasti České republiky se nacházejí mimo akční rádius jakéhokoliv vrtulníku letecké záchranné služby, samotná letecká záchranná služba je ale zajištěna na celém území Česka, pouze v některých místech s delší doletovou dobou. Vlastní základny letecké záchranné služby nemají Pardubický kraj, Zlínský kraj, Středočeský kraj a Karlovarský kraj. Síť stanic letecké záchranné služby na území České republiky přesto patří k nejhustším v Evropě.\n\nV roce 2013 byla ve Zlínském kraji podepsána petice pro zřízení stanoviště letecké záchranné služby ve Zlíně, o její zřízení usiloval kraj i v roce 2017.. V roce 2010 probíhaly úvahy o vzniku přeshraniční spolupráce leteckých záchranářů mezi Českem a Německem. Stanice letecké záchranné služby měla výhledově vzniknout mezi městy Weiden in der Oberpfalz a Waldsassen na německé straně. Vzhledem k tomu, že se obě města nacházejí v blízkosti české státní hranice, pokrýval by akční rádius vrtulníku také velkou část Karlovarského kraje, který patří k nejhůře pokrytým oblastem Česka. Projekt přeshraniční spolupráce nebyl realizován. V současné době tak v Česku neexistuje spolupráce s okolními státy v poskytování odborné přednemocniční neodkladné péče formou letecké záchranné služby. V roce 2019 usiloval Karlovarský kraj o vlastní základnu \n\nSeznam rozložení jednotlivých územních středisek LZS a jejich akční rádius dle nových provozovatelů.\n\nVolacím znakem vrtulníků letecké záchranné služby na území Česka je kombinace jména Kryštof a čísla – například Kryštof 01 v Praze. V současné době je používáno deset volacích znaků v rozsahu čísel 01–18. Po rozpadu Československa zůstaly zachovány původní volací znaky na území České republiky, na Slovensku získaly vrtulníky letecké záchranné služby nové volací znaky. Jméno Kryštof bylo převzato po svatém Kryštofovi, který je mimo jiné také patronem leteckých záchranářů. Toto jméno je používáno jako volací znak vrtulníků letecké záchranné služby i v některých dalších evropských zemích (na Slovensku \"Krištof\", v Německu \"Christoph\", v Rakousku \"Christophorus\").\n\nPosádka vrtulníku letecké záchranné služby je vždy nejméně tříčlenná, ale liší se v závislosti na provozovateli vrtulníku. Vždy nejméně dva členové posádky tvoří zdravotnickou část – lékař a zdravotnický záchranář. Vrtulníky soukromých dopravců létají v tříčlenném složení, a to pilot, lékař a zdravotnický záchranář. Posádka vrtulníků Letecké služby Policie ČR je čtyřčlenná ve složení pilot, palubní inženýr, lékař a zdravotnický záchranář a armádní stroje létají až v pětičlenném složení – pilot, kopilot, palubní inženýr, lékař a zdravotnický záchranář. Vedoucím skupiny je lékař, který je vždy vázán rozhodnutím pilota. Provozovatelé vrtulníků zajišťují letecký personál, zdravotnická část osádky je součástí příslušné krajské územní zdravotnické záchranné služby. Výjimku tvoří pouze posádka vrtulníku Kryštof 07, kde je jak letecký, tak zdravotnický personál součástí Armády ČR. Tísňové výzvy jsou přijímány a vyhodnocovány příslušným krajským zdravotnickým operačním střediskem, a to i v případě vrtulníku Kryštof 07.\n\nV současné době je území České republiky pokryto v nočních hodinách pěti vrtulníky letecké záchranné služby, jejichž provoz je v noci omezen pouze pro neodkladné sekundární a ambulanční lety. V nočním režimu fungují stanice Kryštof 01 v Praze, Kryštof 04 v Brně, Kryštof 05 v Ostravě, Kryštof 07 v Plzni a Kryštof 13 v Bechyni u Českých Budějovic. Ostatní stanice fungují v denní době limitované východem a západem slunce, nejdříve však od 6:30 a nejpozději do 21:00. Všechny čtyři stanice v nočních hodinách zajišťují lety pro celé území Česka, stanice Kryštof 01, Kryštof 07 \na Kryštof 13 především pro oblast Čech a stanice Kryštof 04 a Kryštof 05 pak především pro oblast Moravy a Slezska. Do 29. února 2012 fungovala v nepřetržitém nočním provozu stanice Kryštof 09 v Olomouci. 1. března 2012 byl noční provoz ukončen na stanici letecké záchranné služby Kryštof 09 v Olomouci a byl trvale zaveden na stanici Kryštof 04 v Brně. Ke změně došlo především pro lepší pokrytí Moravy v nočních hodinách.\n\nZa rok 2008 se cena jedné letové hodiny ve prospěch letecké záchranné služby, kterou zajišťovala Letecká služba Policie ČR, pohybovala po započtení přímých nákladů na úrovni přibližně 30 400 Kč. U soukromých provozovatelů činila cena jedné letové hodiny přibližně 31 200 Kč. \n\nV dubnu 2013 obvinila protikorupční policie bývalého ministra zdravotnictví MUDr. Tomáše Julínka v souvislosti s údajně předraženými letovými hodinami nestátních provozovatelů letecké záchranné služby. Ti v roce 2008 zvítězili v tendru vypsaném ministerstvem zdravotnictví. Podle trestního oznámení činila cena jedné letové hodiny u soukromých provozovatelů přibližně 135 tisíc korun, zatímco letová hodina policejních vrtulníků stála stát přibližně 35 tisíc korun a letová hodina armádních vrtulníků asi 50 tisíc korun. Podle trestního oznámení se Julínek dopustil zneužití pravomoce veřejného činitele a porušení povinnosti při správě cizího majetku, když měl stát kvůli údajně nevýhodné smlouvě přijít o 792 milionů korun. Podle vyjádření představitelů soukromého dopravce DSA nejsou však v cenách letových hodin u armády započítány desítky dalších nákladů a ceny jsou tak uměle vytvořené. Samotné ministerstvo obrany přiznalo, že v cenách letových hodin nejsou započítány všechny náklady. Julínek se k obvinění odmítl vyjádřit. Podle Julínkova mluvčího Tomáše Cikrta odmítla v roce 2008 jak armáda, tak policie provozovat leteckou záchrannou za podmínek, které byly stanoveny v tendru. Podle něj by se ceny letových hodin zvýšily i kdyby provoz zajišťovaly státní instituce. Trestní oznámení na Julínka podali představitelé Věcí veřejných. V červenci 2013 bylo trestní stíhání Julínka zastaveno pro nedostatek důkazů.\n\nSoukromí dopravci na území České republiky mají provoz letecké záchranné služby uzavřen smluvně s Ministerstvem zdravotnictví ČR do roku 2016. Provoz letecké záchranné služby zajištěný státními subjekty neodpovídá zvyklostem evropských zemí. Ve většině evropských zemí je letecká záchranná služba zajišťována výhradně nestátními provozovateli. V České republice nestátní společnosti provozují osm stanic, na dvou stanicích slouží trvale vrtulníky státních institucí. Jak Armáda ČR, tak Letecká služba Policie ČR nespadají organizačně pod Úřad pro civilní letectví.\n\nV roce 2011 vyjádřili poslanci zdravotního výboru nespokojenost s provozem letecké záchranné služby, kterou zajišťují soukromí dopravci. Vadí jim především vysoká cena za provoz a trvalou pohotovost pracovníků. Jako možné řešení navrhli zajišťovat leteckou záchrannou službu na větším počtu stanic Armádou ČR a Leteckou službou Policie ČR. Letky obou organizací mají letecké kapacity k zajištění většího počtu stanic. Soukromí provozovatelé mají však provoz letecké záchranné služby smluvně uzavřen s ministerstvem zdravotnictví až do roku 2016.\n\nOproti tomu ve stejném roce vydala expertní komise ministerstva vnitra a policejního prezidia doporučení zrušit provoz letecké záchranné služby, zajištěný Leteckou službou Policie ČR. Podle vyjádření odborníků je provoz příliš drahý a předáním provozu do rukou soukromého dopravce by Policie ČR ušetřila miliony korun. Kromě toho by mělo letku opustit až 32 zaměstnanců a počet vrtulníků by se měl snížit na sedm. Celkově by tak mohla policie ušetřit až 50 milionů korun. Návrh komise však odmítl jak ministr vnitra Jan Kubice, tak ředitel Zdravotnické záchranné služby hlavního města Prahy MUDr. Zdeněk Schwarz.\n\nPrvní vrtulníky, které se začaly používat pro transport zraněných, byly stroje Mil Mi-4. Tento typ vrtulníku byl použit i při první záchranném letu v roce 1956. V roce 1962 byl pro transport zraněných zkoušen také vrtulník Mil Mi-1, ale ten se neosvědčil. Vrtulníky Mi-1 nedisponovaly zdravotnickou zástavbou tak, jako je tomu dnes, ale měly po stranách trupu umístěny sanitní gondoly. Od roku 1977, kdy se začala sbírat data pro provoz letecké záchranné služby, hledali příslušníci Federálního ministerstva vnitra vhodný vrtulník. Tím se stal lehký sovětský vrtulník Mil Mi-2, který byl vyráběn v polském závodě WSK PZL Świdnik. Vrtulníky Mi-2 stály v roce 1987 u zrodu letecké záchranné služby na území Československa. Ani tyto stroje nebyly standardně vybavené zdravotnickou zástavbou. Přestavbu prvních vrtulníků Mi-2, které začaly létat ve prospěch letecké záchranné služby, provedli členové Letecké správy Federálního ministerstva vnitra. Téměř všechny stanice letecké záchranné služby na území Československa byly zpočátku obsazeny právě stroji Mi-2.\n\nPočátek 90. let znamenal pro leteckou záchrannou službu na území Československa a později České republiky obrovský rozmach. Na všech stanicích sloužily dosluhující stroje Mil Mi-2 a jak Armáda ČR, tak také Letecká služba Policie ČR i soukromí dopravci si uvědomovali, že je potřeba modernizovat letecký park.\n\nJiž v srpnu 1989 byl na stanici Kryštof 01 v Praze testován modernější polský vrtulník PZL W-3A Sokół. V roce 1990 zanikla Letecká správa Federálního ministerstva vnitra a novou moderní policejní letkou se stal Úřad Federálního ministerstva vnitra pro leteckou službu. Ten zakoupil v roce 1991 první dva „nevýchodní“ vrtulníky MBB Bo 105. Jeden ze strojů byl vybaven zdravotnickou zástavbou a po zkušebním provozu na stanici Kryštof 01 se od roku 1992 objevil trvale na stanici Kryštof 06 v Hradci Králové. V letech 1992 a 1993 byl na stanici Kryštof 01 provozován polský vrtulník PZL Kania, který konstrukčně vycházel ze staršího stroje Mil Mi-2. Ani tento stroj nebyl používán trvale a vrátil se výrobci. Od srpna 1993 sloužil pro účely letecké záchranné služby v Praze nový moderní vrtulník Bell 412HP. Vrtulníky Bell 412 sloužily v Praze až do roku 2005, kdy byly trvale nahrazeny modernějšími stroji Eurocopter EC 135 T2. V Hradci Králové byl do roku 2004 používán vrtulník MBB Bo 105, který byl také nahrazen moderním vrtulníkem Eurocopter EC 135 T2.\n\nLetecká služba Policie ČR používala také vrtulníky Mil Mi-8. Tyto stroje nebyly pro leteckou záchrannou službu primárně určeny, ale v rámci transplantačního programu byly někdy nasazovány. Letecká služba Policie ČR zajišťovala provoz letecké záchranné služby v letech 2005–2009 také na stanici Kryštof 04 v Brně, kde sloužil vrtulník Eurocopter EC 135 T2+. Policejní vrtulník Bell 412 se v letech 1997 a 1998 objevil také na stanici Kryštof 07 v Plzni, kde nebyl schopen soukromý dopravce zajistit vrtulník.\n\nArmáda České republiky, která zajišťovala chod letecké záchranné služby po roce 1993 na stanicích Kryštof 07 v Plzni, Kryštof 13 v Českých Budějovicích a Kryštof 17 v Havlíčkově Brodě, používala vrtulníky Mil Mi-2, výjimečně i těžší stroje Mil Mi-8. V současné době zajišťuje armáda leteckou záchrannou službu pouze na stanici Kryštof 07 v Plzni a používá vrtulník střední hmotnostní kategorie PZL W-3A Sokół. Vrtulníky W-3A Sokół odporují normám Evropské unie o provozu vrtulníků ve prospěch letecké záchranné služby. Stroje užívané pro leteckou záchrannou službu musí být dle norem dvoumotorové vrtulníky výkonnostní třídy A1. Vrtulínky W-3A Sokół nejsou v této kategorii certifikovány. I přesto, že se jedná o vrtulník provozovaný armádou, má červenobílé barevné značení jako civilní letouny – není tedy v typických vojenských barvách. Takzvaná antikamufláž má umožnit lepší viditelnost vrtulníku v terénu při zásahu, čímž se zlepšuje úroveň bezpečnosti zasahujícího personálu letecké záchranné služby. V roce 2012 v tomto zbarvení létají tři vrtulníky W-3A Sokół.\n\nPrvní nestátní leteckou společností, která provozovala na území Československa leteckou záchrannou službu, se stala společnost Alfa-Helicopter. Od počátku 90. let 20. století vznikaly také další letecké společnosti, jejichž nosným programem se stal provoz letecké záchranné služby. V Česku to byla především společnost DSA, která leteckou záchrannou službu provozuje od roku 1993 a na Slovensku se dominantním provozovatelem této služby stala společnost Air - Transport Europe. Mezi další nestátní subjekty, které v minulosti zajišťovaly provoz letecké záchranné služby na území Česka, patřily společnosti Helicopter a Aerocentrum.\n\nSpolečnost Alfa-Helicopter začala provozovat leteckou záchrannou službu na stanicích Kryštof 04 v Brně a Kryštof 09 v Olomouci v roce 1992. Na obou stanicích sloužily zpočátku vrtulníky Mil Mi-2, ale již v průběhu roku 1992 se na obou stanicích objevily nové vrtulníky Bell 206L-3. Od 1. ledna 1993 provozuje společnost Alfa-Helicopter leteckou záchrannou službu také na stanici Kryštof 12 v Jihlavě, kde od roku 1994 sloužil vrtulník Bell 206L-3. Ve službě se později objevují modernější vrtulníky Bell 206L-4. V roce 2002 se v Česku objevuje nový vrtulník Bell 427, který je pro potřeby letecké záchranné služby nasazen ve světové premiéře. I přesto, že vrtulník tou dobou nebyl v České republice certifikován, získal tříměsíční povolení k letům pro potřeby letecké záchranné služby. V letech 2009 a 2010 jsou do provozu uvedeny dva nové moderní vrtulníky Eurocopter EC 135 T2+, které slouží na stanicích Kryštof 04 a Kryštof 09. Společnost Alfa-Helicopter je jediná společnost na světě, která pro potřeby letecké záchranné služby využívá vrtulníky Bell 427.\n\nSpolečnost DSA začala leteckou záchrannou službu provozovat 1. ledna 1993 na stanicích Kryštof 05 v Ostravě, Kryštof 15 v Ústí nad Labem a Kryštof 18 v Liberci. Letecká záchranná služba byla zpočátku zajišťována také vrtulníky Mil Mi-2, ale od roku 1996 se ve službě objevovaly modernější vrtulníky Eurocopter AS 355 F2 Ecureuil 2. V lednu 2003 představila společnost DSA modernější vrtulník Eurocopter EC 135 T1. Tento typ vrtulníku se v Česku objevil ve službách letecké záchranné služby vůbec poprvé. Na konci roku 2004 a začátkem roku 2005 byly dodány tři zcela nové vrtulníky Eurocopter EC 135 T2, které nahradily starší stroje na stanicích Kryštof 05, Kryštof 15 a Kryštof 18. V roce 2009 zakoupila společnost DSA nejnovější vrtulník Eurocopter EC 135 T2+.\nV letech 1995–2003 zajišťovala provoz letecké záchranné služby na stanici Kryštof 13 v Českých Budějovicích nestátní společnost Helicopter. Ta převzala stanici k 1. lednu 1995 po Armádě České republiky. Zpočátku používala vrtulníky Mil Mi-2, ale v červnu 1995 byly do služby nasazeny modernější stroje PZL Kania. Tyto vrtulníky vycházely konstrukčně ze strojů Mi-2. Společnost Helicopter ukončila provoz letecké záchranné služby k 31. prosinci 2003 a od následujícího dne převzala provoz společnost Alfa-Helicopter.\n\nV březnu 1997 vyhrála společnost Aerocentrum výběrové řízení na provoz letecké záchranné služby v Západočeském kraji. K 1. dubnu 1997 oficiálně ukončila Armáda České republiky provoz letecké záchranné služby, avšak nový soukromý provozovatel nebyl schopen zajistit vrtulník a armáda tak provozovala leteckou záchrannou službu až do 17. dubna. Nový provozovatel používal pro leteckou záchrannou službu vrtulník Bell 222, který byl pronajatý z Německa. S tímto vrtulníkem také létali piloti z Německa. V dubnu 1997 byly v Plzni demonstrativně připraveny stroje Mi-2 a PZL Kania společnosti Helicopter, aby v případě potřeby zahájily ihned činnost. Později se vrtulníky Bell 222 vrátily zpět do Německa a pro leteckou záchrannou službu byly opět používány stroje Mil Mi-2 a nově také stroj Mil Mi-8.\n\n\n\n"}
{"id": "775839", "url": "https://cs.wikipedia.org/wiki?curid=775839", "title": "Tracie Thoms", "text": "Tracie Thoms\n\nTracie Nicole Thoms (* 19. srpna 1975, Baltimore, Maryland, Spojené státy americké) je americká televizní, filmová a divadelní herečka a zpěvačka.\n\nNarodila se a vyrůstala v Baltimore v Marylandu jako dcera Mariany a Donalda H. Thomsových. Má mladšího bratra Austina. Ve svých deseti letech začala se studiem herectví a později chodila na Baltimore School for the Arts. Nyní má bakalářský titul z Howard University a postgraduátní certifikát z herectví na Juilliard School, kde byla spolužačkou herců Lee Paceho a Anthonyho Mackie.\n\nJe známá pro svoji roli Mahandry McGinty v televizním seriálu \"Wonderfalls\". Také hrála roli Sashy v americké verzi seriálu \"As If\", který byl zrušen po třech epizodách. Byla přidána do obsazení seriálu \"Odložené případy\" jako vyšetřovatelka Kat Miller. Také hostovala v seriálech \"Právo a pořádek\" a \"Policejní odznak\".\n\nObjevila se v několika filmech, její nejznámější role byla ve filmové verzi broadwayského muzikálu \"Rent\", kde hrála Joanne Jefferson, právničku a milenku Maureen Johnson (Idina Menzel). Převzala roli po Fredi Walker, která hrála Joanne v původní broadwayské verzi, ale rozhodla se, že si roli kvůli svému věku již nezopakuje. Thoms ještě před tím, než získala roli, byla velkou fanynkou tohoto muzikálu a několikrát ho viděla na Broadwayi.\n\nObjevila se ve filmech \"Porn 'n Chicken\", \"Brother to Brother\" a \"The Warrior Class\". V roce 2006 se objevila v roli Lily ve filmu Ďábel nosí Pradu. Hrála ve filmu Descent, společně se svými kolegyněmi z \"Rentu\", Wilson Jermaine Heredia a Rosario Dawson. Objevila se ve filmu Quentina Tarantina, \"Auto zabiják\", spolu se Zoë Bell, Rosario Dawson a Mary Elizabeth Winstead.\n\nJejí broadwayský debut byl ve hře \"Drowning Crow\". Také se objevovala v několika hrách mimo Broadway a v regionálních divadlech, ve hrách \"Up Against the Wind\" (New York Theater Workshop), \"The Oedipus Plays\" (The Shakespeare Theater), \"A Raisin in the Sun\" (Baltimore CenterStage) \"Joe Turner's Come and Gone\" (Missouri Rep), \"The Exonerated\" (Off Broadway's The Culture Project) a \"The Antigone Project\" (The Women's Project). 18. července 2008 se připojila k poslednímu obsazení původního uvádění \"Rentu\", vystupovala 26. července 2008, zopakovala si svou roli Joanne a nahradila Merle Dandridge. Poslední představení vyšlo na DVD a jako film nazvaný \"\".\n\nZopakovala si roli Joanne v uvedení \"Rentu\" v Hollywood Bowl od 6. do 8. srpna 2010. Toto uvedení režíroval Neil Patrick Harris.\n\nV pilotním dílu seriálu \"Wonder Woman\" si zahrála Ettu, Dianinu osobní asistentku.\n\n\n"}
{"id": "775841", "url": "https://cs.wikipedia.org/wiki?curid=775841", "title": "Ledovcový šroub", "text": "Ledovcový šroub\n\nLedovcový šroub nebo také ledovcová trubka či ledovcová fréza je horolezecký prostředek k jištění v kompaktním ledu. Je tvořen tenkostěnnou trubkou s ostře nabroušenými zuby na jedné straně a okem k zavěšení karabiny na straně druhé. Některé modely ledovcových šroubů mívají v rámci oka i kličku, pomocí níž lze ledovcový šroub snáze zavrtat do ledu a druholezec, který ruší jištění, jej může snáze vyšroubovat. Pomocí ledovcového šroubu lze také v ledu vyvrtat díru pro Abalakovovy hodiny, například pro zřízení trvalejšího jisticího nebo slaňovacího bodu.\n\nPůvodně nebyly ledovcové skoby duté, ale již měly tvar vývrtky (tak se jim také někdy říká). Jako první ji použil německý horolezec Willo Welzenbach v roce 1924 ve 400 m stěně Grosses Wiesbachhornu (3 570 m n. m.) s Fritzem Rigelem, strmé ledovcové úseky překonával pomocí tehdy používané techniky dvou lan.\n\nPosledním trendem je u ledovcových šroubů používání poloviční expresky, která je připevněna na kroužek nasazený na trubce a na druhé straně má karabinu k zavěšení jistícího lana. Výzkumy ukázaly, že největší pevnost mají šrouby zašroubované do ledu pod negativním úhlem cca -15 stupňů, to jest okem poněkud dolů.. V kvalitním ledu mohou mít šrouby nosnost až 11 kN, v nekvalitním ledu však nosnost klesá.\n\n\n"}
{"id": "775845", "url": "https://cs.wikipedia.org/wiki?curid=775845", "title": "Mistrovství Evropy juniorů v ledním hokeji 1971", "text": "Mistrovství Evropy juniorů v ledním hokeji 1971\n\nMistrovství Evropy juniorů v ledním hokeji 1971 byl 4. ročník této soutěže. Turnaj hostilo od 27. prosince 1970 do 3. ledna 1971 československé město Prešov. Hráli na něm hokejisté narození v roce 1952 a mladší.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" Norsko mělo sestoupit z elitní skupiny, ale hrálo i v dalším ročníku - kvůli odmítnutí postupu ze strany Rumunů (vítězů B skupiny)\"\n\nPoprvé v historii turnajů byl vyhlášen All star tým, pravidelně byl vyhlašován ale až od MEJ 1978.\n\nBrankáři: Vladislav Treťjak, Alexandr Kotomkin\nObránci: Jurij Blochin, Alexej Nikituškin, Sergej Zinič, Sergej Grigorkin, Valerij Mojsejenko, Vladimir Sitnikov\nÚtočníci: Alexandr Volkov, Sergej Glazov, Alexandr Medkov, Alexandr Bariněv, Jurij Kondrašov, Helmuts Balderis, Oleg Ivanov, Alexandr Andrejev, Alexandr Golikov, Vladimir Popov.\n\nBrankáři: Miroslav Krása, Jan Herczeg\nObránci: Jiří Šrámek, Ján Šterbák, Vladimír Kostka, Libor Kudela, Vojtěch Naštinský\nÚtočníci: Miroslav Křiváček, Zdeněk Müller, František Černík, Miloš Novák, Zdeněk Paulík, Josef Anderle, Jaroslav Pouzar, Radoslav Čížek, Pavel Beránek, Václav Sýkora, Marián Šťastný.\n\nŠampionát B skupiny se odehrál v Bukurešti v Rumunsku, postup na mistrovství Evropy juniorů 1972 si vybojovali domácí. Ti jej odmítli a tak v elitní skupině zůstali Norové.\n\n1. Rumunsko\n2. Polsko\n3. Dánsko\n4. Maďarsko\n5. Bulharsko\n"}
{"id": "775846", "url": "https://cs.wikipedia.org/wiki?curid=775846", "title": "Antártida (album)", "text": "Antártida (album)\n\nAntártida je soundtrackové album velšského hudebníka a hudebního skladatele Johna Calea, vydané v roce 1995 u nezávislého belgického hudebního vydavatelství Les Disques du Crépuscule. Jde o hudbu ke španělskému dramatickému filmu \"Antártida\" režiséra Manuela Huergy. Album produkoval Cale a výkonným producentem byl Jean-Michel Reusser, který s ním spolupracoval i na několika dalších soundtracích. Nahrávání alba probíhalo v několika různých studiích. Violoncella, orchestrální a skupinové skladby v Big House Recording v New Yorku a sólové klavírní skladby v L.P.G. Studio v New Yorku.\n\nSkladba „Pasodoble Mortal“ byla nahrána ve studiu Tramontana v Barceloně a závěrečné práce byly dokončeny ve studiu Farra Music Studio v Paříži. V písni „People Who Died“ Calea doprovází vedle jiných bubenice Maureen Tuckerová a kytarista Sterling Morrison, kteří s ním v šedesátých letech působili ve skupině The Velvet Underground. Píseň „Antartica Starts Here“ původně vyšla v roce 1973 na albu \"Paris 1919\", zde je její nově nahraná verze. Tato verze byla nahrána pouze na klavír (Cale v ní rovněž zpívá) a byla natočena pro scénu, ve které María (Ariadna Gil) a Rafa (Carlos Fuentes) navštívili Caleův koncert.\n\nAutorem všech skladeb je John Cale, mimo „People Who Died“ − tu napsal Jim Carroll.\n\n"}
{"id": "775848", "url": "https://cs.wikipedia.org/wiki?curid=775848", "title": "Náhodné setkání", "text": "Náhodné setkání\n\nNáhodné setkání (v anglickém originále Random Hearts) je americký psychologicko-romantický film režiséra Sydneyho Pollacka z roku 1999 s Harrisonem Fordem a Kristin Scott Thomasovou v hlavních rolích. Byl natočen podle stejnojmenného románu Warrena Adlera. \n\nDo amerických kin jej uvedla společnost Columbia Pictures dne 8. října 1999. V českém znění film premiérovala společnost Falcon 6. ledna 2000, v létě téhož roku vyšel na VHS a DVD pod značkou Bonton Home Video. TV Nova snímek zařadila do programu 10. května 2003 a Česká televize pak 15. prosince 2007.\n\nFilm vypráví příběh o náhodném setkání dvou zcela rozdílných lidí, kteří by se patrně nikdy nesetkali, kdyby se nestala tragická událost, jež je připravila o jejich blízké a zároveň spojila dohromady jejich vlastní životy. Dutch Van Den Broeck je policejní seržant (na konci filmu poručík) oddělení vnitřního vyšetřování a Kay Chandlerová je kongresmanka, senátorka státu New Hampshire. Oba se náhodně setkají po havárii dopravního letounu na lince z Washingtonu, D.C. do Miami na Floridě, v němž zahynuli jejich manželé, kteří tam cestovali jako milenci. \n\nOba toto zjištění psychicky velmi poznamená a nutnost vyrovnat se nejen s náhlou ztrátou blízkých lidí, ale i s jejich prokázanou nevěrou, je donutí k tomu, aby si začali vzájemně pomáhat, naučili se jeden druhého vnímat a chápat, což je samotné nakonec dovede ke vzájemnému přátelství, vzájemnému sblížení a nakonec i k (zpočátku křehké) lásce.\n\nFilm s rozpočtem 64 milionů dolarů vydělal na amerických domácích tržbách 31,5 milionu a dalších 43,1 milionu na zahraničních trzích, celkově tedy 74,6 milionu dolarů. Za první víkend 8.-10. října vydělal v 2 697 amerických kin 13 milionů dolarů, čímž se v návštěvnosti umístil na druhé příčce za již reprízovaným akčním thrillerem \"Dvojí obvinění\" (\"Double Jeopardy\").\n\n"}
{"id": "775849", "url": "https://cs.wikipedia.org/wiki?curid=775849", "title": "Erich Sloboda", "text": "Erich Sloboda\n\nErich Sloboda (* 13. února 1929) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí odboru výrobního podniku (n.p. Duslo Šaľa) z obvodu Galanta.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Galanta). Ve Federálním shromáždění setrval do konce volebního období parlamentu, tedy do voleb roku 1971. Ve volbách roku 1971 byl zvolen poslancem ONV za město Šaľa. K roku 1983 se uvádí jako poslanec MěNV v Šaľe. V roce 1986 jako předseda Městského výboru KSS.\n\n"}
{"id": "775850", "url": "https://cs.wikipedia.org/wiki?curid=775850", "title": "Mária Solčányová", "text": "Mária Solčányová\n\nMária Solčányová (* 7. ledna 1924) byla slovenská a československá politička Komunistické strany Slovenska a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSS do Národního shromáždění ČSSR za Západoslovenský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako dělnice z obvodu Hlohovec.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Hlohovec), kde setrvala do konce volebního období, tedy do voleb v roce 1971.\n\n"}
{"id": "775851", "url": "https://cs.wikipedia.org/wiki?curid=775851", "title": "Václav Sopr", "text": "Václav Sopr\n\nVáclav Sopr (18. května 1922 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby předseda JZD z volebního obvodu Plasy.\nVe volbách roku 1964 byl zvolen za KSČ do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Plasy), kde setrval konce volebního období parlamentu, tedy do voleb roku 1971.\n\n"}
{"id": "775852", "url": "https://cs.wikipedia.org/wiki?curid=775852", "title": "Obelisk (Pražský hrad)", "text": "Obelisk (Pražský hrad)\n\nObelisk na Pražském hradě či též Mrákotínský monolit je vysoký štíhlý čtyřboký monolitický komolý jehlan stojící na třetím hradním nádvoří v blízkosti Starého proboštství odhalený u příležitosti výročí 10 let od vzniku Československa v roce 1928. Postaven byl jako památník padlým během první světové války. Jeho autorem je slovinský architekt Josip Plečnik. Iniciátorem a donátorem stavby byl první československý prezident Tomáš Garrigue Masaryk. První monolit vylomený v roce 1923 se však při nehodě na cestě rozlomil a bylo nutné vylomit monolit druhý. Ten se zdárně povedlo do Prahy dopravit a začátkem listopadu 1928 byl vztyčen.\n\nObelisk však nebyl dokončen celý, neboť chybělo jeho vrchní ukončení. To bylo doplněno až v roce 1996 na popud českého prezidenta Václava Havla.\n\nBěhem května 1921 rozhodl prezident republiky Tomáš Garrigue Masaryk zasadit na Pražském hradě pamětní desku Čechům a Slovákům padlým během první světové války. Hradní stavební správě dal za úkol zpracovat toto přání do 28. října 1921. Architekt hradní správy, Josip Plečnik, však prezidentovi představil jiný nápad k uctění památky, a sice monolitový žulový sloup („Sloup svobody“) na paměť padlých a na památku vítězství, jak to učinily i další vítězné státy. Pomník měl být vysokým dutým štíhlým sloupem (složeným ze čtyř dlouhých kamenných desek uvnitř svázaných bronzovými hmoždinkami) s věčným světlem. Umístěn měl být na schodišti spojujícím Hradčanské náměstí s Rajskou zahradou.\n\nVrchol památníku měl být zakončen zdobnou hlavicí. Vyzkoušeny byly různé podoby tohoto zakončení, například zlatá koule s blesky, orel či lev. Zvolen byl motiv s českým lvem vzpínajícím se nad slovenským křížem. Pro tuto variantu dokonce vytvořil sochař Jan Štursa sádrový odlitek v měřítku 1:1, který je nyní v hradním depozitáři. Proti návrhu však protestovali Slováci, kterým vadilo, že slovenský kříž je pod českým lvem. Sochař Štursa proto udělal jiný model, na němž má lev slovenský kříž zaseknutý do zad. Takový návrh se zase nezamlouval Plečnikovi, který se rozhodl, že na sloup žádnou sochu dávat nebude.\n\nZvažovala se též varianta, že by na obelisku mohly být verše oslavné básně věnované padlým vojákům. Několik básníků své návrhy představilo, avšak byly buď dlouhé, nebo příliš patetické. Proto bylo rozhodnuto, že ani oslavné verše na monolitu nebudou. A neujaly se ani vysekané nápisy s údaji o bojištích první světové války, na nichž bojovali českoslovenští legionáři.\n\nPlečnikův nápad na vytvoření obelisku místo původně navrhované pamětní desky se prezidentu Masarykovi zalíbil a 4. srpna 1921 uveřejnila prezidentská kancelář inzerát na dodávku kamenného sloupu o výšce 30 až 34 m. Na nabídku ovšem nikdo nereagoval. Až v prosinci 1922 (tedy skoro za rok a půl) se nabídla společnost „Mrákotínské kamenolomy a stavební podniky a. s.“ (dříve firma „Jarolím Foit“), že dokáže monolit dodat, avšak jen v délce 14 až 18 m.\nFirma zakázku dostala a v dubnu 1923 začalo v největším mrákotínském lomu (zvaném Šedova skála) pracovat 17 zkušených kameníků, kteří na přelomu července a srpna téhož roku vylomili žulový hranol o délce asi 20 m a váze 120 tun. Žula hranolu byla bělemodrá, čistá a houževnatá. Spolu s monolitem byl vylomen i žulový kvádr o rozměrech 4,3 × 4,3 × 1,8 m, který byl určen pro vytvoření mísy do Rajské zahrady. Vážil 70 tun a po hrubém odtesání vnitřních partií se jeho hmotnost snížila na 50 tun. Žula tohoto kvádru byla ještě kvalitnější než u monolitu.\n\nPo dobytí bylo třeba oba kamenné kusy dopravit na 420 m vzdálenou silnici spojující Jindřichův Hradec s Telčí. Byl proto upraven terén k silnici a oba monolity se za pomoci jeřábů a heverů valily po ocelových trubkách na dubových fošnách. Transport probíhal ve dnech 24. dubna až 10. května 1923. U silnice byly oba kvádry opracovány, takže monolit pak měl délku 18,2 m a střední profil 138 × 138 cm, čímž se jeho hmotnost snížila na 91,6 tun.\n\nZ telčského nádraží (vzdáleného 11 km) byly po silnici položeny železniční koleje a po nich přijely dva speciální těžkotonážní podvozky vyrobené v plzeňské Škodovce pouze pro přemístění obou kvádrů. Na tyto podvozky byly oba kvádry naloženy, přičemž vpředu byl díl pro obelisk. Přepravu provádělo 60 mužů Železničního pluku z Pardubic, jimž velel kpt. Ing. Jaroslav Seidl, a jako tahače sloužily traktory dělostřeleckého pluku z Olomouce pod vedením npr. Valentina Žilky.\nNa silnici se za sebou kladly kolejnice a po jejich přejetí byly poté rozebrány a přesunuty dopředu před soupravu. Kvůli velké hmotnosti obou kvádrů musely být zesíleny i silniční mosty na trase, kudy byly kvádry převáženy. Protože měla silnice k Telči velké množství zatáček, rozhodl kpt. Seidl o použití staré silnice, jež byla sice přímější, avšak v nejpříkřejším stoupání měla sklon až 14 %. Pod kopcem majícím toto stoupání byl odpojen díl s kvádrem pro kašnu a do kopce tak byl od 3. září 1923 vytahován pouze díl s monolitem. Traktory byly s tímto dílem spojeny přes kladku, jež byla zachycena v kruhu zapuštěném do skály na vrcholu kopce. Kruh ovšem námahu nevydržel, 8. září v 18 hodin praskl a podvozek s monolitem se dal do zpětného pohybu z kopce dolů. Dole narazil do kvádru pro kašnu, vzpřímil se, přepadl přes kašnu a rozlomil se 6,3 m od slabšího konce. Všechny tři části byly po ukončení vyšetřování přepraveny po nové silnici na telčské nádraží. Z kratší odlomené části byl vytvořen pomník padlým v Telči a okolí, který je umístěn na telčském Náměstí hrdinů. Jeho autorem je telčský rodák Jaroslav Krepčík (1880–1950). O větší úlomek požádalo město Praha a byl z něj architektem Bohumilem Hübschmannem vyroben pomník padlým Pražanům za první světové války, který byl za přítomnosti pražského primátora Karla Baxy a ministra zahraničí Edvarda Beneše slavnostně odhalen 29. října 1932 na náměstí Pod Emauzy.\n\nDne 12. listopadu 1923 se rozhodl prezident Masaryk postavit na vlastní útraty na Hradě monolit nový, který bude opět pocházet z mrákotínských lomů. S jeho těžbou se v lomu Pod jasánky (později označovaném jako Bínův lom) začalo v roce 1924, avšak po dokončení vylomení se zjistilo, že na spodní straně bloku se objevily trhlinky a drobničky, které vylučovaly jeho použití k výrobě monolitu. Proto bylo zahájeno vylamování monolitu třetího. K jeho vytěžení došlo 8. září 1925, tedy na den přesně dva roky od přeražení monolitu prvního. Po vylomení měřil 19 m, avšak při nadzvedávání se jeho 3,33 m dlouhá horní část odlomila, takže po vyzdvižení a hrubém opracování dosahoval délky 15,67 m. Kvádr měl na spodní straně rozměry 1,85 × 1,85 m, na horní straně 1,25 × 1,25 m. Jeho objem dosahoval hodnoty asi 42,4 m³ a hmotnost cca 112 tun. S ohledem na parametry monolitu (výrazně kratší délka a větší tloušťka, než bylo původně požadováno) zvolil architekt Plečnik jeho jiné umístění, a sice na III. hradním nádvoří na posvátném pahorku kdysi nazývaném Žiži.\n\nDne 18. září 1925 začala doprava kvádru do Prahy. Vedlo ji Ministerstvo veřejných prací a zajišťována byla kamenickou firmou a jejími 30 dělníky (řídil je správce lomu Jaroslav Fojt) a dělostřeleckým plukem z Českých Budějovic pod vedením npor. Drápala, skládajícím se z rotmistra a 13 vojáků, kteří se podíleli na tažení monolitu. Ten byl uložen v příhradové kleci z oceli, jež byla usazena na dvojité saně speciálně pro tuto činnost vyrobené v plzeňských Škodových závodech. Saně tažené čtyřmi traktory se pohybovaly na dutých ocelových válcích, které se valily po dráze z dvojitých fošen. Takto monolit po silnici překonal (průměrnou rychlostí 169 m/den) devítikilometrovou vzdálenost mezi lomem a telčským nádražím, kam dorazil 7. listopadu.\n\nNa nádraží v Telči byl kvádr 26. listopadu 1925 přeložen na dva samostatné čtyřkolové železniční podvozky spojené ocelovou mostní konstrukcí a celý vagón i lokomotiva byly slavnostně ověnčeny chvojím a praporky. Vagón s monolitem byl po obou stranách opatřen nápisy „Tam se skála hne, kam se síla napře“, „Jen národ jako ze žuly zvítězí“ a vzadu měl nápis „Pozdrav hradu pražskému“. Na ověnčené lokomotivě byl vpředu nápis „Práci zdar“. Před odjezdem vlaku proneslo projevy několik řečníků a na závěr zazněla státní hymna. Vlak z Telče odjel 3. prosince v 8:25 hodin a po trase byl provázen nadšenými davy lidí.\n\nCesta vlaku trvala 7 dní:\n\nJízda probíhala velmi opatrně. Jelo se pouze za denního světla a na přímých úsecích byla nejvyšší povolená rychlost 15 km/h, v obloucích pouze 5 km/h. Na dvojkolejné trati mezi Kolínem a Prahou byl po dobu jízdy transportu s monolitem vyloučen jakýkoliv jiný železniční provoz. Při přípravě převozu po železnici se zvažovalo, že by ve vlaku byly převáženy i výbušniny, které by byly v případě nehody vlaku použity pro rozbití monolitu, aby byla železniční trať co nejdříve opět volná. Nakonec však tento požadavek uplatněn nebyl.\nVlak s monolitem bezpečně dojel na dejvické nádraží 9. prosince ve 13:50 hodin, kde byl slavnostně přivítán předními státními představiteli. Následně byl přeložen z vagonu na sáně, zabezpečen proti povětrnostním vlivům a čekal na nádraží až do jara 1926, kdy se započalo s jeho přepravou na Pražský hrad. Cesta na Hrad trvala 22 dní a prováděla jej kamenická firma Jana Mrázka z pražského Smíchova za pomoci traktorů těžkého dělostřelectva. Nejobtížnější místo cesty nastalo při vjezdu na III. hradní nádvoří, kdy se před katedrálou sv. Víta musel monolit sice obtížně, nakonec však zdárně otočit na malém prostoru o 90 stupňů.\n\nNa nádvoří byl kamenickou firmou Jana Mrázka monolit opracováván do konečné podoby dle Plečnikova návrhu za odborného dozoru architekta Otto Rothmayera. Během opracovávání bylo z původního monolitu na každé straně odebráno 6 až 12 cm, čímž došlo ke zmenšení jeho objemu o asi 7 m³ a ke snížení hmotnosti o cca 18,5 tuny. Následně byly plochy monolitu (každá boční o velikosti 23,5 m²) vybroušeny a vyleštěny. Náročnosti opracovávání přidala i skutečnost, že bylo nutné vytvořit 15,5 m dlouhé, rovné a ostré hrany a naprosto hladké boční plochy, aby nedocházelo k nežádoucím lomům slunečních paprsků. Úpravy monolitu proto trvaly déle než dva roky.\n\nV rámci oslav desátého výročí vzniku Československa byl monolit 28. října 1928 odhalen. Práce na jeho zajištění však trvaly dále. Když byl monolit hotov, byl v ochranném bednění otočen o asi 90 stupňů, vztyčen, nadzvednut a spuštěn na ocelový hranol a sokl. Tyto práce probíhaly od 29. října do 1. listopadu 1928 (podle jiných zdrojů až 3. listopadu), kdy bylo ve 14:53 hodin vztyčování monolitu dokončeno.\n\nInstalovanému monolitu chyběla špička (pyramidion), která byla při jeho dobývání a opracovávání v mrákotínském lomu uražena. Plečnik sice měl nápad, že by ji bylo možné nahradit plastikou lva ve skoku, zlacenou špicí nebo špičkou vyrobenou ze skla a zdobenou polodrahokamy, avšak z technických a finančních důvodů (blížila se hospodářská krize) nešlo tento záměr provést. V poslední dekádě 20. století, kdy se na Hradě chystala výstava o Josipu Plečnikovi (pojmenovaná „Josip Plečnik – Architektura pro novou demokracii“), byl z iniciativy tehdejšího prezidenta republiky Václava Havla obelisk dokončen instalováním dva metry vysoké pyramidy ve tvaru jehlanu o základně 90 cm svařeného z pozlacených ocelových profilů, které se používají pro jaderné reaktory. Autorem návrhu je český architekt Tomáš Valenta, který vycházel z konceptu architekta Zdeňka Lukeše z roku 1991, a vyroben byl v plzeňské Škodovce. Valentova pyramidka na vrcholu Plečnikova obelisku byla odhalena 13. května 1996 ve 14:30 hodin a události vedle jiných přihlíželi i prezident Václav Havel a Lubomír Soudek, tehdejší generální ředitel Škody Plzeň.\n\nObelisk je tvořen z jediného kusu žuly, vylomené v lomu u Mrákotína (z téže lokality pochází i materiál na výrobu mísy v zahradách pod Hradem či pro náhrobek prezidenta Václava Havla na vinohradském hřbitově, čímž je připomenut státní význam Havlovy hrobky a také kvalita mrákotínské žuly). Monolit je pravidelným komolým jehlanem vysokým 15,42 metru. Spodní základna je čtvercová o hraně délky 181,5 cm, horní hrana – také čtvercového tvaru – má hranu o délce 123,4 cm. Jeho objem činí 36,27575 m³ a hmotnost je (při měrné hmotnosti mrákotínské žuly 2,640 t/m³) 95 762 kg, tedy asi 96 tun. Jeho materiálem je leštěná mrákotínská žula, což je světle šedý, drobně až středně zrnitý granit až adamellit s ojedinělými vyrostlicemi bílého ortoklasu.\nMonolit byl postaven na podložku z 5 mm silného olověného plechu na podstavci o základně 3 × 3 m a výšce 1,1 m (z nichž 20 cm je pod okolní dlažbou nádvoří). Podstavec je sestaven ze čtyř stejně velkých hranolů z leštěné liberecké žuly, tedy narůžovělého hrubozrnného až velkozrnného biotitického granitu s velkými výrostlicemi růžového až světle červeného ortoklasu. Pod podstavcem je vybetonován základ zvonovitého tvaru, který je dodnes přístupný chodbou ze sklepa blízkého Starého proboštství. S podstavcem a betonovým základem pod ním je obelisk spojen 3,8 m dlouhým železným hranolem o profilu 60 × 60 cm.\n\nProtože se jednalo o unikátní událost, neboť zkušenosti s prací s tak velkým monolitem nikdo v Evropě neměl, byl celý proces dopravy, opracování a vztyčení obelisku sledován filmaři, kteří natočili dokument \"Jeho Veličenstvo Monolith II.\" Vedle filmového dokumentu se vylomení, dopravě, opracování i vztyčování monolitu věnovaly se zvýšenou pozorností i články v mnoha novinách a časopisech. O monolitu byly napsány i práce, z nichž jsou z historického hlediska mezi nejcennější řazena odborná díla Adolfa Janouška (1925), Václava Weinzettla (1925), Jana Mrázka (1928) či Věry Malé (1996) a obzvláště posmrtně uspořádané vzpomínky Miloslava Klementa (1997) s podrobným popisem prací a jejich fotografickou, výkresovou i výpočtovou dokumentací.\n\nU příležitosti postavení monolitu navrhl akademický sochař Václav Nejtek (23. září 1899 – 26. srpna 1958) stříbrnou dvacetikorunu s námětem monolitu a s rozevřenou knihou. Nápad však nebyl nikdy realizován.\n\n\n"}
{"id": "775853", "url": "https://cs.wikipedia.org/wiki?curid=775853", "title": "Koce Efremov", "text": "Koce Efremov\n\nKoce Efremov ( ; 17. března 1956 – 7. října 2018) byl jugoslávský zápasník, volnostylař. V roce 1980 na olympijských hrách v Moskvě obsadil ve volném stylu v kategorii do 52 kg sedmé místo. Třikrát startoval na mistrovství Evropy. V roce 1976 vybojoval páté místo v kategorii do 48 kg, v roce 1980 obsadil deváté a v roce 1981 desáté místo v kategorii do 52 kg.\n\n"}
{"id": "775854", "url": "https://cs.wikipedia.org/wiki?curid=775854", "title": "Ludmila Spěváková", "text": "Ludmila Spěváková\n\nLudmila Spěváková (* 5. října 1938 Tábor) byla česká a československá politička Československé strany lidové a poúnorová poslankyně Národního shromáždění ČSSR a Sněmovny lidu Federálního shromáždění.\n\nDětství prožila v Humpolci, s rodiči se roku 1946 přestěhovala do Jiříkova. Po absolvování základní školy vystudovala tříletou dopravní školu v Liberci a pak pracovala na železniční stanici v Jiříkově a později v Rumburku jako výpravčí. Po roce 1970 odešla z veřejného života.\n\nVe volbách roku 1964 byla zvolena za ČSL do Národního shromáždění ČSSR za Severočeský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby výpravčí vlaků z obvodu Šluknov.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Šluknov). Ve Federálním shromáždění setrvala do prosince 1970, kdy rezignovala na poslanecký post.\n\n"}
{"id": "775855", "url": "https://cs.wikipedia.org/wiki?curid=775855", "title": "Jan Svoboda (politik KSČ)", "text": "Jan Svoboda (politik KSČ)\n\nJan Svoboda (19. března 1922 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\n13. sjezd KSČ ho zvolil za člena Ústředního výboru Komunistické strany Československa. K roku 1968 se zmiňuje coby politický pracovník ÚV KSČ z volebního obvodu Kolín.\nVe volbách roku 1964 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kolín), kde setrval konce volebního období parlamentu, tedy do voleb roku 1971.\n\n"}
{"id": "775856", "url": "https://cs.wikipedia.org/wiki?curid=775856", "title": "Podmíněné odsouzení", "text": "Podmíněné odsouzení\n\nPodmíněné odsouzení je možné uplatnit při odsouzení k trestu odnětí svobody, kdy je odložen jeho výkon na zkušební dobu jednoho roku až pěti let a odsouzený je tak na svobodě. Soud může podmíněně odsoudit tehdy, jestliže vzhledem k osobě a poměrům pachatele, zejména s přihlédnutím k jeho dosavadnímu životu a prostředí, ve kterém žije a pracuje, a k okolnostem případu má důvodně za to, že k působení na pachatele, aby vedl řádný život, není třeba výkonu uloženého trestu. Tento institut trestního práva lze využít ale jen u trestu odnětí svobody a jen tehdy, pokud v daném případě nepřevyšuje tři roky.\n\nPři podmíněném odsouzení lze odsouzenému v zájmu vedení jeho řádného života uložit i přiměřená omezení a přiměřené povinnosti (např. povinnost podrobit se pracovnímu výcviku, zdržet se návštěv nevhodných prostředí, omluvit se poškozenému apod.), stejně jako povinnost nahradit případnou škodu, odčinit nemajetkovou újmu nebo vydat bezdůvodné obohacení z trestného činu. Je-li potřeba zvýšeně sledovat a kontrolovat chování pachatele, je možné nad ním po stanovenou zkušební dobu navíc vyslovit probační dohled.\n\nJestliže podmíněně odsouzený povede ve zkušební době řádný život a vyhoví všem uloženým podmínkám, soud vysloví, že se osvědčil. V opačném případě, a to i během zkušební doby, rozhodne o vykonání podmíněně odloženého trestu odnětí svobody. Výjimečně však může podmíněné odsouzení ponechat v platnosti a zkušební dobu prodloužit nebo stanovit probační dohled či přiměřená omezení a přiměřené povinnosti, pokud zatím uloženy nebyly.\n\nJestliže by soud o osvědčení podmíněně odsouzeného bez jeho viny do jednoho roku od uplynutí zkušební doby nerozhodl, nastoupí právní fikce osvědčení se. V každém případě však vždy při osvědčení podmíněného odsouzeného nastává také právní fikce, že nikdy odsouzen nebyl.\n\n"}
{"id": "775857", "url": "https://cs.wikipedia.org/wiki?curid=775857", "title": "Bavorská dynastie", "text": "Bavorská dynastie\n\nBavorská dynastie byl rod, ze kterého pocházeli Langobardští králové, kteří byli potomci Garibalda I. Bavorského, Agilofinga a vévody bavorského. Vládu nad Langobardy získali díky Garibaldově dceři Theodelindě, která se vdala za langobardského krále Authariho v roce 588.\n\nBavorská dynastie byla větví Agilolfingů a dále se dělila na dvě větve: větev pocházející od Garibalda prostřednictvím jeho nejstaršího dítěte - dcery Theodelindy, a větev pocházející od Garibaldova nejstaršího syna Gundoalda. Z první větve, pouze Adaloald, Theodelindin syn, jehož měla s druhým manželem, kterého vybrala za krále, Agilulf, vládl, přičemž ještě její zeť Arioald (oženil se s její dcerou Gundebergou) rovněž vládl. Ačkoli od Gundoalda pocházelo šest (resp. sedm) králů v řadě, přerušené pouze uzurpátorem Grimualden, který se oženil s Gundoaldovou vnučkou:\n\n"}
{"id": "775861", "url": "https://cs.wikipedia.org/wiki?curid=775861", "title": "Balady a romance", "text": "Balady a romance\n\nBalady a romance je jedna z nejznámějších básnických sbírek Jana Nerudy, která poprvé vyšla v roce 1883. Jednotlivé básně vznikaly od roku 1875 a vycházely samostatně v časopise. Sbírka se skládá z 18 básní. Název básně vždy začíná slovem \"balada\" nebo \"romance\", ačkoli se o daný žánr poezie jedná pouze někdy. (Zaměňuje tedy baladu za romanci a naopak.) Neruda v díle klade veliký důraz na křesťanství (vystupuje Panna Marie, Ježíš), legendy, národní historii (Karel IV., Karel Havlíček), lidové tradice a problematikou dobra a zla.\n\n\nVětšina básní je psána velmi honosným a na dnešní poměry archaickým stylem. Autor používá četných básnických přívlastků, přirovnání, apostrof i metafor.\n\n"}
{"id": "775864", "url": "https://cs.wikipedia.org/wiki?curid=775864", "title": "Doubravice (tvrz)", "text": "Doubravice (tvrz)\n\nOznačení tvrz Doubravice se může vztahovat k různým místům:\n\n"}
{"id": "775866", "url": "https://cs.wikipedia.org/wiki?curid=775866", "title": "Záplavy a sesuvy půdy v Brazílii v lednu 2011", "text": "Záplavy a sesuvy půdy v Brazílii v lednu 2011\n\nZáplavy a sesuvy půdy v Brazílii v lednu 2011 postihly brazilský stát Rio de Janeiro a jsou považovány za jednu z nejhorších přírodních katastrof v dějinách Brazílie. Zahynulo celkem 905 osob včetně starosty města Nova Friburgo a tisíce lidí zůstaly bez domova. \n\nK povodním a sesuvům půdy došlo na několika místech v hornaté části státu Rio de Janeiro zhruba v polovině ledna roku 2011. Nejvíce postižena byla města Nova Friburgo (391 úmrtí), Teresópolis (327 úmrtí), Petrópolis (66 úmrtí) a obec Sumidouro (22 úmrtí). Města i obec leží v horské oblasti v okolí národního parku Serra dos Órgãos. Tuto oblast často navštěvují turisté vzhledem k množství historických památek a mírným teplotám. Mnoho staveb je zde přímo vystaveno nebezpečí sesuvů půdy kvůli svažitému terénu. Katastrofa způsobila rozsáhlé škody na majetku a oblast zůstala bez elektřiny a pitné vody. Největší škody napáchala řeka Santo António. Některá místa byla v důsledku katastrofy odříznuta od světa. Dne 16. ledna nalezli požárníci tělo starosty města Nova Friburgo na jeho rodinné farmě. Dne 28. ledna bylo oznámeno 10 prokázaných případů nebezpečné leptospirózy v zasažené oblasti.\n\nNárodní ústav pro meteorologii předpověděl bouřky, které měly zasáhnout hornatou oblast státu Rio de Janeiro. Dne 11. ledna odpoledne ústav vydal zvláštní varování, které obdržela i města Nova Friburgo, Teresópolis a Petrópolis. Představitelé samosprávy později uvedli, že nebyl čas na provedení nezbytných opatření pro odvrácení tragédie. Ve dnech 11. ledna a 12. ledna roku 2011 napadlo více srážek, než bývá v této oblasti obvyklé za celý měsíc. Následovaly záplavy na mnoha místech regionu. \n\nBrazilská prezidentka Dilma Rousseffová oznámila uvolnění částky 466 mil. USD pro postižené oblasti. Úřadující guvernér Luis Fernando Big Foot poslal posily do postižené oblasti a požádal o naléhavou federální pomoc. Záchranné práce byly řízeny orgány územních samosprávných celků, které rovněž poskytly přístřeší a vybavení pro lidi bez domova. Brazilské námořnictvo a zemská vláda nechala postavit polní nemocnice na pomoc obětem. Týmy pracovníků měly již zkušenosti s povodněmi, které postihly Brazílii roku 2010.\n\nPředseda vlády Španělska, José Luis Rodríguez Zapatero, vyjádřil soustrast nad tragédií vyvolanou bouří a nabídl pomoc od španělské vlády.\nMinisterstvo zahraničních věcí Argentiny vyslovilo solidaritu vládě a lidu Brazílie a nabídlo okamžitou pomoc. \nPrezident Mexika Felipe Calderón vyslovil soustrast rodinám obětí a podporu a solidaritu v této bolestné chvíli.\nPrezident Portugalska Aníbal Cavaco Silva zaslal brazilské prezidentce hlubokou soustrast a vyjádřil solidaritu s lidem Brazílie. \nMinistr zahraničí Austrálie Kevin Rudd vyjádřil sympatie a solidaritu s Brazílií. \n\n"}
{"id": "775869", "url": "https://cs.wikipedia.org/wiki?curid=775869", "title": "Jan Hrbatý", "text": "Jan Hrbatý\n\nJan Hrbatý (20. ledna 1942 Stražisko – 23. července 2019) byl československý hokejový útočník (na pozici pravého křídla), jehož jméno je spjato s jihlavskou Duklou. Reprezentoval Československo na třech mistrovství světa a na jedněch olympijských hrách. Byl členem hokejové dynastie Hrbatých – aktivně hokej hrál jeho syn Jan Hrbatý i vnuci Jan Hrbatý a Filip Hrbatý. Jeho bratrem byl kněz Eduard Hrbatý. V roce 2015 byl uveden do Síně slávy českého hokeje. Zemřel roku 2019 ve věku 77 let.\n\nJeho kariéra začala na rozdíl od jeho vrstevníků později, s organizovaným hokejem až v 16 letech v prostějovském hokejovém klubu SK, z kterého na začátku 60. let narukoval do Dukly Jihlava, kde působil dalších 20 let. V době jeho hráčského působení se již běžně hrál hokej se zahnutými čepelemi, Jan Hrbatý ale patřil mezi tři hráče, kteří hráli s tzv. rovnou lopatou. Jeho oblíbená značka hokejky byla Vítěz special.\n\nByl trojnásobným vítězem Spenglerova poháru.\n\nReprezentační debut si odbyl v roce 1964, od roku 1967 byl pevnou součástí týmu a v letech 1967–1970 hrál na všech šampionátech. Ze Zimních olympijských her 1968 si přivezl stříbrnou medaili. V reprezentaci odehrál 57 zápasů a vstřelil 15 gólů.\n\nPo skončení aktivní činnosti v roce 1980 shodou okolností bylo založeno v Jihlavě Středisko vrcholového sportu mládeže pro dorost a juniory, jehož se stal šéftrenérem. Následně trénoval i A-mužstvo.\n\n"}
{"id": "775873", "url": "https://cs.wikipedia.org/wiki?curid=775873", "title": "Silnice II/414", "text": "Silnice II/414\n\nSilnice II/414 je česká silnice II. třídy vedoucí Dyjskosvrateckým úvalem mezi Lechovicemi a Mikulovem. Je dlouhá 31 km, přičemž její zvláštností je, že je přerušena na dvě nesouvisející části (7 a 24 km). Do roku 1997 vedla až do Břeclavi, pak byl tento úsek povýšen na silnici I. třídy I/40.\n\n\"přerušení\"\n"}
{"id": "775874", "url": "https://cs.wikipedia.org/wiki?curid=775874", "title": "Staré číslování evropských mezinárodních silnic", "text": "Staré číslování evropských mezinárodních silnic\n\nČíslování evropských mezinárodních silnic, zaváděné od 60. let, prošlo v 80. letech radikální reformou, která nepřevzala z původního systému v zásadě nic (pouze dva dlouhé úseky silnic E4 a E6 ve Skandinávii zůstaly z praktických důvodů očíslovány stejně). Evropské silnice byly ve starém systému rozloženy na kontinentu méně rovnoměrně než v novém, nejvyšší hustota byla v oblasti Beneluxu a okolí a síť byla celkově řidší. Číslování se provádělo méně systematicky, beze snahy o dodržování struktury, páteřní silnice měly jednociferné číslo a ostatní dvouciferné. Doplňkové evropské silnice II. třídy nebyly zavedeny.\n\nÚzemím dnešního Česka procházely staré evropské silnice E7, E12, E14, E15, E16, E84 a E85.\n\nNásledující seznam ukazuje průběh evropských mezinárodních silnic podle starého číslování.\n\n\n\n\n\n\n\n\n\n\n\n"}
{"id": "775875", "url": "https://cs.wikipedia.org/wiki?curid=775875", "title": "František Vladimír Foit", "text": "František Vladimír Foit\n\nFrantišek Vladimír Foit (2. listopadu 1900 Tábor – 31. srpna 1971 Celje, Jugoslávie, dnes Slovinsko) byl český sochař, etnograf a cestovatel. \n\nNarodil se v Táboře, v rodině místního sochaře Ferdinanda Foita (1873–??) a jeho manželky Anastazie, rozené Šimkové (1879–??). Dětství a mládí prožil v obci Doupě u Telče. Studoval v Praze a v Paříži, po svatbě s Irenou Voradilovou (1913–2005) žil v Telči.\n\nV dubnu 1931 odjel se zoologem Jiřím Baumem do Afriky. Jeli vozem Tatra 12, speciálně upraveným pro potřeby cesty, z Alexandrie, přes Káhiru a podél Nilu přes Egypt, Súdán, Chartúm, Stanleyville (dnes Kisangani) v tehdejším Belgickém Kongu a dále přes Albertovo jezero do Ugandy a Nairobi v Keni. Zde se J. Baum a F. V. Foit pokusili o výstup na Kilimandžáro, přičemž se dostali až do výšky 5500 m n. m. Tanganikou pak pokračovali do bývalé Severní Rhodesie k Viktoriiným vodopádům a nakonec dojeli do Kapského města v tehdejší Jihoafrické unii. Do Prahy se vrátili v prosinci 1931. Film \"K Mysu dobré naděje\" vzniklý během této cesty byl promítán v českých kinech v roce 1933.\n\nPřed druhou africkou cestou, v dubnu roku 1946, byl v Brně odhalen na pohřebišti sovětských vojáků pomník, jehož autorem byl František Foit.\n\nDne 6. listopadu 1947 se vydal na svou druhou cestu do Afriky, tentokrát už s manželkou Irenou. Foitovi zůstali věrní značce Tatra, na výpravě jim sloužil čtyřválec Tatra 57B. Cesta byla plánována na rok, cílem mělo být Kongo, kde měl Foit prozkoumat možnosti exportu československých automobilů do Afriky.\n\nZ Alžíru se manželé Foitovi vydali přímo na jih do Nigérie, v únoru 1948 informoval český tisk, že překročili pohoří Ahaggar (Hoggar) v alžírské Sahaře, s nejvyšším bodem přes 3 000 m. Poté pokračovali do Kamerunu, Francouzského Konga a Belgického Konga. Pokračovali až do dnešní Jihoafrické republiky, odkud se vraceli na sever směrem do Nairobi. Sbírku místního umění zanechali v průběhu cesty na českém konzulátě, bohužel část se ztratila. V roce 1950 se druhá polovina sbírky dostala do Československa, záhy byla také vystavována. F. V. Foit rovněž vytvářel modely a črty, fotografoval a společně nahrávali domorodou hudbu.\n\nV průběhu druhé africké cesty došlo v Československu ke komunistickému převratu a majetek rodiny Foitových byl znárodněn. Do Československa se nechtěli vrátit, ale udržovali styky s rodinou i některými institucemi. Nakonec se usadili v Nairobi. F. V. Foit se později stal profesorem na Kenyatta College nairobské univerzity. V březnu 1968 se tam s ním setkali účastníci Expedice Lambarene.\n\nV 70. letech požádali Foitovi o přesídlení do tehdejší Jugoslávie, které jim bylo umožněno díky značnému věhlasu a především množství sbírek, které slíbili Jugoslávii darovat. Ještě před převozem sbírek a uspořádáním výstavy F. V. Foit v Jugoslávii zahynul při automobilové nehodě. \n\nPouze drobnou posmrtnou zmínku věnoval Františku Foitovi komunistický tisk v souvislosti s výstavou afrického umění v roce 1983, kde ho s dalšími uvedl jako jednoho z „pokrokově smýšlejících představitelů naší kultury“.\n\n\n\n\nSoučasný významný keňský sochař Morris Foit (*1940) změnil své původní jméno Morris Njau podle svého učitele Františka Foita. František Fojt se na trhu v Nairobi setkal s chudým chlapcem, který prodával model automobilu z hlíny. Dílko se Foitovi natolik zalíbilo, že ho zakoupil a rozhodl se, že bude chlapce zdarma vyučovat. Po návratu z vojenské služby (v době, kdy již František Foit opustil Afriku) se mladý muž začal věnovat dřevořezbě a již první jeho dílo bylo okamžitě prodáno. \n\n\n\n"}
{"id": "775879", "url": "https://cs.wikipedia.org/wiki?curid=775879", "title": "Mistrovství Evropy juniorů v ledním hokeji 1970", "text": "Mistrovství Evropy juniorů v ledním hokeji 1970\n\nMistrovství Evropy juniorů v ledním hokeji 1970 byl 3. ročník této soutěže. Turnaj hostilo od 26. prosince 1969 do 2. ledna 1970 švýcarské město Ženeva. Hráli na něm hokejisté narození v roce 1951 a mladší.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" Švýcarsko sestoupilo z elitní skupiny\"\n\nBrankáři: Vladislav Treťjak, Viktor Krivolapov\nObránci: Jurij Těreškin, Valerij Odincov, Boris Čisťjakov, Viktor Martynov, Jurij Blochin, Vladimir Prokopjev\nÚtočníci: Jurij Lebeděv, Vjačeslav Anisin, Alexandr Bodunov, Anatolij Železnov, Oleg Ivanov, Jurij Korotkov, Konstantin Klimov, Jurij Savcillo, Vladimir Syrcov, Alexandr Zajkin.\n\nBrankáři: Jiří Králík, Jozef Popelár\nObránci: Vladimír Nejedlý, Josef Jenáček, Miroslav Dvořák, Jan Zajíček, František Kaberle, Miroslav Rykl\nÚtočníci: Jaroslav Pouzar, Václav Honc, Ján Bačo, Josef Bernhauer, Vladimír Šandrik, Tomáš Dolák, Milan Svrček, Ladislav Machyňa, Štefan Onofrej, Milan Nový.\n\nŠampionát B skupiny se odehrál ve městech Kapfenberg, Leoben a Bruck v Rakousku mezi 26. prosincem 1969 a 2. lednem. Postup na mistrovství Evropy juniorů 1971 si vybojovali Norové.\n\n1. Norsko\n2. Itálie\n3. Polsko\n4. Rumunsko\n5. Rakousko\n6. Jugoslávie\n7. Maďarsko\n"}
{"id": "775880", "url": "https://cs.wikipedia.org/wiki?curid=775880", "title": "Rubinet", "text": "Rubinet\n\nRubinet (zkratka Ru) je středně pozdní až pozdní moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna ještě v bývalém Československu, v Lednici na Moravě, křížením odrůd (\"Revolta\" x \"Alibernet\") x \"André\".\n\n\"Revolta\" je odrůda, vyšlechtěná ještě v bývalém Československu, kříženec odrůd (\"Malingre Précoce\" x \"Chrupka bílá\") x (\"Čabaňská perla\" x \"Corinthe rose \").\n\nRéva vinná (\"Vitis vinifera\") odrůda \"Rubinet\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný se vzpřímenými letorosty.\n\nList je malý až středně velký, pětiúhelníkovitý, pětilaločnatý s mělkými až středně hlubokými horními bočními výkroji a s velkými, tupými špičkami. Vrchní strana čepele listu je hladká, velmi slabě až slabě puchýřnatá. Řapíkový výkroj je lyrovitý, úzký, lehce překrytý s průsvitem, řapík listu je delší, narůžovělý, později až výrazně červený.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká, široce elipsovitá, modročerná bobule, dužnina je šťavnatá, tmavočerveně zbarvená, plné chuti. Hrozen je středně velký (142 g), řídký až středně hustý, válcovitě-kuželovitý, s křidélky, se středně dlouhou, často rozvětvenou a červenavě zbarvenou stopkou.\n\n\"Rubinet\" je moštová odrůda révy vinné (\"Vitis vinifera\"), vyšlechtěná roku 1965 ještě v bývalém Československu, křížením odrůd (\"Revolta\" x \"Alibernet\") x \"André\". Odrůdu vyšlechtil Prof. Ing. Vilém Kraus, CSc. na Mendelově Univerzitě v Brně, v Lednici na Moravě. Odrůda byla dále v Německu, v Ockenheimu, selektována Hermannem Jägerem. Proto se někdy v odborné literatuře můžeme setkat s názorem, že existují dvě samostatné odrůdy stejného názvu, jedna německá a jedna česká.\n\nDo Státní odrůdové knihy České republiky byla odrůda zapsána roku 2004. Udržovatelem odrůdy je Prof. Vilém Kraus. V ČR se pěstuje zatím velmi okrajově, spíše jen na pokusných plochách, roku 2010 bylo vysazeno něco málo přes dva hektary vinic průměrného stáří 5 let. Na nepatrných plochách ji najdeme i v Německu.\nNázev odrůdy je složen ze dvou částí, první část, „rubi“, patrně evokuje barvu vín, přípona „net“ naznačuje, že se jedná o odrůdu kabernetového typu a jedním z rodičů je odrůda \"Alibernet\". Původní název odrůdy byl \"Tintet\", pěstitelské označení pak R-27.\n\nHodí se pro většinu vedení, vhodné jsou delší tažně. Doporučován je tvar keře s jedním kmínkem, řez na jeden tažeň, dlouhý podle síly keře a jeden dvouoký zásobní čípek. Při přetěžování keře úrodou jsou sklízené hrozny méně kvalitní. Proti poškození zimními i jarními mrazy je odrůda odolná. Podle typů půdy volíme také podnože, vhodné jsou SO-4, Cr 2 a 125 AA. Výnosy bývají středně vysoké, ve zkouškách pro registraci bylo v tříletém průměru dosaženo 10 t/ha (9-13 t/ha) při cukernatosti 16-19° ČNM a obsahu kyselin 9,5-12 g/1. Hrozny zrají brzy a vydrží na keřích dlouho, což umožňuje odbourávání kyseliny jablečné přímo na vinici.\n\nDoba rašení oček i květu je středně raná. Hrozny se vybarvují od poloviny srpna, sklizňová zralost začíná začátkem až v polovině října.\n\nProti napadení houbovými chorobami je odrůda středně odolná, citlivější je na padlí révové (\"Uncinula necator\").\n\nNa stanoviště není Rubinet náročný, hůře však snáší sušší, kamenité půdy, vyžaduje spíše půdy hlubší a vododržné.\nCharakterem víno připomíná červená vína z jižní Evropy. Je velmi vhodné ke spojování s červenými víny, kterým dodává plnost a charakter. Hodí se pro technologii školení v sudech barrique. Odrůda poskytuje víno výborné kvality, tmavočervené až modročervené barvy a harmonické chuti. Může se využít jako přídavek k odrůdám s nižší barevností červeného vína a s nižší plností často se sceluje s odrůdami \"Modrý Portugal\" nebo \"Frankovka\", v horších ročnících i \"Cabernet Sauvignon\". Je vhodná pro integrovanou produkci hroznů.\n\nTypická odrůdová vína jsou neprůhledně sytě červenohnědá, vůně je intenzivní, kořenitě kabernetová, zvláštní, chuť velmi plná, viskózní, kabernetová, tříslovitá, charakteru jižních vín. Ve vůni a chuti můžeme hledat černý rybíz, plody černého bezu, koření. Vína jsou vhodná ke střednědobé archivaci. Vína Rubinetu se hodí ke zvěřině či k pečeným masům.\n\n\n"}
{"id": "775883", "url": "https://cs.wikipedia.org/wiki?curid=775883", "title": "Polykratés ze Samu", "text": "Polykratés ze Samu\n\nPolykratés ze Samu byl přibližně v letech 538 př. n. l.-522 př. n. l. starověký řecký tyran na ostrově Samu. Vybudoval velké loďstvo a ovládl několik sousedních ostrovů. Lstí byl zajat a krutě popraven perským satrapou Oroitem.\n\nO Polykratovi se vypravuje, že se mu v každém počínání mimořádně dařilo. Jeho přítel, egyptský faraon Ahmose II., ho v dopise varoval, že po tak nepřirozeném štěstí obvykle následuje velký pád. Proto mu poradil, aby se zbavil něčeho cenného a utišil tak závist bohů. Polykratés uposlechl a hodil do moře svůj nejdražší prsten. Za pár dní přinesl jeden rybář do tyranova paláce nezvykle velkou rybu jako dar vladaři. Když ji v kuchyni rozřízli, našli v jejích útrobách ztracený prsten. Tak Polykratés pochopil, že svému osudu neujde; a opravdu, zanedlouho byl zavražděn v Sardách.\n\nPověst zpracoval Friedrich Schiller v baladě \"Prsten Polykratův\". Stejnojmenná opera E. W. Korngolda přenáší motiv marné snahy oklamat štěstěnu do současnosti. Rudolf Mertlík pojmenoval svou knihu antických mýtů převyprávěných pro mladé čtenáře \"Polykratův prsten\".\n\nJiří Frel: \"Od tyranů k Sókratovi (Malý český Plutarch)\". Mladá fronta, edice Kolumbus, Praha 1969.\n"}
{"id": "775884", "url": "https://cs.wikipedia.org/wiki?curid=775884", "title": "Servírování vín", "text": "Servírování vín\n\nVíno je ušlechtilý nápoj, jehož konzumace bývá považována za obřad. Žádné ze špičkových vín by nemělo být podáváno bez patřičného servisu a vybavení. Proto je potřeba dodržovat určitě zásady při servírování vín.\n\nPrvní zásadou při servírování vín je zásada nikdy nespěchat. Obzvláště starší vína nelze konzumovat ihned po nákupu, je lepší je nechat alespoň dva týdny „odpočinout“ od kvality našich cest. \n\nTaké je potřeba před samotným servírováním vychladit víno na správnou teplotu, případně u červených vín nechat tato vína „prodýchat“ alespoň hodinu před podáváním a to přelitím do karafy.\n\nKarafy jsou nádoby určené pro uvolnění maxima aromatických a chuťových látek z vín. Mladší vína potřebují masivnější styk s kyslíkem, proto používáme tzv. lodní karafy, které mají širší základnu, to znamená, že hladina vína tvoří rozsáhlejší plochu, přes kterou může víno dýchat.\n\nPro starší vína je určena tzv. „kachna“ nebo také „kočka“, která tvoří menší plochu hladiny, aby se zabránilo větší oxidaci těchto vín.\n\nVelmi důležitou kapitolou při konzumaci vín jsou skleničky, do kterých je víno naléváno. Pro víno používáme pouze bezbarvé sklenice. Pokud vybíráte sklenice na víno, je lepší zvolit co nejtenčí sklo, aby mezi Vašimi ústy a vínem byla co nejtenčí překážka. Kromě této šířky stěny je také důležitá délka nožky a stabilní podstavec. A samozřejmě také objem sklenice.\n\nObjem sklenice je opět dán typem vína. Pro červená vína je lepší zvolit sklenice většího objemu, tedy 400 - 600 ml, zatímco bílá a růžová vína lépe vyniknou ve sklenicích o objemech 200 - 400 ml. V případě šumivých vín je poté lepší zvolit sklenice menší, s objemem mezi 150 - 250 ml.\n\nO sklenice je potřeba náležitě pečovat, včetně volby vhodného mycího a splachovacího prostředku, neboť jakákoliv různorodá chuť i pach by nám ovlivnil vzhled i chuť vína. Kvalitní sklenice na víno se myjí ručně a do myčky na nádobí nepatří. Při používání myčky na nádobí se může na sklenici vytvořit šedý povlak. \n\nExistují tři základní tvary sklenic, kterými jsou:\n"}
{"id": "775888", "url": "https://cs.wikipedia.org/wiki?curid=775888", "title": "Opevněný kostel", "text": "Opevněný kostel\n\nOpevněný kostel je kostel vybavený pro poskytnutí ochrany vojensky ohroženému civilnímu obyvatelstvu na území chráněném církevním azylem.\n\nZejména ve středověku docházelo k opevňování kostelů (srovnej kastel) a posvátných okrsků a objektů. Pro ochranu civilního obyvatelstva byly opevňovány nejen kostely a kláštery, ale i hřbitovy. Proto také byly dlouho zakazovány jakékoliv stavební prvky či obranné stavby využitelné k aktivní obraně. Výrazněji se pevnostní prvky staveb (hradby kolem hřbitovů se střílnami, ochozy s cimbuřími, střílny apod.) uplatňují od 14. století. Převážně se kostely vyskytovaly v územně vymezených regionech, zasažených či ohrožených taženími vojsk apod. (na území nynější České republiky zejména pod vlivem tureckého nebezpečí a selských válek v Německu). Na druhé straně byly kostely opevňovány v cílených akcích domobrany, nebo jako strategické opěrné body (ač to bylo stíháno církevními zákazy). Současně ovšem docházelo k užívání pevnostních prvků jako dekorativních doplňků staveb, a to zejména v renesanci (střílny na atice jižní předsíně městského kostela ve Veselí nad Lužnicí).\n\n\n\n\n\nStavební prvky opevněných kostelů lze v zásadě rozdělit na prvky pro obranu pasivní, nebo aktivní.\n\n\nPříkopy byly vyhloubeny kolem řady kostelů (např. vodní příkop kolem kostela v Hulíně, dosud zčásti patrný), ale většinou byly od doby barokní postupně zasypány.\n\n\n\nNapř. úsek hradební zdi s klíčovými střílnami u kostela v Jesenici (okres Rakovník).\n\n\nVyvýšené části staveb samozřejmě byly hůře přístupné, a proto se při opevňování kostelů setkáváme s projevy snahy o lepší zajištění těchto částí staveb např. komplikovaným přístupem nebo prvky aktivní obrany (střílny, střílnová okénka).\n\n\n\nJako střílny reálně využitelné k obraně (tedy nikoliv jen dekorativní či symbolické prvky architektury) lze chápat zejména pozdně gotické klíčové střílny a střílnovité či štěrbinovité otvory s opěrami pro hákovnici na vnitřní straně otvoru. Tyto opěry mají zpravidla formu vodorovného trámku, jehož konce jsou vetknuté do boků vnitřní špalety otvoru.\n\n\n\n\n\n\n\nInformace o španělských opevněných kostelech nejsou zatím obecně příliš známé. Nejsou komentovány ani v syntetických přehledech tématu. Dozvíme se o nich v soupisech památek, v turistických průvodcích, ale také v monografických studiích či vědeckých pracích (mnoho informací není k dispozici ani ve španělské verzi Wikipedie). Přesto jsou jich zachovány stovky. K opevňování docházelo především od 14. století do 16. století, ale existují i příklady obranných prvků staveb z doby barokní. Příčiny je třeba samozřejmě hledat v dlouhotrvajících válkách a nedůvěře církve i obyvatelstva ve schopnost či zájem vládnoucích vrstev udržet mírový stav. Na druhé straně je velmi pravděpodobné, že kostely jako robustní budovy byly opevňovány v rámci posilování zemské domobrany.\n\nNejtypičtějším znakem opevněných kostelů ve Španělsku jsou ochozy s cimbuřím nebo patra s rozměrnějšími podstřešními okénky. Ochozy s cimbuřími zřizované na hranách plochých střech kostelů či věží byly v řadě případů později zakryty střechou.\n\nOpevněné kostely v Portugalsku jsou v základním přehledu obvykle krátce zmiňovány v odborných publikacích o portugalské gotice či v monografiích věnovaným hradům a palácům. V nich jsou popsány především nejznámější příklady opevněných chrámů společně s charakteristickými znaky portugalského opevněného kostela. Další příklady je možné objevit ve studiích o konkrétních objektech, v soupisech památek nebo lze usuzovat na obrannou funkci při zhodnocení dobových událostí a stavebního vývoje kostela v komparaci s dobovými vyobrazeními.\n\nPo skončení reconquisty portugalské části Pyrenejského poloostrova (1249) byly opevněné kostely budovány především rytířskými řády zejména v pohraničních oblastech s Kastilií. Obranná a ochranná funkce objektu však byla zahrnuta i do přestavby některých katedrál. Opevněné gotické kostely se v Portugalsku stavěly až do druhé poloviny 15. století. Poté došlo k uklidnění politických vztahů s katolickými Veličenstvy také kvůli rodinným vazbám krále Manuela, proto v manuelské architektuře postrádaly nově zakládané kostely tuto funkci.\n\nVětšina portugalských gotických opevněných kostelů se příliš neodlišovala od ostatních chrámů,rozlišovaly je především mohutnější zdi či užší, výše položená okna. Opevněný kostel doplňovala věž, která měla charakter obranné věže středověkého hradu, a v některých případech byla přístupná pouze z kostela.\n\nKostely, které měly i vizuální podobu pevnosti, byly výjimkami.\n\n\nŘada křesťanských chrámů stavěných či přestavovaných v 16. století v Mexiku má prvky řadící je mezi opevněné kostely. Dle současných výkladů sice měly spíše symbolickou funkci, neboť množství útoků domorodých kmenů bylo poměrně nízké, avšak vicekrál Antonio de Mendoza y Pacheco v roce 1535 po příjezdu do Mexika zakázal jejich výstavbu, dokud nebyl poučen o jejich funkci a potřebnosti jejich výstavby.\n\n\n"}
{"id": "775889", "url": "https://cs.wikipedia.org/wiki?curid=775889", "title": "Nandzadyn Buregdá", "text": "Nandzadyn Buregdá\n\nNandzadyn Buregdá ( ; * 8. června 1955) je bývalý mongolský zápasník, volnostylař. V roce 1980 na olympijských hrách v Moskvě vybojoval ve volném stylu v kategorii do 52 kg šesté místo. V roce 1981 vybojoval bronz, v roce 1983 sedmé a v roce 1985 páté místo na mistrovství světa.\n\n"}
{"id": "775897", "url": "https://cs.wikipedia.org/wiki?curid=775897", "title": "Čang Tok-rjong", "text": "Čang Tok-rjong\n\nČang Tok-rjong ( , anglický přepis: \"Jang Dok-ryong\"; * 7. srpna 1953) je bývalý severokorejský zápasník, volnostylař. V roce 1980 na olympijských hrách v Moskvě vybojoval v kategorii do 52 kg páté místo. V roce 1972 na hrách v Mnichově vypadl v kategorii do 48 kg ve třetím kole.\n\n"}
{"id": "775901", "url": "https://cs.wikipedia.org/wiki?curid=775901", "title": "Jozef Šedík", "text": "Jozef Šedík\n\nJozef Šedík (16. ledna 1923 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nV roce 1964 se uvádí jako účastník zasedání Ústředního výboru Komunistické strany Slovenska.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda JZD z obvodu Púchov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Púchov). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775904", "url": "https://cs.wikipedia.org/wiki?curid=775904", "title": "Pražská šunka", "text": "Pražská šunka\n\nPražská šunka, v zahraničí známá jako Prague Ham nebo Prager Schinken, je gurmánská pochoutka, z hlediska výroby lehce uzená a pak vařená vepřová kýta. V modifikované podobě je známá také jako šunka od kosti.\n\nÚdajně první tuzemskou pražskou šunku vyrobil v Praze v roce 1857 místní řezník a uzenář František Zvěřina. Měla specifickou chuť a rychle se stala populární pochoutkou. Jako „pražská“ začala být označována prostě podle toho, že vznikla v Praze. Název ani recept nebyl nijak chráněn, takže ho živelně přebírali výrobci v tuzemsku i v zahraničí. Tím postupně původní pražská šunka samozřejmě doznala mnoha různých odstínů chuti. \n\nJako první ji údajně začal vyrábět řezník a uzenář František Zvěřina roku 1857, když předtím experimentoval s naložením kýty vcelku i s kostí. Jednalo se o luxusní výrobek, který se prodával nejen v Praze, ale také v Karlových Varech a Drážďanech. Tuto šunku začali napodobovat další uzenáři a ta se rozšířila do velkých měst tehdejšího rakousko-uherského mocnářství Vídně a Budapešti. Poté se začala vyrábět ve Francii a v USA.\n\nDobrý zvuk měla šunka Antonína Chmele z pražské Zvonařky, který ji vyráběl od roku 1879. Ten svoji výrobu rozšířil a v roce 1898 u něj pracovalo už 28 dělníků. Šunka se stala věhlasnou a firma se dále rozrůstala. Díky nejvyšší kvalitě svých výrobků Antonín Chmel získal privilegium c. a k. dvorního dodavatele, a zboží dodával také ke královským dvorům v Bavorsku a Rumunsku.\n\nV  roce 1929 měla jeho firma už 250 zaměstnanců. Po únoru 1948 byla jeho firma znárodněna a výroba šunky od kosti prakticky zanikla a byla postupně nahrazena dušenou šunkou, krytou aspikovým povrchem, v konzervě s typickým vejčitým tvarem.\n\nS rozvojem pražské šunky je spojen především pražský uzenář Antonín Chmel, ale i další uzenáři a řezníci z jeho rozvětveného příbuzenstva. Antonín Chmel zřejmě nebyl prvním ze svého rodu, který ji vyráběl a nemusel ji ani nutně vyrábět průmyslově. Byl však prvním vůbec, kdo ji vyráběl průmyslově. V tom spočívá jeho význam.\n\nNejznámější zástupci rodu Chmelů, kteří se podíleli na výrobě a distribuci pražské šunky:\n\n\nV době svého vzniku se nikdo z výrobců včas nepostaral o ochrannou známku ani jinou průmyslovou ochranu tohoto výrobku. Důsledkem toho se úspěšný produkt stal rychle známým po celém Rakousko-Uhersku a následně i v zámoří, nikoli však aktivitou jednoho výrobce, ale rozsáhlým kopírováním ze strany konkurenčních uzenářů a řezníků. Mezinárodní soudní spory, které se o pražskou šunku na přelomu 19. a 20. století vedly, byly neúspěšné. V rámci meziválečného Československa se naopak dařilo postihovat uzenáře, kteří za Pražskou šunku vydávali výrobek, který prokazatelně nebyl vyroben v Praze.\n\nV nedávné době byl učiněn obnovený pokus o mezinárodní registraci ochranné známky pro pražskou šunku, proti čemuž se ale ohradilo několik států.\n"}
{"id": "775906", "url": "https://cs.wikipedia.org/wiki?curid=775906", "title": "Lubomír Šindelář", "text": "Lubomír Šindelář\n\nLubomír Šindelář (10. listopadu 1926 - ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby horník z volebního obvodu Most-sever.\nVe volbách roku 1964 byl zvolen do Národního shromáždění ČSSR za Severočeský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Most-sever), kde setrval konce volebního období parlamentu, tedy do voleb roku 1971.\n\n"}
{"id": "775912", "url": "https://cs.wikipedia.org/wiki?curid=775912", "title": "Hartmut Reich", "text": "Hartmut Reich\n\nHartmut Reich (* 5. července 1956 Apolda) je bývalý východoněmecký zápasník, volnostylař. V roce 1980 na olympijských hrách v Moskvě vybojoval ve volném stylu v kategorii do 52 kg osmé místo. V roce 1982 vybojoval zlato, v roce 1978 a 1981 stříbro a v roce 1979 bronz na mistrovství světa. V roce 1977 a 1981 vybojoval zlato, v roce 1979 stříbro a v roce 1976 bronz na mistrovství Evropy.\n\n"}
{"id": "775915", "url": "https://cs.wikipedia.org/wiki?curid=775915", "title": "Jozef Škula", "text": "Jozef Škula\n\nJozef Škula (24. března 1923 – 13. října 2012) byl slovenský a československý politik Strany slobody (její dlouholetý místopředseda), poúnorový poslanec Slovenské národní rady, Národního shromáždění ČSSR a poslanec Sněmovny lidu Federálního shromáždění za normalizace.\n\nV březnu 1954 se jako náhradník stal poslancem Slovenské národní rady. Ve volbách roku 1964 byl zvolen za Stranu slobody do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako správce nemocnice z obvodu Šaľa. V rámci společenských a personálních změn během pražského jara se v květnu 1968 stal místopředsedou Strany slobody. Ve funkci byl potvrzen i na konferenci strany v prosinci 1972 již za normalizace. Na postu setrval i v následujících letech a místopředsedou byl zvolen i na sjezdu strany v únoru 1988.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Šaľa). Mandát získal i ve volbách v roce 1971, volbách v roce 1976, volbách v roce 1981 a volbách v roce 1986. Ve Federálním shromáždění setrval do ledna 1990, kdy ho Strana slobody odvolala z poslaneckého postu v rámci procesu kooptace do Federálního shromáždění po sametové revoluci.\n\n"}
{"id": "775916", "url": "https://cs.wikipedia.org/wiki?curid=775916", "title": "Ján Škultéty", "text": "Ján Škultéty\n\nJán Škultéty (10. června 1923 – 13. listopadu 2011) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako ředitel závodu z obvodu Prešov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Prešov). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775917", "url": "https://cs.wikipedia.org/wiki?curid=775917", "title": "Sevar (odrůda révy vinné)", "text": "Sevar (odrůda révy vinné)\n\nSevar (zkratka Se) je středně pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín. Odrůda byla vyšlechtěna v roce 1964 Ing. Václavem Křivánkem a kolektivem šlechtitelů ve Šlechtitelské stanici vinařské v Polešovicích, křížením odrůd \"Seyve Villard 12-358\" x \"Svatovavřinecké\". Zajímavostí je, že do roku 2012 není zapsána v mezinárodním katalogu odrůd VIVC.\n\nGenetický profil odrůdy \"Sevar\" : 78,1 % \"Vitis vinifera\", 1,56 % \"Vitis labrusca\", 14,58 % \"Vitis rupestris\", 3,12 % \"Vitis berlandieri\", 2,64 % \"Vitis lincecumii\".\n\n\"Seyve Villard 12-358\" je interspecifická moštová odrůda, jeden z velkého množství kříženců francouzského šlechtitele jménem Bertille Seyve a jeho zetě Victora Villarda. Vyšlechtěn byl v Saint-Vallier u Drôme počátkem 20. století a pochází z křížení dvou odrůd, \"Seibel 6468\" x \"Seibel 6905\" (\"Subereux\"), z dílny dalšího známého francouzského šlechtitele-hybridisty, Alberta Seibela, z počátku 19. století. V naší literatuře je mateřská odrůda často označována chybně, většinou jako „Seyve Villard 12/58“.\n\nRéva odrůdy \"Sevar\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný. Včelka je zelená s načervenalými okraji, téměř bez ochlupení. Vrcholek letorostu je žlutozelený, bez ochlupení, okraje apikálních lístků jsou načervenalé. Jednoleté réví je světlé, proužkované s tmavšími tečkami. Olistění je sytě zelené.\n\nDospělý list je malý až středně velký, kruhovitého tvaru, nečleněný či s pouze naznačenými výkroji, profil čepele je ve tvaru „V“, na rubu je list neochlupený a bez štětin, řapíkový výkroj je úzce otevřený, lyrovitý s ostrým dnem až lancetovitý, někdy překrytý s průsvitem, vzácněji zcela překrytý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (14 mm), okrouhlá bobule, barva slupky je červenomodrá až černomodrá, dužnina je slabě zbarvená, polomasitá, chuť je jednoduchá, dužina obsahuje méně kyselin. Hrozen je malý až středně velký (150 g), řidší až středně hustý.\n\n\"Sevar\" je interspecifická moštová odrůda, která byla vyšlechtěna ve Šlechtitelské stanici vinařské v Polešovicích křížením odrůd \"Seyve Villard 12-358\" F1 x \"Svatovavřinecké\" 116/55 F1. Křížení provedli v roce 1964 šlechtitelé Ing. Václav Křivánek, RNDr. Zdeněk Habrovanský a Ing. Alois Tománek. Záměrem bylo vyšlechtit odrůdu se zvýšenou odolností proti houbovým chorobám a mrazu.\n\nStaniční předzkoušky proběhly v letech 1982-1984 v trati zvané „Meteorka“ v Polešovicích, kde byly révové sazenice vysazeny v roce 1974 ve sponu 1,8 m × 1 m. V tříletém zkušebním cyklu byl sledován výnos, který činil v průměru 17,36 t/ha, při cukernatosti 16,63°NM a aciditě 9,03 g/l. Odrůda byla přihlášena k registraci již v roce 1992, na odrůdové zkušebně ÚKZÚP Bratislava, avšak zkoušky nebyly dokončeny z důvodu rozdělení federální republiky.\n\nDo Státní odrůdové knihy České republiky byla odrůda zapsána roku 2008. Udržovatelem odrůdy je Ing. Alois Tománek, Šlechtitelská stanice vinařská Polešovice. Zatím víceméně pokusné výsadby s touto odrůdou jsou ve Slovácké podoblasti, ale začíná se pěstovat i jinde (například Velké Bílovice, vinařství Kachyňa), zkoušejí ji pěstovat i vinaři v Polsku.\n\nNázev odrůdy vznikl každopádně kombinací názvů rodičovských odrůd. Je ale možné, že autora inspirovalo i jméno bulharského chána, vládnoucího zhruba mezi lety 738-754. O panování chána Sevara nejsou k dispozici dostatečné informace, byl posledním panovníkem z rodu Dulo, jeho smrtí tento rod vymřel.\n\nVýnos hroznů je nízký až střední, cukernatost moštu středně vysoká až vysoká. Odolnost k zimním mrazům je dobrá, na úrovni hodnoty \"Frankovky\" (do -23 °C), na jaře odrůda poměrně brzo raší, takže jarní mrazy ji mohou poškodit. Květenství má sklon ke sprchávání při nepříznivém počasí v době květu. Dřevo révy dobře vyzrává, keř drží list hodně dlouho. Sevar zraje několik dnů před odrůdou \"Modrý Portugal\", ale hrozny mohou zůstat na keřích i déle. V případě, že jsou na daném stanovišti hrozny napadány blanokřídlým hmyzem, je nutné sklizeň provést po dosažení technologické zralosti. Odrůdě vyhovují méně vlhké lokality, kde se omezí bujný růst, z tohoto důvodu jsou vhodné podnože méně bujného růstu, podporující plodnost a omezující sprchávání.\n\nSevar představuje novou kvalitu ve skupině modrých moštových odrůd. Svou odolností proti houbovým chorobám je vhodná pro ekologické postupy, dosahuje vysokou kvalitu vín. Na výstavách získává zlaté medaile a další ocenění včetně šampiónů\nOdrůda raší v první polovině dubna, slupka se začíná vybarvovat již koncem července. Hrozny plně dozrávají ve druhé až třetí dekádě září při sumě aktivních teplot (SAT) 2500 °C.\n\n\"Sevar\" je odrůdou prakticky zcela odolnou vůči hospodářsky nejvýznamnějšímu houbovému onemocnění révy vinné - padlí révovému (\"Uncinula necator\"). Navíc dobře odolává i plísni révové (\"Plasmopara viticola\"). Nesnáší chemické postřiky a je plně využitelný pro ekologické vinařství. Po použití chemických přípravků může někdy naopak dojít, hlavně u mladých výsadeb, k poškození listů a bobulí.\nDíky svému původu je charakter vína podobný odrůdě \"Neronet\" nebo ukrajinskému \"Alibernetu\". \"Sevar\" ale jinak do kabernetové rodiny nepatří, je to atypická odrůda s atypickými vlastnostmi. Ve víně se projevují vůně a chuť lesních jahod, ostružin, ale i určitá divokost hybridního rodiče. Aby šlo z hroznů Sevaru udělat dobré víno, musí hrozny dozrát nejméně na cukernatost 19° ČNM, ale nejlépe ještě výše.\n\nVíno je výborné kvality, tmavočervené barvy, jemně až silně aromatického typu s jemnou kyselinkou, která chybí u jižních vín. Důležité je, že víno dosahuje konzumní zralosti již v prvním roce a vyhovuje moderním trendům, a to v konzumaci mladých svěžích vín. Typické víno Sevar má zajímavý buket i chuť. Prolínají se vůně květinové a ovocné a ve vínu lze nalézt plody okraje lesa, maliny, ostružiny, jahody, rybíz i borůvky. Při odpovídající technologii je možné dosáhnout tónů přírodně dezertního vína. Sevar se dá zařadit mezi barvířky. Z uvedeného vyplývá, že nová odrůda Sevar může být velkým přínosem ve skupině červených vín.\n\n\n"}
{"id": "775920", "url": "https://cs.wikipedia.org/wiki?curid=775920", "title": "Blažena Šmejkalová", "text": "Blažena Šmejkalová\n\nBlažena Šmejkalová (10. srpna 1921 – ???) byla česká a československá politička Komunistické strany Československa, poúnorová poslankyně Národního shromáždění ČSSR a poslankyně České národní rady, Sněmovny lidu a Sněmovny národů Federálního shromáždění za normalizace.\n\nVe volbách roku 1964 byla zvolena za KSČ do Národního shromáždění ČSSR za Severočeský kraj. V Národním shromáždění zasedala až do konce volebního období parlamentu v roce 1968. K roku 1968 se profesně zmiňuje coby účetní ekonomka JZD Radovesice z obvodu Lovosice. Bytem byla v obci Radovesice.\n\nPo federalizaci Československa usedla roku 1969 do České národní rady (slib složila dodatečně v dubnu 1969, ale jen z důvodu předchozí absence – do ČNR byla vybrána již od počátku jejího ústavního fungování od ledna 1969) a do Sněmovny lidu Federálního shromáždění (volební obvod Lovosice). Ve volbách roku 1971 byla zvolena do Sněmovny národů, kde setrvala do konce volebního období parlamentu, tedy do voleb roku 1976.\n"}
{"id": "775921", "url": "https://cs.wikipedia.org/wiki?curid=775921", "title": "Ladislav Šorec", "text": "Ladislav Šorec\n\nLadislav Šorec (16. srpna 1920 – ???) byl slovenský a československý politik Strany slovenské obrody a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za Stranu slovenské obrody do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako člen JZD z obvodu Krupina.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Krupina). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775927", "url": "https://cs.wikipedia.org/wiki?curid=775927", "title": "Bitva na Bzuře", "text": "Bitva na Bzuře\n\nBitva na Bzuře byla bitva druhé světové války mezi Polskem a Německem, která se odehrála ve dnech 9. — 18/22. září 1939. Jednalo se o největší bitvu německé invaze do Polska. \n\nPostupem německé skupiny armád Jih směrem na Varšavu se polská armádní skupina Poznaň začínala dostávat do nebezpečného sevření ze severu a jihu, ačkoliv samotná skupina neměla doposud během prvních tří dní války větší ztráty na životech. Její velitel generál Tadeusz Kutrzeba si však uvědomoval nebezpečí obklíčení a žádal generální štáb o povolení útoku na 8. německou armádu generála Blaskowitze. Polské velení se však chtělo vyhnout rozhodující bitvě západně od Visly a tento návrh bryskně odmítlo. \n\nKdyž hrozilo nebezpečí, že armáda Lodž bude při ústupu zničena, dostal Kutrzeba povolení zahájit na odkryté křídlo 8. armády odlehčovací protiútok. Nutno uznat, že i velitel německé skupiny armád Jih generálplukovník von Rundstedt si nebezpečí uvědomoval, ale uklidnila jej mylná zpráva rozvědky, že větší část poznaňské armády byla vlakem přesunuta do Varšavy. I když generál Blaskowitz upozorňoval své podřízené útvary na možné nebezpečí, byl většinou oslyšen.\nDne 8. září 1939 dorazila německá 4. pancéřová divize na západní předměstí Varšavy, což v polském armádním velení způsobilo šok, neboť že by Němci po týdnu bojů dosáhli hlavního města byla možnost, s kterou nepočítal ani francouzský generální štáb. Za této situace dostal Kutrzeba definitivně zelenou pro svůj útok.\n\nNa Bzuře nastal během celého polského tažení vzácný moment, že polská armáda měla místně nevelkou, ale přece jen početní převahu. Do útoku proti německé 24. a 30. pěší divizi vyrazily večer 9. září 1939 síly ve složení 14., 17. a 25. pěší divize, podporované na křídlech jezdeckými brigádami Podolska a Wielkopolska.\n\nAčkoli polské jednotky nepřítele překvapily, kladla hlavně německá 30. divize tuhý odpor Polákům u města Piatek, které padlo až po nasazení záloh a tančíků jezdeckých brigád. Nicméně ráno 10. září byly obě německé divize na ústupu, pouze 1.500 vojáku německé 30. divize padlo do zajetí. Během dalších dvou dnů však polský útok ztratil dech. Němci zareagovali bleskově. 4. pancéřová a 1. pancéřová divize dostaly rozkaz přenechat dobytí Varšavy pěchotě a vyrazit na západ uzavřít obklíčení armády Poznaň. Díky motorizaci německé armády Němci do dvou dnů obnovili svou početní převahu, takže rozkaz polského generálního štábu, aby se armáda Poznaň probila k Radomi a zaujala obranné pozice u středního toku Visly byly čirou fantazií, neboť v té době 9 polských divizí čelilo 19 německým z nichž 5 bylo tankových či lehkých. Kutrzeba se snaze zachránit co nejvíce svých vojáků se spojil s troskami armády Pomořany a přes Sochaczew se pokusil probít do Varšavy. Tento jeho záměr však zmařili Němci tím, že udeřili jako první. Luftwaffe 16. září nasadila do prostoru Bzury do útoku 820 letounů, které svrhly na polské pozice přes 328 tun bomb. Z bzurského kotle se podařilo uniknout skulinou severně od Sochaczewa z celé armády pouze zbytkům obou jezdeckých brigád a 15. a 25. pěší divizi, které se probily do Kampinoského pralesa severně od Varšavy. Divize, které zůstaly v kotli, bojovaly ještě dva dny. 18. září se organizovaný odpor zhroutil, i když Němci ještě tři dny čistili jednotlivá ohniska odporu. Armády Poznaň a Pomořany přestaly existovat, do německého zajetí padlo 120 000 polských vojáků a důstojníků.\n\nZ krátkodobé perspektivy boj na Bzuře umožnil armádě Lodž a Varšava zaujmout obranné pozice v hlavním městě a přibližně o týden oddálil hlavní německý nápor na město. Průběh bojů však odhalil na polské straně dva velké nedostatky a to zaprvé malou mobilitu polské armády, která podstatně limitovala rozsah útočných operací a zadruhé zastaralé spojovací prostředky, které zapříčinily pomalé předávání rozkazů formacím a kvůli tomu nedokázal Kutrzeba svou ofenzivní akci zkoordinovat s polskými oddíly ve varšavském prostoru.\n\n"}
{"id": "775928", "url": "https://cs.wikipedia.org/wiki?curid=775928", "title": "Adolf Wölfli", "text": "Adolf Wölfli\n\nAdolf Wölfli (29. února 1864 Bowil, Švýcarsko – 6. listopadu 1930 Waldau, Bern, Švýcarsko) byl švýcarský výtvarník, hudební skladatel a spisovatel. Jako jeden z prvních byl dáván do souvislosti s výtvarným směrem art brut. Celý svůj dospělý život prožil v ústavu pro duševně choré, kde také vytvořil své dílo.\n\nNarodil se v Bowilu v kraji Emmental poblíž Bernu jako nejmladší ze sedmi dětí. V roce jeho narození se rodina do Bernu přestěhovala. Otec, povoláním kameník, byl notorický alkoholik a roku 1870 rodinu opustil. Matka se živila zprvu jako pradlena. V roce 1872 rodinu úřady přestěhovaly do její domovské obce Schangnau, kde byli matka a syn odděleni a pracovali za stravu a ubytování u různých sedláků. Roku 1873 Wölfliho matka zemřela. Od té doby se živil jako nádeník na statcích v Schangau a později i v kantonech Bern a Neuchâtel. Vyrůstal za špatných sociálních podmínek a byl zařazen na nejnižších stupních společenského žebříčku. To mu neumožňovalo založit trvalý partnerský vztah. V letech 1883–1884 prodělal základní vojenský výcvik. Roku 1890 byl odsouzen na dva roky do vězení za sexuální obtěžování dvou dívek, čtrnáctileté a pětileté. Po propuštění pracoval jako námezdní dělník, jeho sociální izolace se zvětšovala. V roce 1895 se opět pokusil sexuálně zneužít tři a půl roku starou dívku. Aby se zjistilo jeho duševní zdraví, byl umístěn do psychiatrické léčebny ve Waldau poblíž Bernu. Zde mu byla diagnostikována schizofrenie. Proto zůstal ve Waldau internován až do své smrti v roce 1930. Příčinou smrti byla rakovina tlustého střeva.\n\n Od roku 1899 začal kreslit, do roku 1904 se však žádné kresby nedochovaly. Po celý život kreslil ve své cele o velikosti 7 čtverečných metrů tužkami na velkoformátové novinové papíry. Zprvu černobílé kompozice, později barevné. Jednotlivé listy vázal do sešitů. Jeho dílo se skládá ze 45 velkých a 16 malých sešitů o 26 000 stranách textů, hudebních partitur, číselných záznamů a zejména 1600 kreseb a 1640 koláží. Ke konci života je nazval \"Obří stvoření svatého Adolfa\", protože se od roku 1915 za svatého považoval. Toto dílo je rozděleno na několik samostatných částí:\n\n\nV letech 1907–1919 působil ve Waldau jako psychiatr Walter Morgenthaler. V roce 1921 vydal knihu \"Ein Geisteskranker als Künstler\" (Duševně nemocný jako umělec), ve které veřejnost seznámil s Wölfliho dílem. V té době již Wölfli začal některé své obrazy prodávat specializovaným sběratelům. André Breton označil jeho dílo za jedno z nejvýznamnějších ve 20. století, oceňovali ho i jiní surrealisté. Roku 1948 vystavil francouzský malíř Jean Dubuffet 120 jeho obrazů v Paříži. O Wölfliho opíral Dubuffet svou koncepci art brut (surové umění). V roce 1972 byly Wölfliho práce vystaveny na prestižní výstavě documenta 5 v Kasselu. V témže roce vznikla v Bernu Nadace Adolfa Wölfliho. Jeho dílo je od té doby uloženo v Muzeu umění v Bernu. V letech 1978 a 1987 vyšly první desky s jeho hudbou. Naopak někteří hudební skladatelé pasáže Wölfliho textů zhudebnili, např. Georg Friedrich Haas či Bernhard Gál.\n\nOd února do května 2012 uspořádala Galerie hlavního města Prahy v domě U Kamenného zvonu na Staroměstském náměstí retrospektivní výstavu Wölfliho díla.\n\n\n"}
{"id": "775929", "url": "https://cs.wikipedia.org/wiki?curid=775929", "title": "Against all risks", "text": "Against all risks\n\n„Against all risks“ (nebo-li AAR, doslovně přeloženo \"„Proti všem rizikům“\") je typ pojištění, který na místo konkrétních rizik pokrývá všechna rizika s výjimkou těch, která jsou v dané pojistné smlouvě vyjmenovaná (např. politický převrat, teroristický útok a podobně).\n\nDíky široké škále pokrytých rizik patří toto pojištění mezi ta nejdražší.\n\nJako příklad lze uvést, že pokud nebude v pojistné smlouvě uvedeno, že se nevztahuje na havárii přepravního prostředku, je předmětem plnění i takový skutek.\n"}
{"id": "775930", "url": "https://cs.wikipedia.org/wiki?curid=775930", "title": "Václav Štáfek", "text": "Václav Štáfek\n\nVáclav Štáfek (* 21. října 1923) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu a Sněmovny národů Federálního shromáždění za normalizace.\n\nVe volbách roku 1964 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se zmiňuje coby předseda JZD z volebního obvodu Kladno-jih. K roku 1975 se uvádí coby vedoucí tajemník Okresního výboru KSČ Kladno. Odhaloval tehdy pamětní desku jiné komunistické poslankyni Rozálii Hajníkové.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kladno-jih). Ve volbách v roce 1971 přešel do Sněmovny národů. Mandát v ní obhájil ve volbách v roce 1976, volbách v roce 1981 a volbách v roce 1986. Zastával i post místopředsedy Sněmovny národů. Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nJeště v září 2009 jako „důchodce a dlouholetý člen KSČ z okresu Kladno“ pozitivně vzpomínal v komunistickém tisku Dialog na předlistopadové fungování zemědělství.\n\n"}
{"id": "775931", "url": "https://cs.wikipedia.org/wiki?curid=775931", "title": "Mohamed Hachaichi", "text": "Mohamed Hachaichi\n\nMohamed Hachaichi (26. února 1951 – 6. červen 2013) byl alžírský zápasník, volnostylař. V roce 1980 na olympijských hrách v Moskvě vypadl v kategorii do 52 kg ve třetím kole a obsadil tak dělené desáté místo. V letech 1981 a 1982 vybojoval bronz na mistrovství Afriky.\n\n"}
{"id": "775936", "url": "https://cs.wikipedia.org/wiki?curid=775936", "title": "Jozef Štenchlák", "text": "Jozef Štenchlák\n\nJozef Štenchlák (12. ledna 1923 - 7. března 2004) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí cechu z obvodu Žilina.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Žilina). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775938", "url": "https://cs.wikipedia.org/wiki?curid=775938", "title": "Vinan sodno-draselný", "text": "Vinan sodno-draselný\n\nVinan sodno-draselný (někdy též vínan draselno-sodný) je bílá krystalická organická látka, bez chuti a bez zápachu. Jedná se o sodno-draselnou sůl kyseliny vinné. Pravděpodobně poprvé byla tato látka připravena roku 1675 francouzským chemikem Pierrem Seignettem, a je známá jako Seignettova sůl. Tato látka krystalizuje jako tetrahydrát a tvoří kosočtverečné krystaly.\n\nTato látka se používá v potravinářství pod označením E337. Užívá se jako antioxidant.Velký význam má tato látka i v analytické chemii. Její vodný roztok se označuje jako Fehlingovo činidlo B, a při smíchání se síranem měďnatým (Fehlingovo činidlo A) vytvoří Fehlingovo činidlo, které se používá na rozlišení aldehydů od ketonů, přičemž s aldehydy vytváří červeno-oranžovou sraženinu (oxid měďný popřípadě i kovová měď), ale ketony nereagují. Jedny z výjimek jsou sacharidy, jelikož sraženina vzniká i u sacharidů, které nemají žádnou aldehydovou skupinu. Takto reagují všechny monosacharidy a pouze některé disacharidy.\n\nTato látka se vyrábí reakcí uhličitanu sodného s hydrogenvinanem draselným:\n2KHCHO + NaCO → 2KNaCHO + CO + HO\n\nV Seignettově soli byl poprvé pozorován piezoelektrický jev.\n"}
{"id": "775939", "url": "https://cs.wikipedia.org/wiki?curid=775939", "title": "Martin Šulek", "text": "Martin Šulek\n\nMartin Šulek (15. srpna 1926 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí tajemník Okresního výboru KSS z obvodu Rimavská Sobota. V letech 1961-1971 se zmiňuje coby účastník zasedání a člen Ústředního výboru Komunistické strany Slovenska.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Rimavská Sobota). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775941", "url": "https://cs.wikipedia.org/wiki?curid=775941", "title": "Jozef Švirec", "text": "Jozef Švirec\n\nJozef Švirec (17. listopadu 1922 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako politický pracovník Krajského výboru KSS z obvodu Dolný Kubín. V letech 1958-1975 se zmiňuje coby účastník zasedání Ústředního výboru Komunistické strany Slovenska.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Dolný Kubín). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775945", "url": "https://cs.wikipedia.org/wiki?curid=775945", "title": "Zdeněk Karel Slabý", "text": "Zdeněk Karel Slabý\n\nZdeněk Karel Slabý (* 9. června 1930, Praha) je český spisovatel, publicista, kritik a překladatel. Věnuje se především literatuře pro děti a mládež a hudební publicistice.\n\nVystudoval klasické gymnázium na Žižkově v Kubelíkově ulici, kde byli jeho profesory Vojtěch Jirát a Vladimír Kovářík. Během války se seznámil s Jaroslavem Foglarem a stal se členem jeho oddílu. Maturoval v roce 1949. Již jako oktaván navštěvoval přednášky Jana Mukařovského na FF UK. V letech 1949–1953 vystudoval český a ruský jazyk na Filosofické fakultě University Karlovy. Jeho vyučujícími byli: Bohumil Mathesius, Hugo Siebenschein, Karel Krejčí, Jaromír Malý a Václav Černý. Během studia spolupracoval s novinami Mladá fronta a s Československým rozhlasem, pro který připravoval spolu s dalšími autory pořad \"Rozhlasová čítanka\". Absolvoval diplomovou prací o Konstantinu Bieblovi. Se spolužáky založil \"Divadlo poezie\", kde působili Milan Kundera, Karel Šiktanc, Miroslav Florian, Jiří Šotola a další. Po absolutoriu byl asistentem na katedře české a slovenské literatury. V roce 1958 odešel do SNDK, kde byl redaktorem a později šéfredaktorem časopisu \"Zlatý máj\". V době normalizace byl odvolán a působil jako dramaturg divadla a galerie Albatros. V roce 1990 se vrátil do čela časopisu \"Zlatý máj\".\n\nV roce 1991 byl na půlroční stáži na Mezinárodním institutu dětské knihy v Ósace.\n\nDcera Nina Jelínková, rozená Slabá (* 1957) vystudovala ČVUT obor pozemní stavitelství, je průvodkyní v Praze. Syn Petr Slabý (* 1963) je filmový scenárista, režisér a hudební publicista.\n\nPo válce psal do časopisu Junák, který tehdy vedl Jaroslav Foglar. Souběžně psal i do časopisu Vpřed pod pseudonymem Z. K. S. Jeho rané práce jsou dále otištěny v časopisu \"Středoškolák\".\n\nNapsal třicet knih pro děti a mládež.\n\nPodle jeho knihy \"Děti s cedulkou\", kterou napsal spolu s Eduardem Pergnerem, napsal scenárista Vladimír Körner scénář k filmu režiséra Antonína Moskalyka \"Kukačka v temném lese\" (1984).\n\nSpolu se svou manželkou Dagmar Lhotovou je autorem příběhů o Kocouru Vavřincovi, které nakreslila Věra Faltová.\n\nZabývá se rovněž hudební publicistikou, přispívá do časopisu UNI.\n\n\nPod pseudonymem Kryštof Matouš zpracoval náměty Ondřeje Sekory o mravenci Ferdovi. Další pseudonymy a šifry: Petr Lhota, dr. Zdeněk; aby, Z. K. S., PeL, KryM.\n\nPřipravil k vydání díla Konstantina Biebla a Karla Poláčka.\n\n\nPřeložil díla autorů: Ľubomír Feldek, Josef Guggenmos, Dušan Radović a Kurt David.\n\n"}
{"id": "775946", "url": "https://cs.wikipedia.org/wiki?curid=775946", "title": "Vietnam na letních olympijských hrách", "text": "Vietnam na letních olympijských hrách\n\nVietnam na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "775948", "url": "https://cs.wikipedia.org/wiki?curid=775948", "title": "Svatý Haštal", "text": "Svatý Haštal\n\nSvatý Haštal (latinsky Castullus, německy Kastulus či Kastl), byl křesťanský prvomučedník v Římě.\n\nHaštal žil v Římě ve 3. století za vlády císaře Diokleciána. Narodil se mezi léty 242–245 v urozené rodině. Podle legendy byl správcem a sklepníkem Diokleciánova paláce. Společně se svým přítelem svatým Tiburciem se obrátil na křesťanskou víru a papež svatý Caius jej asi roku 283 pokřtil. Haštal poskytoval úkryt křesťanům během pronásledování. Nakonec byl sám zatčen a pravděpodobně v letech 286–287 nebo 312 byl pohřben za živa v katakombách na \"Via Labicana\". Tyto katakomby po něm byly nazvány a na místě jeho smrti v Římě v 7. století postaven kostel, který mu byl zasvěcen.\n\nSvatý Haštal je kromě Itálie uctíván zvláště v Bavorsku, v Moosburgu, kam jeho ostatky před rokem 772 přenesli misionáři z řádu benediktinů, a od roku 1604 v chrámu sv. Martina a sv. Haštala v Landshutu. Haštalovi jsou zasvěceny také vesnické kostely v horním Bavorsku (např. Kastl). Moosburg proslul poutěmi ke sv. Haštalu.\n\nV českých zemích je jediný kostel zasvěcený svatému Haštalovi postaven před rokem 1234 na pražském Starém Městě jako románská bazilika, vedle něj byl zbudován Anežský klášter. Patřil tehdy k nejvýznamnějším chrámům v Praze, podací právo k němu měly české královny, dodnes se jeho okolí nazývá Haštalská čtvrť. V době vrcholné gotiky byl přestavěn, severní dvoulodí je nejstarším prostorem tohoto stavebního typu v českých zemích. Relikvie jsou uloženy ve schránce v tabernáklu na hlavním oltáři. Obraz sv. Haštala na hlavním oltáři namaloval Josef Scheiwl roku 1884.\n\nSvatý Haštal bývá vyobrazen jako mladý rytíř v plášti s mečem a knížecí čepicí, v ruce drží palmu mučedníka.\n\nSvatý Haštal je patronem zemědělců a pastýřů. Má chránit před bleskem, povodní a nemocemi domácího zvířectva. Patří do skupiny světců kolem sv. Šebestiána, Marka, Marcellina a Tiburcia. Svátek má 26. března.\n\n"}
{"id": "775949", "url": "https://cs.wikipedia.org/wiki?curid=775949", "title": "Eat/Kiss: Music for the Films by Andy Warhol", "text": "Eat/Kiss: Music for the Films by Andy Warhol\n\nEat/Kiss: Music for the Films by Andy Warhol je soundtrackové album velšského hudebníka a skladatele Johna Calea. Vydáno bylo v červnu roku 1997 společností Hannibal Records. Jde o soundtrack k filmům \"Eat\" a \"Kiss\", které o tři dekády dříve natočil Andy Warhol. Cale kompozici původně zahrál během dvou vystoupení v listopadu 1994 ve Warholově muzeu v Pittsburghu, a to za doprovodu dvou dalších členů skupiny The Velvet Underground – kytaristy Sterlinga Morrisona a bubenice Maureen Tuckerové. Poté, co Morrison zemřel, Cale spolu s Tuckerovou a dalšími hudebníky představil rozšířenou verzi skladby ve francouzském Lille. Právě z tohoto koncertu pochází záznam na tomto albu. Kromě samotné hudby k filmům \"Eat\" a \"Kiss\" při vystoupení zazněla také píseň „Frozen Warnings“ od Nico.\n\n"}
{"id": "775950", "url": "https://cs.wikipedia.org/wiki?curid=775950", "title": "Luis Ocaña (zápasník)", "text": "Luis Ocaña (zápasník)\n\nLuis Ocaña Zulueta (* 3. ledna 1955) je bývalý kubánský zápasník, volnostylař. V roce 1980 na olympijských hrách v Moskvě vypadl v kategorii do 52 kg ve druhém kole a obsadil tak dělené třinácté místo. V roce 1978 vybojoval bronz na mistrovství světa a v roce 1979 stříbro na Pan-Amerických hrách.\n\n"}
{"id": "775951", "url": "https://cs.wikipedia.org/wiki?curid=775951", "title": "Samuel Takáč", "text": "Samuel Takáč\n\nSamuel Takáč (6. března 1911 Tisovec - 21. září 1981 Bratislava) byl slovenský a československý politik Komunistické strany Slovenska, poúnorový poslanec Slovenské národní rady, Národního shromáždění ČSSR a Sněmovny lidu Federálního shromáždění, člen Sboru pověřenců a ministr vlády Československa.\n\nVystudoval gymnázium v Rimavské Sobotě (1922-1929) a ČVUT v Praze (1929-1935). Získal kvalifikaci elektrotechnického inženýra. Už během vysokoškolských studií se angažoval se studentských spolcích (Detvan, Iskra). Pracoval pak v Praze v různých profesích. Od roku 1940 přešel do továrny na kabely v Bratislavě. Zapojil se do protifašistického odboje a byl vězněn v Ilavě. V rodném Tisovci se v roce 1944 podílel na přípravách Slovenského národního povstání. Po ústupu povstalců do hor byl zajat a vězněn v Banské Bystrici.\n\nVe volbách roku 1948 byl zvolen do Slovenské národní rady. Opětovně byl poslancem SNR zvolen ve volbách roku 1954 a ve volbách roku 1960.\n\nPo válce nastoupil na post vedoucího odboru rekonstrukce a plánování při úřadu pověřence průmyslu a obchodu v Košicích, kde řešil zejména poválečnou obnovu země. V období let 1951-1963 pracoval na ministerstvu lehkého průmyslu, stavebnictví a těžkého průmyslu. V 10. Sboru pověřenců zastával střídavě posty pověřence průmyslu a obchodu a pověřence lehkého průmyslu. Portfolio pověřence lehkého průmyslu si udržel i v následujícím 11. Sboru pověřenců, v němž později od roku 1955 přešel na post pověřence stavebnictví. Na pozici pověřence stavebnictví setrval rovněž v následném 12. Sboru pověřenců a dále i v období po roce 1960, kdy byl Sbor pověřenců jako kolektivní orgán zrušen. Pověřencem stavebnictví (oficiálně pověřenec a předseda komise pro výstavbu SNR) zůstal do dubna 1963.\n\nPak přešel na celostátní vládní úroveň. Ve třetí vládě Viliama Širokého a vládě Jozefa Lenárta byl v letech 1963-1968 ministrem stavebnictví ČSSR. Publikoval odborné články a studie z oboru národohospodářství a rozvoje průmyslu.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nV letech 1945-1970 se zmiňuje coby účastník zasedání a člen Ústředního výboru Komunistické strany Slovenska. 12. sjezd KSČ ho zvolil za člena Ústředního výboru Komunistické strany Československa. 13. sjezd KSČ ho zvolil kandidátem ÚV KSČ.\n\nK roku 1968 se profesně uvádí jako vedoucí Kanceláře SNR z obvodu Bratislava-Nivy. Tuto funkci zastával v letech 1968-1971. Od roku 1972 byl v penzi.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bratislava-Nivy). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775953", "url": "https://cs.wikipedia.org/wiki?curid=775953", "title": "Mateřídouška vejčitá", "text": "Mateřídouška vejčitá\n\nMateřídouška vejčitá neboli mateřídouška polejová (\"Thymus pulegioides\" L.) je léčivá rostlina z čeledi hluchavkovitých. Patří k našim nejrozšířenějším mateřídouškám.\n\nMateřídouška je drobná bylina s plazivou, u země dřevnatějící lodyhou. Tvoří trsnaté keříky o výšce 10 až 30 cm. Po rozemnutí je pro ni typická vůně, která se může lišit podle stanoviště a genetické mutace.\n\nListy jsou vstřícné, vejčité až široce eliptické (7-12 × 4-6 mm), krátce řapíkaté.\n\nKvěty jsou drobné a fialové, uspořádané do hlavatého květenství, oboupohlavné nebo funkčně samičí (se zakrnělými tyčinkami). Kvete od července do října.\n\nRoste téměř po celé Evropě až do poloviny evropské části Ruska. V České republice se vyskytuje mimo jižní Moravu.\n\nPreferuje nízké či pravidelně sekané louky, travnaté a kamenité svahy (například i hráze, železniční náspy apod.), paseky, okraje lesů, případně obrůstá hliněná mraveniště. Je tolerantní k půdnímu pH, vyžaduje ale substrát chudší na živiny.\n\nMateřídouškový čaj je účinný pří onemocněních horních cest dýchacích (kašel, chřipka, zánět průdušek), při poruchách zažívání spojených s plynatostí a kolikami (zvyšuje vylučování žaludečních šťáv). Rovněž navozuje klid, příjemný spánek, pomáhá při bolestech hlavy, závratích a nervových slabostech.\n\nVyužívá se na výrobu čajů nebo jako koření. Dříve se prášek z usušených listů používal k odpuzování blech (odtud pochází název \"pulegioides\" - latinsky \"Pulex\" = blecha).\n\nMateřídouška, jak je pro hluchavkovité typické, obsahuje množství silic (thymol, cymol, karvakrol, linalol, terpineol), kyselinu ursolovou, flavonoidy, flavony, karvanol, třísloviny a hořčiny.\n\n\n\n"}
{"id": "775959", "url": "https://cs.wikipedia.org/wiki?curid=775959", "title": "František Tesař (politik)", "text": "František Tesař (politik)\n\nFrantišek Tesař (20. srpna 1923 - listopad 2008) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu a Sněmovny národů Federálního shromáždění za normalizace.\n\nV letech 1962-1964 byl vedoucím tajemníkem Okresního výboru KSČ v Pardubicích, v letech 1964-1968 vedoucím tajemníkem severočeského Krajského výboru KSČ. Po březnové konferenci počátkem pražského jara ale z tohoto postu musel odejít (byl označen za představitele konzervativních sil). Do vysokých stranických postů se vrátil po invazi vojsk Varšavské smlouvy do Československa za normalizace. Od roku 1969 byl vedoucím tajemníkem východočeského KV KSČ. 13. sjezd KSČ ho zvolil za člena Ústředního výboru Komunistické strany Československa. 14. sjezd KSČ, 15. sjezd KSČ, 16. sjezd KSČ a 17. sjezd KSČ ho ve funkci potvrdil. V roce 1973 mu byl udělen Řád práce a Řád Vítězného února a roku 1983 Řád republiky.\n\nPo volbách roku 1964 byl zvolen za KSČ do Národního shromáždění ČSSR za Severočeský kraj. Mandát nabyl až dodatečně v lednu 1968 po doplňovacích volbách vypsaných poté, co zemřel poslanec Jan Harus. Byl tehdy vedoucím tajemníkem severočeského Krajského výboru Komunistické strany Československa. V Národním shromáždění zasedal až do konce volebního období parlamentu v roce 1968.\n\nK roku 1968 se zmiňuje coby politický pracovník ÚV KSČ z volebního obvodu Jablonec nad Nisou. Po srpnu 1968 byl řazen k ultralevicové kolaborační frakci KSČ a patřil mezi její výrazné opory v regionálních strukturách.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Jablonec nad Nisou). Mandát obhájil ve volbách v roce 1971, volbách v roce 1976, volbách v roce 1981 a volbách v roce 1986. Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nOd ledna 1988 do ledna 1989 působil ve funkci předsedy Ústřední rady družstev.\n\n"}
{"id": "775963", "url": "https://cs.wikipedia.org/wiki?curid=775963", "title": "Johann Schlenz", "text": "Johann Schlenz\n\nJohann Evangelista Schlenz (27. prosince 1867 Rádlo u Jablonce nad Nisou – 14. listopadu 1939 Litoměřice) byl katolický kněz litoměřické diecéze, profesor církevního práva, papežský prelát, konzistorní rada v Praze a v Litoměřicích.\n\nNavštěvoval gymnázium v Liberci, filosofii a teologii studoval v Litoměřicích. Na kněze byl vysvěcen v roce 1892. Studia zakončil doktorátem teologie v Římě. Po návratu z Říma a několika letech pastorační péče, začal vyučovat v roce 1907 v litoměřickém kněžském semináři teologii, kanonické právo a sociální etiku. Posléze byl jmenován profesorem na fakultě německé teologické univerzity v Praze.\n\nV letech 1917-1918 byl děkanem fakulty. Těžiště jeho výuky bylo církevní právo a sociální nauka církve. Zabýval se však 300letým vývojem litoměřické diecéze. V oblasti církevních dějin vytvořil již v letech 1912-1914 dvousvazkové životní dílo: \"\"Historie diecéze Litoměřice\"\". V roce 1927 dokončil studii o dějinách litoměřického proboštství. Jako kanonista měl za úkol vypracoval studii k právnímu postavení katolické církve v nově vzniklém Československu. Napsal monografii o postavení konfesí a manželském právu v nově vzniklém státě z hlediska katolické církve. V rozsáhlém souboru prací vydaných v roce 1928 \"\"Geschichte des Patronates in Böhmen\"\", se zabýval patronátním právem v Českých zemích. V důsledku nemoci v říjnu 1935 rezignoval na pedagogickou činnost a odešel do důchodu. Do konce života však zpracovával historii jednotlivých litoměřických biskupů, které však zůstaly pouze v rukopisné podobě.\n\n\n\n\n"}
{"id": "775964", "url": "https://cs.wikipedia.org/wiki?curid=775964", "title": "Laktáza", "text": "Laktáza\n\nLaktáza je enzym, který katalyzuje štěpení mléčného cukru - laktózu na jednoduché sacharidy D-glukózu a D-galaktózu. Chemické označení laktázy je LCT alternativní označení LAC; LPH; LPH1. EC kód pro laktázu je 3.2.23.\n\nNejvyšší produkce laktázy je v kojeneckém věku člověka. Pak přirozeně klesá. Nedostatečná tvorba enzymu laktázy je asociována s pojmem intolerance laktózy, neboli nesnášenlivosti mléčného cukru.\nLaktáza je komerčně vyráběna z kvasnic jako např.: \"Kluyveromyces fragilis\", \"Kluyveromyces lactis\" a hub \"Aspergillus niger\" a \"Aspergillus oryzae\". Účelem je hydrolyzovat laktózu v mléce a mléčných produktech pro lidi s intolerancí laktózy. Takové produkty mají snížený obsah laktózy a jsou lépe stravitelné. Dostupné jsou také potravinové doplňky s aktivním obsahem laktázy určené pro doplnění laktázy během konzumace mléčných výrobků obsahujících laktózu.\n\nLaktáza se často přidává do zmrzlin a nanuků, protože hydrolyzované mléko má sladší, příjemnější chuť při zachování kalorické hodnoty a také všech ostatních nutričních parametrů.\n"}
{"id": "775970", "url": "https://cs.wikipedia.org/wiki?curid=775970", "title": "Igumenica", "text": "Igumenica\n\nIgumenica ( , ) je přístavní městečko na západě Řecka u Jónského moře, nedaleko Korfu. Je nejdůležitějším přístavem regionu Epirus, končí tady úsek evropských silnic číslo E90 a E92, na které navazuje trajekt do Itálie. Samotné město má asi 17 tisíc obyvatel, celá obec pak přibližně 25 tisíc.\n"}
{"id": "775971", "url": "https://cs.wikipedia.org/wiki?curid=775971", "title": "Alexandr Povětkin", "text": "Alexandr Povětkin\n\nAlexandr Vladimirovič Povětkin (; * 2. září 1979 Kursk, Sovětský svaz) je ruský profesionální boxer a současný držitel titulu mistra světa v těžké váze organizace WBA, který získal 27. srpna 2011 vítězstvím nad tatarským Uzbekem Ruslanem Čagajevem. V letech 2009 až 2011 ho trénoval známy boxerský trenér a televizní komentátor Teddy Atlas. Povětkinovým současným trenérem je Alexandr Zimin. Byl poražen pouze dvakrát. Jednou 5. října 2013 v Moskvě Vladimirem Kličkem a podruhé tento rok Anthonym Joshuou (KO).\n"}
{"id": "775972", "url": "https://cs.wikipedia.org/wiki?curid=775972", "title": "Legát (rozcestník)", "text": "Legát (rozcestník)\n\nSlovo legát vymezuje pojmy:\n\n"}
{"id": "775975", "url": "https://cs.wikipedia.org/wiki?curid=775975", "title": "Tommaso da Modena", "text": "Tommaso da Modena\n\nTommaso da Modena (* 1326 Modena - 1379) byl italský malíř, který od roku 1355 pracoval pro císaře Karla IV.\nTomaso da Modena byl synem Barisino Barisini (1317 - 1343), od kterého se naučil základy malby. Po smrti svého otce odešel do Bologny a později pracoval také v Benátkách. Jeho díla se nacházejí v Trevisu a Modeně. Pro Karla IV. pracoval po roce 1355, ale v Čechách pravděpodobně nikdy nebyl. V letech 1360-1366 maloval cyklus o sv. Uršule v Chiesa di Santa Margherita v Trevisu, který byl později přenesen do odsvěceného kostela svaté Kateřiny v Trevisu.\n\nJeho nejrozsáhlejším dílem jsou fresky v dominikánském klášteře v Trevisu z roku 1352, kde zobrazil portréty 40 dominikánských mnichů píšících u stolu. Jsou zde vyobrazeni papežové, kardinálové, teologové a filosofové, mezi nimi kardinál Annibale Annibaldi, učitel církve Tomáš Akvinský, francouzský kardinál Hugh Aycelin, kardinál Latino Malabranca Orsini, kteří všichni byli profesory dominikánských studií v Santa Sabina. Tato škola byla předchůdkyní Pontifikální University Svatého Tomáše Akvinského, Angelicum. Dále jsou zde zobrazeni biskup a učitel církve Albert Veliký, zakladatel dominikánských studií v Kolíně a uznávaný vykladač bible kardinál Hugh ze Saint-Cher. Jeho portrét je nejstarším známým vyobrazením muže s brýlemi.\n\n"}
{"id": "775984", "url": "https://cs.wikipedia.org/wiki?curid=775984", "title": "Petru Ciarnău", "text": "Petru Ciarnău\n\nPetru Ciarnău (* 5. srpna 1943) je bývalý rumunský zápasník, volnostylař. V roce 1972 na olympijských hrách v Mnichově vybojoval v kategorii do 52 kg páté místo, v roce 1980 na hrách v Moskvě vypadl ve stejné kategorii ve druhém kole a obsadil tak dělené patnácté, tedy poslední místo. V roce 1971 vybojoval páté a v roce 1974 šesté místo na mistrovství světa. V roce 1969 a 1970 vybojoval bronz a v roce 1973 šesté místo na mistrovství Evropy.\n\n"}
{"id": "775986", "url": "https://cs.wikipedia.org/wiki?curid=775986", "title": "Flight", "text": "Flight\n\nFlight může mít různé významy:\n\n"}
{"id": "775996", "url": "https://cs.wikipedia.org/wiki?curid=775996", "title": "Bromid křemičitý", "text": "Bromid křemičitý\n\nBromid křemičitý (neboli tetrabrom(o)silan) je chemická sloučenina křemíku a bromu s chemickým vzorcem SiBr. Tato bezbarvá kapalina má dusivý zápach z důvodu tendence hydrolyzovat za vzniku bromovodíku.\n\nZákladní vlastnosti halogenidů křemíku (všechny tvoří tetraedrické molekuly) jsou následující:\n\nZ tabulky vyplývá, že s rostoucím protonovým číslem halogenu roste teplota tání, teplota varu a délka vazby Si–X, naopak energie vazby se snižuje.\n\nBromid křemičitý se vyrábí reakcí křemíku s bromovodíkem při teplotě 600 °C:\nVedlejší produkty obsahují dibromsilan (SiHBr) a tribromsilan (SiHBr):\n\nJako ostatní halogenidy křemíku, může být i SiBr převeden na hydridy, amidy a mnoho dalších organických sloučenin, vznikají produkty s následujícími funkčními skupinami: Si–H, Si–OR, Si–NR, Si-R a Si-X.\n\nMůže být redukován na hydridy nebo komplexní hydridy:\nReakcí s alkoholy a aminy vznikají následující produkty:\n\nNěkterá Grignardova činidla, konkrétně alkylhalogenidy kovů, jsou důležité, protože vytváří organokřemíkové sloučeniny, které mohou být převedeny na silikony:\nZ důvodu podobných vlastností, jako mají ostatní halogenidy křemíku, existuje jen málo použití specifických pro SiBr. Má výhodu oproti chloridu křemičitému, jelikož jeho rozklad na křemík a halogen je rychlejší, ovšem SiCl se používá častěji, protože jej lze snáze získat ve vysoké čistotě.\n\nPyrolýza SiBr s amoniakem vytváří nitrid křemičitý, tvrdou sloučeninu používanou na výrobu keramiky, tmelů a výrobu mnoha řezacích nástrojů.\n"}
{"id": "776003", "url": "https://cs.wikipedia.org/wiki?curid=776003", "title": "Organokřemíkové sloučeniny", "text": "Organokřemíkové sloučeniny\n\nOrganokřemíkové sloučeniny jsou organické sloučeniny obsahující křemík. Jedná se zejména o silany a jejich deriváty a také o různé silikony.\n\n"}
{"id": "776006", "url": "https://cs.wikipedia.org/wiki?curid=776006", "title": "Kaliman I. Asen", "text": "Kaliman I. Asen\n\nKaliman I. (bulharsky: \"Калиман Асен I.\", někdy také Koloman I., \"Коломан I.\"; 1233/1234 – srpen 1246), syn bulharského cara Ivana Asena II. a jeho druhé choti Anny, byl v letech 1241 – 1246 bulharským carem.\n\nKaliman pocházel z bulharské panovnické dynastie Asenovců. Narodil se roku 1233 nebo 1234 jako nejstarší syn bulharského cara Ivana Asena II. a Anny–Marie, dcery uherského krále Ondřeje II. z dynastie Arpádovců. V brzkém věku asi čtyř let ztratil princ matku – královna Anna zemřela roku 1237 v hlavním městě Bulharska v Tarnovu na mor. Krátce na to se car znovu oženil s Irenou, dcerou bývalého epirského despoty Theoroda Komnena. Naneštěstí pro Bulharsko již roku 1241 jeden z největších středověkých vládců Ivan Asen II. zemřel. Kalimanovi, který se měl stát jeho nástupcem, bylo asi osm let a regentské vlády se ujala radd bojarů, ve které byli převážně příbuzní dynastie Asenovců. Regenti upevnili spojenecké vazby Bulharska s nikajským císařem Janem III. Dukou Vatatzem, jehož syn a předurčený nástupce Theodoros se již za vlády Ivana Asena II. zasnoubil s Kalimanovou sestrou Helenou. Bojaři také uzavřeli dohody s latinským císařem Balduinem II. a s uherským králem Bélou IV., bratrem Kalimanovy matky, a se soluňským despotou Janem. Bohužel pro Bulharsko však do země roku 1242 (při návratu z Uher) vpadli Mongolové, kteří zničili severní část carství a donutili Kalimana k platbě ročního poplatku Zlaté hordě, nově vzniklému státnímu útvaru vzniknuvšímu na jihoruských stepích. Krátce po mongolském plenění bylo Bulharsko vtaženo do války mezi Janem Vatatzem a Demetriem Angelem, bratrem Kalimanovy nevlastní matky Ireny. Roku 1246 se nikajský císař rozhodl zaútočit na Demetria. Car Kaliman byl však v srpnu 1246 v Tarnovu otráven. Travičkou možná byla Kalimanova nevlastní matka Irene, která se rázem stala poručnicí svého osmiletého syna Michaila, který formálně nastoupil na trůn.\n\n\n"}
{"id": "776010", "url": "https://cs.wikipedia.org/wiki?curid=776010", "title": "Zadrženi", "text": "Zadrženi\n\nZadrženi (v originále Detained) je epizoda seriálu \"\". Jde o dvacátý první díl první řady pátého seriálu ze světa Star Treku.\n\nPři průzkumu měsíce napadnou neznámí útočníci raketoplán s Travisem a Archerem na palubě, kteří se později probudí v neznámém objektu obklopeni Sulibany. Nicméně se mohou volně pohybovat a brzy si je zavolá do své pracovny plukovník Grat. Ten jim vysvětlí, že ono zařízení je ve skutečnosti nápravné zařízení pro Sulibany. Je dva sem zavezli proto, že si nebyli jistí, jestli také náhodou nejsou Sulibany. Grat pochází z rasy Tandarianů, kteří se Sulibany (konkrétně se sektou Kabala) vedou válku. Grat pošle Enterprise zprávu o zadržení raketoplánu, ale mezitím se snaží dostat z kapitána všechny užitečné informace o Kabale.\n\nDo formálního soudu zbývají tři dny a Archer s Mayweatherem se i přes počáteční vzájemnou averzi pomalu seznamují se Sulibany. Ti jim vysvětlí, že nejsou členy Kabaly ani žádnými zločinci, jenom byli ve špatnou dobu na špatném místě. Podle Suliban Danika se jejich domovský svět stal před 300 roky neobyvatelným a od té doby jsou kočovným národem. Grat mezitím stupňuje nátlak na Archera a Mayweathera, aby prozradili informace o Kabale, jenže Archer již pochopil situaci v nápravném zařízení a plánuje ozbrojený útěk spolu se Sulibany.\n\nHlídková plavidla Tandarianů zaútočí na Enterprise, která dorazila k planetě vyzvednout kapitána, ale ta je hravě odrazí. Trip v raketoplánu přistane v táboře, kde vězni s podporou „maskovaného“ Reeda napadnou stráže a vyřadí je z boje. Na útěku k únikovým raketoplánům sice Grat zajme Archera, jenže s Malcolmovou pomocí ho odzbrojí a společně odletí z tábora. Sulibané zamíří k Niburonským koloniím.\n"}
{"id": "776011", "url": "https://cs.wikipedia.org/wiki?curid=776011", "title": "Lenin v Paříži", "text": "Lenin v Paříži\n\nLenin v Paříži (\"Ленин в Париже\") je sovětský hraný film z roku 1981, který režíroval Sergej Josifovič Jutkevič podle vlastního scénáře. Biografický film zachycuje život V. I. Lenina během jeho pobytu v Paříži.\n\nV roce 1910 Lenin politicky agitoval u ruských emigrantů na předměstí Longjumeau a v této době začal i jeho vztah k revolucionářce Inès Armandové. Tento fakt byl ale ve scénáři po zásahu cenzury zamlčen a Inès je ve filmu milenkou fiktivní postavy Trofimova.\n\nFilm začíná příjezdem Alexandra Trofimova do Paříže. V ulici Rue Marie-Rose se má setkat s Leninem, ale místo toho potká Inès Armandovou. Při procházce jsou svědky střelby. Inès doprovodí Trofimova do hotelu Mimi, kde se mladý bolševik ubytuje. Jednoho dne, když Inès Trofimovi vysvětluje francouzskou výslovnost, prodává stará žena na ulici červené karafiáty. Některé z nich jsou bílé. Trofimov trpí závratěmi. Inès ho odvede do jeho hotelového pokoje, kde ho navštíví i Lenin. Trofimov, Inès, Lenin a jeho žena Naděžda Krupská se zúčastní koncertu. Všichni čtyři se pak na hřbitově Père Lachaise účastní pohřbu manželů Paula a Laury Lafargue, kteří spáchali sebevraždu. Na konci vyznává Trofimov svou lásku Inès. Ona mu věnuje svou fotografii. Ve filmovém doslovu je říká, že Trofimov byl později zabit.\n"}
{"id": "776017", "url": "https://cs.wikipedia.org/wiki?curid=776017", "title": "The Adolescents", "text": "The Adolescents\n\nThe Adolescents (často také psáno jen Adolescents) jsou americká punková hudební skupina, která vznikla v roce 1980 ve Fullertonu v Kalifornii. Původní kapela vznikla z několika členů z legendárních kapel Social Distortion a Agent Orange, avšak hned v roce 1981 se rozpadla, protože členové nedokázali zvládnout všechny ostatní projekty naráz. Za celou dobu svého působení kapelou prošlo mnoho muzikantů, dnes kapela sestává z šesti členů, jimiž jsou Tony Cadena (zpěv), Steve Soto (zpěv, kytara, baskytara), Dan Root (kytara), Mike McKnight (rytmická kytara), Mando Del Rio (bicí) a Joe Harrison (rytmická kytara). Za celou dobu své existence se kapela dvakrát rozpadla, poprvé hned v roce 1981 po vydání prvního alba \"Adolescents\", avšak poté se v roce 1986 znovu sjednotila a vydala dvě alba \"Brats in Battalions\" (1987) a \"Balboa Fun*Zone\" (1988). V roce 1989 se však kapela znovu rozpadla a sjednotila se až v po 12 letech v roce 2001 při výročí 20 let od vydání prvního alba. Od obnovení v roce 2001 vydali další dvě studiová alba \"OC Confidental\" v roce 2005 a \"The Fastest Kid Alive\" v roce 2011. Nejúspěšnějším albem bylo hned první album, které je někdy zmiňováno jako jedno z nejlepších punkových alb éry 80. let.\n\nThe Adolescents ovlivnili řadu kapel, které vznikly později v 80. letech, mezi nimi Bad Religion, NOFX, The Offspring, Red Hot Chili Peppers, Face to Face, Good Riddance, Pennywise, Mudhoney, Fu Manchu, Blink-182 a The Vandals. Kapelu samotnou inspirovaly především skupiny The Beatles, The Ramones, Dead Kennedys a The Sex Pistols.. Kapela dvakrát vystoupila v Praze, poprvé v roce 2009 a podruhé 4. 7. 2011, v rozhovoru před vystoupením v roce 2011 Tony Cadena uvedl, že se do Prahy rád vrací, protože se mu velmi líbí a považuje ji za jedno z nejhezčích měst, které navštívil.\n\nV létě 2012 skupina v České republice vystoupila hned dvakrát - nejdříve na festivalu Mighty Sounds v Táboře a poté na festivalu Pod parou v Moravské Třebové. Na Pod parou Tony Cadena podpořil svým tričkem stíhnanou ruskou punkovou skupinu Pussy Riot.\n\nZa dobu svého působení vydala kapela pět studiových alb, jedno EP album, dvě koncertní alba a jednu kompilaci, nejúspěšnějším albem bylo album debutové eponymní album z roku 1981, které je označováno jako jedno z nejlepších alb punkové éry 80. let.\n\n\n"}
{"id": "776019", "url": "https://cs.wikipedia.org/wiki?curid=776019", "title": "Solvatochromismus", "text": "Solvatochromismus\n\nSolvatochromizmus je definován jako změna barvy sloučenin, která souvisí se změnou absorpčního nebo emisního spektra molekul při rozpuštění v různých rozpouštědlech.\n\nJedním z příkladů použití solvatochromismu je využití solvatochromických sloučenin při analýze olejů, kde se měří malé množství polárních molekul v nepolárním prostředí, např.: methanol v naftě.\n"}
{"id": "776025", "url": "https://cs.wikipedia.org/wiki?curid=776025", "title": "Periodický děj", "text": "Periodický děj\n\nPeriodický děj je děj, který se ve sledované době vždy po nějakém čase neustále opakuje. \n\nNejkratší doba, za kterou dochází při periodickém ději k opakování stejného stavu, se nazývá perioda a obvykle značí T. Počet opakování stejného stavu za časovou jednotku je frekvence nebo–li kmitočet, obvykle se značí f. \n\nPeriodické děje jsou běžné v neživé přírodě. Již mechanické pohyby jako rotace nebo oběhy těles kolem silového centra (oběhy vesmírných těles) lze nahlížet jako periodické. Mnoho fyzikálních jevů se projevuje jako kmitání nebo vlnění, což jsou typické periodické děje. Nejedná se jen o mechanické kmitání a vlnění, ale i zvuk v akustice, v elektromagnetismu a jeho technických aplikacích pak např. střídavý proud a elektromagnetické vlny a v optice světlo). Periodické děje byly popsány i v chemii (Bělousovova-Žabotinského reakce).\n\nDěje blízké periodickým (kvaziperiodické děje) jsou běžné i v živé přírodě (tep, cirkadiánní rytmy apod.)\n\n"}
{"id": "776026", "url": "https://cs.wikipedia.org/wiki?curid=776026", "title": "Judy Nylon", "text": "Judy Nylon\n\nJudy Nylon je americká zpěvačka. Během sedmdesátých let často spolupracovala s velšským hudebníkem, producentem a skladatelem Johnem Calem. Roku 1974 zpívala v písni „The Man Who Couldn't Afford to Orgy“ z jeho alba \"Fear\". Později s ním vystupovala i při koncertech, nahrávky z této doby později vyšly na albu \"Even Cowgirls Get the Blues\". Rovněž byla společně s Patti Palladin členkou dua Snatch, která roku 1977 vydala singl s anglickým hudebníkem Brianem Enem. Duo v roce 1980 vydalo EP s názvem \"Shopping for Clothes\". Jeho producentem byl John Cale. V roce 1982 vyšlo její jediné sólové album s názvem \"Pal Judy\", jehož producentem byl Adrian Sherwood. V roce 2014 se podílela na albu \"Rhythm and Punk Review\" projektu The Mutants.\n\n"}
{"id": "776031", "url": "https://cs.wikipedia.org/wiki?curid=776031", "title": "Americká Samoa na zimních olympijských hrách", "text": "Americká Samoa na zimních olympijských hrách\n\nAmerická Samoa na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "776033", "url": "https://cs.wikipedia.org/wiki?curid=776033", "title": "Americká Samoa na letních olympijských hrách", "text": "Americká Samoa na letních olympijských hrách\n\nAmerická Samoa na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "776034", "url": "https://cs.wikipedia.org/wiki?curid=776034", "title": "Tlumené kmitání", "text": "Tlumené kmitání\n\nTlumené kmitání je mechanické kmitání, které po určité době ustává. V reálném světě vždy existuje tření a různé jiné odporové síly, které způsobují, že oscilující systém postupně ztrácí energii a jeho amplituda se s časem zmenšuje. Jakkoliv bychom se snažili zamezovat těmto nepříznivým vlivům, omezuje nás druhý zákon termodynamiky, podle kterého se mechanická energie postupně přeměňuje na vnitřní tepelnou energii. Závislost odporových sil od výchylky a její časové derivace může být obecně velmi složitá. V nejjednodušším modelu je odporová síla přímo úměrná první časové derivaci výchylky a působí proti narůstání výchylky. V případě tělesa na obrázku vpravo odporová síla vzduchu působí vždy proti směru pohybu tohoto tělesa.\n\nVe zmíněném ideálním případě lze zapsat pro časový vývoj výchylky následující diferenciální rovnici:\nkde formula_1, formula_2 a formula_3 bychom získali analýzou sil působících na systém. Pokud obě strany rovnice vydělíme formula_4, dostaneme\nAby se rovnice zjednodušila, zavedeme substituci:\n\nPrvní parametr se nazývá vlastní úhlová frekvence a určuje úhlovou frekvenci v případě, kdyby neexistovaly žádné tlumící vlivy. Druhý parametr je tlumení . Tlumení je bezrozměrná fyzikální veličina.\n\nDiferenciální rovnice nyní nabyla tvar\nTato diferenciální rovnice se většinou řeší s předpokladem, že hledané řešení formula_5 má tvar\nkde γ je obecně komplexní číslo. Tento předpoklad není jen tipem, ale vychází z poznatku, že derivací exponenciální funkce je opět funkce exponenciální a v naší rovnici se součet jednotlivých derivací musí rovnat nule.\n\nPo dosazení a vydělení členem formula_6 dostáváme jednoduchou rovnici:\nTo je jednoduchá kvadratická rovnice s dvěma řešeními.\nV závislosti na velikosti tlumení formula_7 lze rozlišit 3 situace, které jsou popsány v následující tabulce:\n"}
{"id": "776035", "url": "https://cs.wikipedia.org/wiki?curid=776035", "title": "Huehuecanauhtlus", "text": "Huehuecanauhtlus\n\nHuehuecanauhtlus byl rodem ornitopodního hadrosauroidního dinosaura, který žil zhruba před 85 miliony let (v období santonu během svrchní křídy) na území dnešního jihu Severní Ameriky (jihozápadní Mexiko, stát Michoacán). Jde tak o nejjižnějšího objeveného bazálního hadrosauroida v Americe.\n\nPoměrně velký býložravý dinosaurus (délka asi 6 metrů, hmotnost kolem 1000 kg) byl na základě zkamenělin kostry popsán počátkem roku 2012 týmem vědců pod vedením paleontologa Alberta Prieto-Márqueze. Jediným známým a typovým druhem je \"H. tiquichensis\".\n\n"}
{"id": "776038", "url": "https://cs.wikipedia.org/wiki?curid=776038", "title": "Siouxsie Sioux", "text": "Siouxsie Sioux\n\nSiouxsie Sioux (* jako Susan Janet Ballion; 27. května 1957, Londýn, Anglie) je britská zpěvačka. V roce 1976 spoluzaložila skupinu Siouxsie and the Banshees, v roce 1981 se stala členkou skupiny The Creatures, se kterou hrála až do roku 2005. V roce 2004 zahájila sólovou kariéru a v roce 2007 vydala své první sólové album s názvem \"Mantaray\".\n\n"}
{"id": "776040", "url": "https://cs.wikipedia.org/wiki?curid=776040", "title": "Cookovy ostrovy na letních olympijských hrách", "text": "Cookovy ostrovy na letních olympijských hrách\n\nCookovy ostrovy na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "776041", "url": "https://cs.wikipedia.org/wiki?curid=776041", "title": "František Toman", "text": "František Toman\n\nFrantišek Toman (10. července 1924 Ratíškovice – 20. září 1981 Praha) byl český a československý politik a předseda Československé strany lidové, poúnorový poslanec Národního shromáždění ČSSR, poslanec Sněmovny lidu Federálního shromáždění a České národní rady za normalizace a ministr vlád České socialistické republiky.\n\nPocházel z chudých poměrů z rodiny lesního dělníka. Absolvoval gymnázium v Třebíči. V letech 1946–1947 pracoval jako horník na dole Tomáš v Ratíškovicích. roku 1945 vstoupil do ČSL, od roku 1947 působil coby stranický funkcionář a státní úředník. V letech 1947-1950 zastával post tajemníka Okresního výboru ČSL v Hodoníně. V letech 1949–1968 byl členem ONV a v letech 1950–1968 vedoucím odboru zdravotnictví v Hodoníně. Pomalu postupoval i ve stranickém aparátu (1957 předseda OV ČSL Hodonín, 1960–1963 člen Krajského výboru ČSL v Gottwaldově, od roku 1960 člen Ústředního výboru ČSL, v letech 1969–1980 místopředseda ČSL).\n\nVe volbách roku 1964 byl zvolen za ČSL do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se zmiňuje coby náměstek ministra práce a sociálních věcí z volebního obvodu Veselí nad Moravou. Bydlel v obci Ratíškovice.\n\nPo federalizaci Československa získal i vládní posty. V roce 1969 byl ministrem práce a sociálních věcí České socialistické republiky ve vládě Stanislava Rázla. Kromě toho v ní zastával i post ministra stavebnictví. Ten si uchoval krátce i v následující vládě Josefa Kempného a Josefa Korčáka až do dubna 1970. Jeho politickou kariéru nepřerušila ani invaze vojsk Varšavské smlouvy do Československa a počínající normalizace. Do české vlády se vrátil v říjnu 1980, kdy nahradil zesnulého dosavadního předsedu ČSL Rostislava Peteru ve funkci ministra bez portfeje ve třetí vládě Josefa Korčáka a čtvrté vládě Josefa Korčáka až do své smrti v září 1981.\n\nZemřelého Rostislava Peteru nevystřídal jen na postu ministra a poslance (viz níže) ale i jako předseda Československé strany lidové. Členská základna ČSL do jeho nástupu vkládala velké naděje, protože považovala Tomana za schopného a vzdělaného politika, který měl zkušenosti ze státní správy a vazby na jižní Moravy (mimo jiné byl autorem autobiografického románu \"Veselá je dědina\"). Očekával se od něj též větší důraz na křesťanské tradice ČSL. Jeho předčasná smrt ale neumožnila výrazněji rozvinout jeho potenciál. Na Františka Tomana se během 80. let odkazoval představitel reformního proudu v ČSL Richard Sacher.\n\nZa normalizace Toman rovněž dlouhodobě zasedal v nejvyšších zákonodárných sborech. Roku 1969 usedl do Sněmovny lidu Federálního shromáždění (volební obvod Jablonec nad Nisou). Znovu se do Federálního shromáždění vrátil až po volbách v roce 1976, kdy získal dodatečně mandát v říjnu 1980 po doplňovacích volbách poté, co zemřel poslanec Rostislav Petera. Mandát obhájil ve volbách v roce 1981, ale krátce nato v září 1981 zemřel. Zasedal také v České národní radě, a to ve volebním období 1969–1971, 1971–1976 a 1976–1981, přičemž v 70. letech byl dlouhodobým místopředsedou ČNR.\n\nByl nositelem řady dobových vyznamenání (1964 Vyznamenání Za zásluhy o výstavbu, 1974 Řád práce).\n\n"}
{"id": "776042", "url": "https://cs.wikipedia.org/wiki?curid=776042", "title": "Löbl", "text": "Löbl\n\nPříjmení Löbl, Loebl nebo Lébl může znamenat: \n\n"}
{"id": "776043", "url": "https://cs.wikipedia.org/wiki?curid=776043", "title": "František Tesař", "text": "František Tesař\n\nJméno a příjmení František Tesař má více nositelů:\n\n"}
{"id": "776048", "url": "https://cs.wikipedia.org/wiki?curid=776048", "title": "Podmíněné propuštění", "text": "Podmíněné propuštění\n\nPodmíněné propuštění odsouzeného z výkonu trestu odnětí svobody na svobodu může následovat tehdy, pokud svým chováním a plněním svých povinností prokázal své polepšení a může se od něj očekávat, že povede do budoucna lepší život, nebo pokud soud přijme za dovršení jeho nápravy záruku. Podmínečné propuštění může mít také formu podmíněné amnestie, kdy rozhodnutí není závislé na předchozím chování ani posouzení odsouzeného, případně formu podmíněně udělené milosti. \n\nPodobně funguje podmíněné upuštění od výkonu trestu zákazu činnosti, zákazu pobytu nebo zákazu vstupu na sportovní, kulturní a jiné společenské akce.\n\nOdsouzený o podmíněné propuštění může požádat obecně nejdříve po vykonání poloviny trestu, zcela výjimečně, jestliže se choval naprosto vzorně a plnil všechny své povinnosti, i dříve. U některých taxativně vyjmenovaných trestných činů, např. vraždy, vlastizrady či teroru, kvalifikovaných podstat např. těžkého ublížení na zdraví nebo znásilnění a u odsouzení k výjimečnému trestu odnětí svobody nad dvacet do třiceti let však nejdříve po odpykání alespoň dvou třetin trestu. Lze požádat dokonce i u výjimečného trestu odnětí svobody na doživotí, a to po nejméně dvaceti letech jeho výkonu, ovšem jen tehdy, nehrozí-li s ohledem na okolnosti trestného činu, a povahu osobnosti odsouzeného opakování.\n\nPři podmíněném propuštění je stanovena zkušební doba, u přečinů až tříletá, u zločinů na jeden rok až sedm let, po jejímž uplynutí soud rozhodne, zda se podmíněně propuštěný osvědčil. V jejím rámci mu lze uložit přiměřená omezení a přiměřené povinnosti (např. povinnost podrobit se pracovnímu výcviku, zdržet se návštěv nevhodných prostředí, omluvit se poškozenému apod.), stejně jako povinnost nahradit případnou škodu, odčinit nemajetkovou újmu, vydat bezdůvodné obohacení z trestného činu, aby se na počátku zkušební doby zdržoval ve svém obydlí, aby vykonal obecně prospěšné práce, i nad ním stanovit probační dohled (tzv. \"parole\"). Pokud stanoveným podmínkám podmíněně propuštěný vyhoví, vysloví poté soud, že se osvědčil. V opačném případě, a to i během zkušební doby, rozhodne, že vykoná zbytek trestu odnětí svobody.\n\nJestliže by soud o osvědčení podmíněně propuštěného bez jeho viny do jednoho roku od uplynutí zkušební doby nerozhodl, nastoupí právní fikce osvědčení se. V každém případě však vždy při osvědčení podmíněně propuštěného nastává také právní fikce, že trest vykonal toho dne, kdy byl podmíněně propuštěn.\n"}
{"id": "776052", "url": "https://cs.wikipedia.org/wiki?curid=776052", "title": "Mária Tóthová", "text": "Mária Tóthová\n\nMária Tóthová, též Margit Tóth (22. ledna 1920 - ???), byla slovenská a československá politička maďarské národnosti a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Západoslovenský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968. Patřila mezi 10 etnických Maďarů zvolených v roce 1964 do Národního shromáždění.\n\nK roku 1968 se profesně uvádí jako členka JZD z obvodu Šahy.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Šahy), kde setrvala do konce volebního období, tedy do voleb v roce 1971.\n\n"}
{"id": "776056", "url": "https://cs.wikipedia.org/wiki?curid=776056", "title": "Emil Musil-Daňkovský", "text": "Emil Musil-Daňkovský\n\nEmil Musil-Daňkovský (7. listopad 1857 Daňkovice – 8. únor 1941 Kutná Hora) byl řídící učitel a myslivecký publicista v obci Mokré.\n\nEmil Musil-Daňkovský se narodil 7. 11. 1857 v Daňkovicích u Nového Města na Moravě v učitelské rodině. Školu navštěvoval v rodné vsi a ve Svitavách, kde se učil německy. V roce 1871 odešel na evangelický vzdělávací ústav do Staré Čavy u Velkého Hlohova a v roce 1873 již učil na evangelické škole v Mikulůvce u Vsetína na Moravě. Byl to člověk, který se stále vzdělával. V roce 1877 odmaturoval a získal tak vysvědčení učitelské dospělosti. Učil na několika místech, až v roce 1882 byl ustanoven učitelem a správcem školy v Mokrém.\n\nEmil Musil-Daňkovský se aktivně zapojoval do života v obci. Byl zakladatelem Čtenářsko-hospodářské besedy, působil v ní jako jednatel a předseda. Angažoval se také v učitelské jednotě Budeč Opočenská v Dobrušce, kde přijal funkci předsedy.\nByl redaktorem časopisu Lovecká besídka (od srpna 1894 do července 1902 vyšlo 8 ročníků). Byla to sbírka poučného a zábavného čtení pro přátele myslivosti a přírody. Časopis přinášel básně, romány, novely, fejetony, úvahy, povídky a články s loveckou a přírodopisnou tematikou. Publikoval zde např. Alois Jirásek nebo F. S. Kodym. Redakce časopisu byla v mokerské škole.\nDále přispíval do českých časopisů, především pedagogickými články pro mládež. Publikoval také do časopisů Lovecký obzor, Lesnický týdeník, Z lesů. Samostatně vydal přes 20 spisů. Překládal z němčiny a francouzštiny (např. Karla Maye). Psal články z oboru pěstitelství, chovatelství, věnoval se vlastivědě. Byl redaktorem Myslivecké besídky.\n\nV Mokrém působil do roku 1919, kdy odešel na odpočinek do Kutné Hory, kde zemřel 8. 2. 1941.\n\nEmil Musil používal často pseudonymů:\n\nZatím zjištěný seznam jeho prací je na stránkách kroniky obce v oddíle Dílo Emila Musila-Daňkovského, který se postupně doplňuje.\n\nJeho synem byl malíř Ladislav Musil, který se narodil 21. 9. 1885 v Mokrém, datum úmrtí nebylo zjištěno. Studoval na Vysokém učení technickém a univerzitě v Praze. Soukromě dále studoval malířské umění doma i v cizině. Maloval převážně krajiny.\n\n"}
{"id": "776060", "url": "https://cs.wikipedia.org/wiki?curid=776060", "title": "Alanus Plumlovský", "text": "Alanus Plumlovský\n\nAlanus Plumlovský, vlastním jménem Ignác (18. ledna 1703 Přerov – 2. května 1759 Pastuchov, maďarsky \"Nyitrapásztó\", dnes na území Slovenska) byl český katolický kněz a hudební skladatel.\n\nNarodil se jako syn Jana Plumlovského z Přerova a jeho manželky Marie (\"Joes Plumlowsky et Marianna\"), další údaje o rodinném původu nejsou známy. V roce 1724 vstoupil do cisterciáckého kláštera na Velehradě, 17. prosince vykonal řeholní sliby a přijal řádové jméno Alanus. 3. června 1730 byl vysvěcen na kněze. Ke konci svého života se nepohodl s představenými kláštera a byl přesunut do opatství Pastuchov, kde zemřel a je také pochován.\n\nNejznámějším dílem je hanácká opera \"Pargamotéka\", která byla provedena v roce 1747 v premonstrátském klášteře Hradisko. Pravděpodobně byla provedena znovu při návštěvě císařovny Marie Terezie v červnu 1748. V roce 1751 pak tam byla provedena i jeho další hanácká opera, pravděpodobně \"Gront a puvod plesání hanáckýho\". Z obou se zachovalo jen libreto. Část literatury mu připisuje i hanácké opery \"Landebork\" a \"O prajském rumlu\".\n\nV Univerzitní knihovně v Olomouci je uloženo libreto skladatele pod názvem \"Opera tragica\". V tomto případě však jde o oratorium na velikonoční téma. Bylo provedeno na Velehradě, ale hudba k němu se nedochovala.\n\nV inventáři farního kostela Nanebevzetí Panny Marie v Kvasicích byly nalezeny české pastorely, které jsou dodnes uváděny.\n\n\n"}
{"id": "776062", "url": "https://cs.wikipedia.org/wiki?curid=776062", "title": "Kaštel (rozcestník)", "text": "Kaštel (rozcestník)\n\nKaštel má více významů:\n\n\n"}
{"id": "776065", "url": "https://cs.wikipedia.org/wiki?curid=776065", "title": "Live at Rockpalast (album, John Cale)", "text": "Live at Rockpalast (album, John Cale)\n\nLive at Rockpalast je koncertní album a koncertní DVD Johna Calea, vydané v roce 2010. Na prvním disku je koncert s rockovovou kapelou ze dne 14. října 1984 a na druhém je sólový koncert Calea z 6. března 1983. Oba koncerty byly natočeny pro televizní pořad Rockpalast.\n\n"}
{"id": "776069", "url": "https://cs.wikipedia.org/wiki?curid=776069", "title": "Fidži na letních olympijských hrách", "text": "Fidži na letních olympijských hrách\n\nFidži na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "776072", "url": "https://cs.wikipedia.org/wiki?curid=776072", "title": "Mark Dunbar", "text": "Mark Dunbar\n\nMark Anthony Dunbar (* 1. června 1961 Blackburn, Velká Británie) je bývalý britský zápasník, volnostylař. V roce 1980 na hrách v Moskvě vypadl v kategorii do 52 kg ve druhém kole a obsadil tak dělené patnácté, tedy poslední místo. V roce 1984 na hrách v Los Angeles vypadl v kategorii do 62 kg taktéž ve druhém kole a obsadil tak čtrnácté místo. V roce 1984 obsadil sedmé a v roce 1988 šestnácté místo na mistrovství Evropy. V roce 1978 vybojoval bronzovou medaili na hrách Commonwealthu.\n\n"}
{"id": "776073", "url": "https://cs.wikipedia.org/wiki?curid=776073", "title": "Fidži na zimních olympijských hrách", "text": "Fidži na zimních olympijských hrách\n\nFidži na zimních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "776074", "url": "https://cs.wikipedia.org/wiki?curid=776074", "title": "Etnogeneze Slovanů", "text": "Etnogeneze Slovanů\n\nEtnogeneze Slovanů, vznik Slovanů jako etnika, je stále nevyřešená otázka dějin. Někteří badatelé zastávají názor o tom že Slované vznikli teprve během své expanze, vzájemným smíšením různých etnických skupin. Existence jednotného slovanského jazyka a kultury na velké ploše této teorii však odporuje. Expanze Slovanů ve 4. století byla nejspíše způsobena přelidněním jejich pravlasti, napovídá tomu rychlost osídlení velké části Evropy.\nPodle Jordanova díla \"Getica\" z roku 551 obývali Slované, v tomto spise nazývaní Venetové, ve 4. století oblast severně od Karpat. Konkretně se v něm píše\n\n\"Podél strmých Alp...na levém svahu, co směřuje na sever, a to od pramenů řeky Visly na nesmírných prostorách, se usadil početný kmen Venetů. I když se jejich jména teď mění podle různých rodů a sídlišť, nazývají se především Slovany a Anty. Slované žijí od města Novietunum a jezera zvaného Mursinské až k Dněstru a na sever až po Vislu. Místo měst mají bažiny a lesy. Antové však, kteří jsou z nich nejzdatnější, tam, kde se Pontské moře zahýbá, rozprostírají se od Dněstru až po Dněpr, kteréžto řeky jsou od sebe vzdáleny mnohými stanicemi.\"\n\nTo, že nebyli Slované zmíněni dříve, bylo způsobeno nejspíše tím, že sídlili daleko od římských provincií a neohrožovali je.\n\nDále se v \"Getikách\" uvádí že ostrogótský náčelník Ermanarich ve 3. čtvrtině 4. století \"...zdvihl zbraně proti Venetům, kteří, i když pohrdali zbraněmi, ale počtem silní, zpočátku se snažili stavět na odpor. Nic však nezmůže množství nebojovných lidí, zejména když i bůh dopustí a přižene se množství ozbrojených.\" V 6. století, tedy v době napsaní díla, však prý byli Slované bojovní a útoční a \"všude řádili\".\n\nNejstarší zmínka pak pochází z počátku 6. století od Pseudocaesaria Nazianského. Označení Slované (\"Suoveni\", \"Sclaveni\") se od poloviny 6. století vžilo a používalo se společně s jménem Venetové.\n\nRaně středověké prameny často ztotožňují Slovany s Venety, které poprvé zmínil v 1. století Plinius Starší jako obyvatelstvo povodí Visly, nejspíše příbuzné Germánům. Otázka jejich příbuznosti je však nevyřešená. Kromě Venetů byly některými badateli považováni za předky Slovanů i jiné kmeny uváděné v antických pramenech. Český archeolog Lubor Niederle uvažoval například o Budinech a Neurech, jiní zase o Skytech-oráčích, zmiňovaných Hérodotem.\n\nArcheologicky lze doložit kontinuitu slovanské kultury až od 3. století a její návaznost na předchozí kultury je sporná. Důvodem může být, že mohlo dojít k zjednodušení materiální kultury během expanze. Ruská badatelka Irina Petrovna Rusanova navrhla následující čtyři body, které jsou typické pro nejstarší slovanské archeologické památky\n\nNejmladšími možnými předchůdci slovanské kultury jsou kultury przeworská (2. století př. n. l. – 5. století n. l.) na západě území pozdější expanze Slovanů a černjachovská (2. – 5. století) na východě. Jejich problémem je, že měly nejspíše polyetnický či nadetnický ráz. První lze přiřknout v první řadě Germánům, druhou Sarmatům, ale nálezy z oblasti na jejich hranicích, především žárové hroby, mají spíše slovanský charakter. Je možné, že ke vzniku obou kultur došlo pod římským vlivem, který setřel starší lokální rozdíly mezi jednotlivými etniky.\n\nNa etnogenezi historických Slovanů se také kromě lidu praktikujícího žárové pohřby v obou zmíněných kulturách mohli podílet nositelé kultury zarubiněcké, která existovala od 3. století př. n. l. do 2. století v dnešním jižním Bělorusku a na severní Ukrajině.\n\nNěkteří badatelé se snaží jít ještě dále a spatřují slovanské rysy v kultuře překrytých popelnic existující v 5. století př. n. l. – 2. století př. n. l., podle Borise A. Rybakova dokonce v lužické kultuře (14. století př. n. l. – 4. století př. n. l.) a třtiněcko-komarowské kultuře z 15. – 12. století př. n. l. mezi Dněprem a Odrou.\n\nAktuální kulturologický model reflektuje dlouhý archeologický vývoj praslovanské kulturní linie. Dosud nejstarší praslovanskou kulturu rozpoznává v ukrajinské Komarovské kultuře, jedné ze tří větví Třtiněcké kultury vedle prabaltské Sošnické kultury a etnicky obtížně vymezitelné Lužické kultury. Všechny tři větve se začaly vyvíjet někdy v polovině 2. tisíciletí př. n. l. Komarovská kultura byla v praslovanské linii následována Černoleskou kulturou (10. až 8. století př. n. l.), ta Milohradskou kulturou (7. až 3. století př. n. l.), na kterou navázala Zarubiněcká kultura (2. století př. n. l. až 2. století n. l.) a na ni již raně slovanská Kyjevská kultura (3. až 5. století n. l.), která se rozštěpila na trojici Kolčinské, Korčakovské a Peňkovské kultury.\n\nZ důvodů žárového pohřbívání lze jen těžko vysledovat původ Slovanů pomocí genetiky a fyzické antropologie. Analýza vzorků z doby přechodu ke kostrovému pohřbu v raném středověku ukazuje už na širokou paletu antropologických typů.\n\nPodle lingvistických analýz vznikla nejstarší forma slovanského jazyka přibližně mezi roky 800 př. n. l. až 500 př.n.l., kdy se nejspíše oddělila od baltoslovanské skupiny. Podle Arnošta Lamprechta se slovanský jazyk vyvíjel jihozápadně od Baltů a jihovýchodně od Germánů, tedy na území dnešního Polska, zároveň existoval i kontakt s mluvčími íránských jazyků. Z analýzy slovní zásoby lze usuzovat že předkové Slovanů v 1. tisíciletí př. n. l. žili v lesnaté krajině s mnoha řekami, jezery a blaty, kde rostl dub, bříza, lípa, jasan a vrba. Také další jazyková fakta podporují názor že proto-slovanské osídlení se nacházelo v povodí Visly.\n\nAktuální lingvistický model reflektuje dlouhý vývoj praslovanštiny dokonce již někdy od poloviny 2. tisíciletí př. n. l. Rozlišuje se přitom raná praslovanština (zhruba 15. až 8. století př. n. l.), střední praslovanština (7. až 1. století př. n. l.) a pozdní praslovanština (1. až 6. století n. l.), jejíž druhá polovina (4. až 6. století n. l.) se již považuje zároveň za raně slovanskou.\n"}
{"id": "776075", "url": "https://cs.wikipedia.org/wiki?curid=776075", "title": "Andrea Nováková", "text": "Andrea Nováková\n\nAndrea Nováková (* 9. duben 1997, Praha) je česká herečka a dabérka.\n\n\n"}
{"id": "776077", "url": "https://cs.wikipedia.org/wiki?curid=776077", "title": "Dunbar", "text": "Dunbar\n\nPříjmení Dunbar nosí několik významných osobností:\n\n\n"}
{"id": "776078", "url": "https://cs.wikipedia.org/wiki?curid=776078", "title": "Akritai", "text": "Akritai\n\nAkritai (řecky \"ἀκρίται\", sg. \"ἀκρίτης\", \"akrites\") je termín používaný v byzantské říši v 9.–11. století, jímž se označovaly armádní jednotky a obyvatelstvo střežící východní hranice říše, čelící muslimským státům na Středním východě. Podobná pohraniční stráž, \"limitanei\", byla činná v pozdní římské a raně byzantské armádě.\n\nJejich přikrášlené činy byly inspirací pro byzantský národní epos \"Digenis Akritas\" a cyklus \"Akritských písní\". Jejich úlohu a taktiku popsal Nikeforos II. v díle \"De velitatione bellica\".\n\nTermín je odvozen z řeckého slova \"akron\" či \"akra\", což znamená hranici, pohraniční stráž.\n\nV oficiálním byzantském použití nejde o termín technický, ale popisný – byl obecně aplikován jak na obránce obyvatel, tak na samotné obyvatele oblasti východní hranice, včetně jejich muslimských sousedů. Ve skutečnosti byla byzantská vojska umístěná na hranicích směsí profesionálních vojáků a místní milice, stejně jako nepravidelných jednotek, které samotné představovaly \"akritai\" či \"apelatai\". Apelatai sloužili ve vytrvalém boji mezi Byzancí a jejími východním sousedy, charakterizovaném šarvátkami a nájezdy, jako nájezdníci, průzkumníci a hraniční stráže. Kromě lehké pěchoty byly pohraniční jednotky doplněny o lehkou jízdu, tzv. \"trapezitai\" či \"tasinarioi\". V případě velkého arabského nájezdu měli za úkol způsobit poplach, pomáhat při evakuaci místního obyvatelstva do různých pevností a zdržet nepřítele, dokud nedorazí posily. Není jisté, zda tito lidé taktéž dostávali část půdy k obdělávání jako ostatní vojáci v themách, či se zaměřovali na své vojenské povinnosti a žili z důchodů z malých statků. Jejich důstojníci však pocházeli z místní aristokracie.\n\nČasto byli aktivní jako bandité (na Balkáně byli známí jako \"chonsarioi\", z bulharského výrazu pro zloděje), v eposu \"Digenes Akritas\" také vystupují jako lupiči.\n\nKe konci 10. století způsobilo znovudobytí území na východě to, že akritai byli často etnicky a nábožensky smíšeni; na tento fakt je poukázáno ve výše zmíněném díle \"Digenis Akritas\" (doslova „dvojrodý hraničář“, tj. pocházející z dvou národů, konkrétně „Římanky“ (Byzantinky/Řekyně) a „Saracéna“).\n\nAkritai ztratili na důležitosti koncem 10. století, když se byzantská hranice posunula na východ, a její ochrana byla zásadně změněna. Menší územní celky (themata) byly spojeny v pět větších, v jejichž čele stál \"dux\" a měly silnou posádku profesionálních vojáků (tagma).\n\nBěhem první poloviny 11. století Byzantinci na východě čelili jen malému nebezpečí, což umožnilo omezení jejich vojenské síly. Výsledkem však později bylo, že nebyli schopni zastavit rychlý pokrok Seldžuckých Turků v Malé Asii (po roce 1071).\n\nInstituci akritai ve smyslu obrany hranic místními obyvateli výměnou za půdu a daňové úlevy opět zavedl Manuel I. Komnenos, když znovu dobyl západní části Malé Asie. Za období Nikájského císařství bylo jejich povinností střežit anatolijské pohraničí proti nájezdům tureckých kočovníků, zejména pak oblast údolí řeky Maiandros. Jejich připojení k Laskaridské dynastii však v roce 1262 vedlo ke vzpouře proti uchvatiteli, císaři Michaelu VIII. Tato vzpoura byla potlačena, akritai byly začleněni do pravidelné armády a jejich výsady byly zrušeny. V důsledku toho přestali během jedné generace existovat, což též přispělo k úplné ztrátě byzantských držav v Malé Asii během první poloviny 14. století.\n\n"}
{"id": "776081", "url": "https://cs.wikipedia.org/wiki?curid=776081", "title": "Wildschütz", "text": "Wildschütz\n\nWildschütz je německý název sídel v Česku:\n"}
{"id": "776082", "url": "https://cs.wikipedia.org/wiki?curid=776082", "title": "Soudní řízení", "text": "Soudní řízení\n\nSoudní řízení probíhá u soudu a jeho účelem je především vydání rozhodnutí, jímž se v určité věci zakládají, mění nebo ruší práva anebo povinnosti určité osoby (\"konstitutivní rozhodnutí\"), nebo jímž se v určité věci prohlašuje, že taková osoba práva nebo povinnosti má anebo nemá (\"deklaratorní rozhodnutí\"), případně se rozhoduje o jiných právních skutečnostech. Příslušný soud i soudce stanoví zákon (tzv. zásada zákonného soudce), jednání je zásadně veřejné a ústní a postavení účastníků řízení je vždy rovné. Pokud je rozhodnutím rozsudek, vyhlašuje se vždy veřejně.\n\nPodle druhu právní věci se nejen v České republice rozlišuje:\n"}
{"id": "776083", "url": "https://cs.wikipedia.org/wiki?curid=776083", "title": "Guam na letních olympijských hrách", "text": "Guam na letních olympijských hrách\n\nGuam na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "776084", "url": "https://cs.wikipedia.org/wiki?curid=776084", "title": "Vektor R4/R5/R6", "text": "Vektor R4/R5/R6\n\nVektor R4/R5/R6 je série útočných pušek z 80. let 20. století. Tato série je modernizace izraelské pušky IMI Galil existuje šest verzí.\n\n\n\n\n\n\n"}
{"id": "776085", "url": "https://cs.wikipedia.org/wiki?curid=776085", "title": "Guam na zimních olympijských hrách", "text": "Guam na zimních olympijských hrách\n\nGuam na zimních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "776090", "url": "https://cs.wikipedia.org/wiki?curid=776090", "title": "Svatovavřinecké", "text": "Svatovavřinecké\n\nSvatovavřinecké (zkratka Sv, mezinárodní název \"Saint Laurent\") je středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda náleží k širší rodině odrůd \"Pinot\", vznikla patrně ve francouzském regionu Alsasko, spontánním křížením odrůdy \"Pinot Noir\" se zatím blíže neurčenou odrůdou.\n\nRéva vinná (\"Vitis vinifera\") odrůda \"Svatovavřinecké\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé až dlouhé, umožňují této rostlině pnout se po pevných předmětech. Růst je bujný až středně bujný s polovzpřímenými letorosty. Včelka je zelenobílá, silně ochlupená, okraje jsou jemně načervenalé. Vrcholek letorostu je otevřený, bělavě zelený, slabě až průměrně bíle vlnatě ochmýřený, slabě pigmentovaný antokyaniny. Internodia jsou krátká a poměrně tenká, tak jako nodia jsou na zastíněné straně zelená, na osluněné tmavě fialová, pupeny jsou průměrně pigmentované antokyaniny. Mladé lístky jsou zelené s bronzovými skvrnami, slabě pigmentované antokyaniny, pavučinovitě až slabě vlnatě ochmýřené. Jednoleté réví je rýhované, eliptického průřezu, tmavě až červenavě hnědé, v uzlech a kolénkách s mírným odstínem do fialova. Zimní pupeny jsou velké, široké, tupé, typické jsou dvojité pupeny.\n\nList je středně velký, tmavozelený, kožovitý, tvar čepele je pětiúhelníkový, tří- nebo pěti-, vzácněji až sedmilaločnatý s mělkými horními bočními výkroji. Vrchní strana čepele listu je slabě až středně puchýřnatá, spodní jemně chloupkatá. Řapíkový výkroj je buď uzavřený až překrytý s vejčitým průsvitem, nebo otevřený, lyrovitý, řapík listu je kratší až středně dlouhý, stejně dlouhý, jako medián listu, načervenalý až zelenofialový, mírně načervenalá je i žilnatina v okolí připojení řapíku. Listí révy je na podzim částečně až celoplošně tmavě červené.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (1,3 g), kulatá až vejčitá, průměrně, celoplošně voskovitě ojíněná bobule se středně silnou slupkou modročerné barvy, dužnina je bez zabarvení, měkká, řídká, příjemně sladké, plné, neutrální chuti. Semeno je kulaté, středně velké, zobáček je delší. Stopečky bobulí jsou průměrně dlouhé, obtížně oddělitelné. Hrozen je středně velký (120-150 mm, 130 g), krátce válcovitě-kuželovitý, hustý a kompaktní, často s křidélky, s krátkou až středně dlouhou, značně silnou, průměrně lignifikovanou stopkou.\n\n\"Svatovavřinecké\" je moštová odrůda révy vinné (\"Vitis vinifera\"), pocházející z Francie, patrně z regionu Alsasko, jak předpokládal již francouzský ampelograf a šlechtitel Oberlin (1831-1915), odrůda se zde pěstovala pod názvem \"Schwarzer\" prokazatelně již v 18. století. Již počátkem 19. století vyvrátil francouzský ampelograf Victor Vermorel (1848-1927) hypotézu, že odrůda má původ v obci Saint-Laurent-Médoc v regionu Bordeaux, nepochází ani z obce Saint-Laurent-d'Agny v departementu Rhône, která má blíže nespecifikovanou modrou odrůdu ve svém znaku, ani z obce Saint-Laurent-du-Var v regionu Provence.\n\nDlouho bylo předmětem sporu, zdali je jedno z mnoha synonym odrůdy, název \"Pinot Saint-Laurent\", chybné, přesněji řečeno, zdali odrůda skutečně náleží do rodiny odrůd \"Pinot\". Genová analýza, provedená roku 2000 v Rakousku, tuto hypotézu potvrdila, odrůda \"Svatovavřinecké\" náleží do širší rodiny odrůd \"Pinot\" a je pravděpodobně křížencem odrůdy \"Pinot Noir\" se zatím blíže neurčenou odrůdou. \n\n\"Svatovavřinecké\" se z území dnešní Francie rozšířilo do Německa v polovině 19. století, zásluhou německého lékaře a vinaře Johanna Philippa Bronnera, odtud se odrůda zanedlouho dostala i do sousedních zemí. V současné době není ve Francii prakticky pěstována, v Rakousku se roku 2007 nacházelo 795 hektarů, hojná je v regionech Thermenregion a Neusiedlersee, v Německu 675 ha, převážně v regionech Rheinhessen a Rýnská Falc, na velmi malých plochách je pěstována ještě v Lucembursku a ve Švýcarsku, celkově roku 2007 na ploše asi 3.500 hektarů.\n\nU nás se \"Svatovavřinecké\" začalo pěstovat po roce 1900, kolem roku 1935 tvořilo 1% plochy vinic, v roce 1995 již 9,7% a roku 2010 pak 8,3% celkových ploch vinic ČR. Největší plochy vinic této odrůdy se nacházejí právě v České republice. V současné době je u nás stále nejpěstovanější modrou odrůdou a třetí nejrozšířenější odrůdou vůbec, ale trendem je mírné snižování ploch vinic. Průměrný věk vinic je 26 let, to ji činí nejstarší modrou odrůdou u nás. Odrůda je vhodná pro pěstování v obou vinařských oblastech ČR. Nyní se nejvíce podílí na porostech vinohradů ve vinařské podoblasti Litoměřické, v okolí Mostu a Velkopavlovické v okolí Brna, rozšířenější je i v okolí Bzence, tedy v podoblasti Slovácké.\n\nDo Státní odrůdové knihy České republiky byla odrůda zapsána již v roce 1941. Je zapsána také v Listině registrovaných odrůd na Slovensku. V roce 1989 byly povoleny klony PO-7/5, KA-6/12, PO-10/7, KA-4/10 a KA-4/8, roku 2007 byl k registraci navržen klon 3/52. Roku 2006 byla odrůda v ČR vysazena na ploše 1.682 hektarů. Udržovateli odrůdy v ČR jsou Ing. Alois Tománek, Ing. Miloš Michlovský, CSc., Šlechtitelská stanice vinařská Polešovice, ŠVS Velké Pavlovice, VÚRV Praha-Ruzyně a Výzkumná stanice vinařská, Karlštejn.\n\nNázev odrůdy je odvozen od data zaměkání hroznů, v jižních polohách Francie se většinou začínají barvit na Svatého Vavřince, tedy 10. srpna. Zlí jazykové tvrdí, že toho času jsou hrozny odrůdy opékány sluncem tak, jako byl zaživa upečen nebohý světec a mučedník.\n\nDalší, lokálně používaná synonyma odrůdy \"Svatovavřinecké\" jsou : \"Сен Лоран, Пино Сен Лоран, Сватовавринецке, Вавринак, Сваты Вавринец, Лаурентраубе, Лоренцтраубе, Шварце, Вавринецкий красный\" (vše Rusko), \"Blauer Saint Laurent\" (Německo, Rakousko), \"Chvartser, Laurenzitraube, Laurenztraube\" (Německo), \"Lorenztraube, Lorentstraube, Lovrenac Crni, Lovrijenac Crni\" (Chorvatsko), \"Négret de Coutanceau, Pinot St. Laurent\" (Itálie, Francie), \"Sankt Lorenz Traube, Saint Laurent, S. L. Noir, Saint Lorentz, Sankt Laurent, S. Lorentz, Schwarzer, Sent Laourent, Sentlovrenka, St. Laurent\" (Rakousko, Chile, Německo, Španělsko), \"Svätý Vavrinec, Szent Loerinc\" (Maďarsko), \"S. Loerinczi, Vavřinecké, Vavřiňák\".\n\nKřížením odrůd \"Svatovavřinecké\" a \"Frankovka\" vyšlechtil roku 1922 Friedrich Zweigelt v Rakousku úspěšnou odrůdu \"Zweigeltrebe\". Roku 1961 vznikla ve Velkých Pavlovicích křížením stejných rodičů, ale v opačném pořadí, odrůda \"André\". Z dalších kříženců, kterým je jedním z rodičů odrůda \"Svatovavřinecké\", lze uvést například u nás vyšlechtěné odrůdy \"Neronet\", \"Ariana\", \"Cerason\", \"Fratava\", \"Laurot\" či \"Sevar\".\n\nZimním mrazům odolává odrůda středně, ale poněvadž raně raší, je citlivější na jarní mrazíky. Dobře snáší sucho. Při vyšších dávkách hnojiv, zvláště dusíku a za nepříznivého počasí v době květu odrůda sprchává. V úrodnějších půdách se pro odrůdu používají podnože SO-4 a T 5C, pro horší půdy pak Cr 2 a K 5BB. Nejlépe plodí na středním vedení. Vysoké vedení se uplatňuje buď jako vrcholový tvar se srdcovým řezem (tvarem), anebo jako kordony s řezem Sylvoz, přičemž je nutný širší spon. Zatížení keřů při dobré kvalitě selekčního materiálu má být 7-8 oček na m2. Na středním vedení a hlavně při užším sponu bývají výnosy po desátém roku pěstování velmi kolísavé. Výnos je méně stabilní, ale poměrně vysoký, v průměru 8 až 13 t/ha. Cukernatost dosahuje 17-20° NM, obsah kyselin 9-12 g/l.\nOdrůda má kratší vegetační období, než většina klasických modrých odrůd. Doba rašení oček i květu je středně raná, raší ve 2. dekádě dubna, kvete uprostřed června. Zaměkání bobulí začíná u nás ve druhé polovině srpna, v teplejších polohách koncem první dekády srpna, sklizňová zralost začíná na jihu koncem září, u nás až v první polovině října.\n\nOdrůda je odolnější proti plísni révové (\"Plasmopara viticola\"), protože má hutné, kožovité listy. Citlivější je na padlí révové (\"Uncinula necator\") a chlorózu. V deštivých letech v době dozrávání bobule v hustém hroznu praskají a šíří se infekce plísní šedou (\"Botrytis cinerea\"). Častější je odumírání třapiny. Trpí svinutkou a roncetem.\n\nNároky na polohu i půdu jsou poměrně nízké. Vyšší jakosti vína se dosahuje v lehčích, záhřevných půdách, štěrkovitých či písčitých, popřípadě se zvýšeným obsahem vápníku. Velmi vhodné jsou svahovité pozemky s dobrou sluneční expozicí.\n\nOdrůda je oblíbená mezi našimi pěstiteli i konzumenty vín, ačkoli ve světě se na ni nahlíží spíše jako na odrůdu průměrné kvality. Pravidelně poskytuje hrozny pro získávání jakostního vína, v lepších letech i pro vína s přívlastkem. Výnos poskytuje střední a ne vždy pravidelný. Největší množství hroznů sa zpracovává jako jakostní víno metodou krátkodobé macerace do 7 dní, při teplotách 15-28 °C. Důležitá je jablečno-mléčná fermentace. Víno má potom zajímavé ovocité aroma a plnou chuť s jemnou tříslovinou. Hrozny v přívlastkové kvalitě se macerují okolo 14 dní. Fenolová zralost většinou nebývá tak dokonalá, aby bylo možno využívat velmi dlouhou dobu macerace. Takto vyrobená vína jsou vhodná ke zrání v dřevěných i barikových sudech. \"Svatovavřinecké\" se též zpracovává na růžová vína. Vhodné je okamžité lisování nebo velmi krátkodobá macerace. U tohoto typu vína se nepoužívá jablečno-mléčná fermentace.\n\nTypové odrůdové víno je obvykle vysoce barevně intenzívní, sytě červené, někdy přechází až do fialova. Ve vůni je ovocité s typickým odrůdovým aroma, připomínajícím sušené švestky, povidla, višně, černé třešně nebo černý rybíz, ale též i skořici či sušené ovoce. Chuť je plná, příjemně natrpklá, drsnější, s ovocnými tóny, má výrazně odrůdový charakter a zajímavě strukturované třísloviny. Někdy bývají mladá vína zatížena příliš vysokým obsahem kyselin a tříslovin. Víno je kvalitní a je vhodné do směsí zejména s \"Modrým Portugalem\". Odrůdová vína jsou vhodná ke dlouhodobější archivaci, zráním v láhvích kvalita roste, víno se stává harmonickým a v chuti se objevuje sametová hebkost.\n\"Svatovavřinecké\" se podává k běžné konzumaci všedních jídel a k sýrům. Velmi dobře se hodí jako doprovod tmavého masa a sýrů s intenzivní chutí. Je dobrým doplňkem také ke kořeněnému vepřovému nebo ke zvěřině. Potěší rovněž v kombinaci s husou či kachnou.\n\n"}
{"id": "776092", "url": "https://cs.wikipedia.org/wiki?curid=776092", "title": "Soupiska AC Milán v ročníku 2008/2009", "text": "Soupiska AC Milán v ročníku 2008/2009\n\n\nBěhem sezóny přišel:\n\nDavid Beckham - Los Angeles Galaxy\n"}
{"id": "776095", "url": "https://cs.wikipedia.org/wiki?curid=776095", "title": "Glenn Miller Orchestra", "text": "Glenn Miller Orchestra\n\nGlenn Miller Orchestra, , byl původně orchestr založený Glennem Millerem v roce 1938. Aranžmá bylo vystavěno na klarinetu a tenorsaxofonu, které tvořily melodii, zatímco další tři saxofony doplňovaly harmonii. Jednalo se o druhé Millerovo hudební těleso, když první založil v roce 1936, ale pro podobnost s jinými formacemi daného období jej rozpustil.\n\nOrchestr získal popularitu a jeho jazzové skladby dosáhly vysoké prodejnosti a předního umístění v hitparádách. Mezi největší šlágry patřily „Moonlight Serenade“, „In the Mood“, „Tuxedo Junction“, „Chattanooga Choo Choo“ a „(I've Got a Gal In) Kalamazoo“.\n\nPoté, co v prosinci 1944 zmizelo na cestě do Paříže letadlo, ve kterém byl na palubě major Glenn Miller, došlo k rekonstrukci orchestru pod vedením prvního tenorsaxofonisty a zpěváka Texe Benekeho, blízkého Millerova přítele.\n\nMillerova pozůstalost tak v roce 1946 umožnila zřízení oficiálního „orchestru duchů“ Glenna Millera, který vedl Tex Beneke. Skupina měla díky velké smyčcové sekci podobný charakter jako padesátičlenný Orchestr armádního letectva (Army Air Force Band), který Miller sestavil v roce 1943 a o rok později s ním odletěl do Velké Británie. Oficiální veřejná premiéra nového poválečného bandu se uskutečnila v broadwayském Capitol Theatre, ve kterém od 24. ledna 1946 další tři týdny koncertoval. Henry Mancini byl v orchestru klavíristou a také jedním z aranžérů. Turné zahrnovalo celé Spojené státy, včetně několika vystoupení v Hollywood Palladium roku 1947, kde původní Millerův orchestr hrál již o šest let dříve. Přestože se éra big bandů blížila ke konci, na vystoupení Tex Beneke and Glenn Miller Orchestra se v Palladiu podílel rekordní počet 6 750 komparzních tanečníků. Ekonomická situace však přinutila orchestr do roku 1949 vypustit celou smyčcovou sekci.\n\nBig band nahrával stejně jako původní těleso u vydavatelství RCA Victor. Beneke se snažil o to, aby rozšířil charakteristickou Millerovu zvukovou linku, ale také aby dosáhl úspěchů pod vlastním jménem. To, co se zrodilo po druhé světové válce jako „Glenn Miller Orchestra“ vedený Texem Benekem, se nakonec změnilo v samostatný „Orchestr Texe Benekeho“. Do roku 1950 se tak jeho cesta s Millerovou pozůstalostí rozdělila a rozchod nebyl snadný.\n\nDo začátku 50. let Millerův styl píšťal vedených klarinetem a tlumených trumpet kopírovaly různé skupiny, byli mezi nimi Ralph Flanagan, Jerry Gray, a Ray Anthony. To vše spolu s úspěchem filmu \"The Glenn Miller Story\" z roku 1953, vedlo Millerovu pozůstalost k tomu, aby požádala Raye McKinleyho o převzetí nového bandu. V roce 1956 tak vznikl americký orchestr, v němž působil také klavírista Don Wilhite. Jedná se o původní verzi formace působící ve Spojených státech, která koncertuje do současnosti.\n\nExistují tři oficiální big bandy stejného jména. Oficiální orchestr Glenna Millera ve Spojených státech účinkoval k roku 2012 pod vedením Larryho O'Briena. Oficiálně uznávaný Glenn Miller Orchestra pro Spojené království koncertoval pod taktovkou Raye McVaye a konečně Oficiální orchestr Glenna Millera pro Evropu řídí od roku 1990 Wil Salden.\n\n\n\n"}
{"id": "776099", "url": "https://cs.wikipedia.org/wiki?curid=776099", "title": "Stromová rakev", "text": "Stromová rakev\n\nStromové rakve (často též německy \"baumsarg\") byly prehistorické rakve vydlabané z jednoho kmene, používané při pohřbech zvlášť významných osob. Často byly uloženy v mohylách.\n\nStromové rakvy byly rozšířené zejména na severu Evropy, například u Baltů (kteří zanechali spalování mrtvých v 1. století), v Jutsku a ve střední Litvě. Fenomén pohřbívání do stromových rakví však nebyl omezen pouze na hojně zalesněné oblasti - v Touna El Gebel v Egyptě byla nalezena rakev z jednoho kmenu cypřiše, pocházející z 1. století..\n\nTento zvyk přežil christianizaci a zachoval se až do středověku, byl užíván v období stěhování národů a za vikinské éry.\n\nStromové rakve jsou podobné dlabaným člunům, může tedy nastat situace, při které je hrob určen jako „lodní“.\n\nRakev objevenou v opatství Glastonbury v roce 1191, ve které se údajně mělo nacházet tělo krále Artuše, popsal soudobý kronikář Gerald z Walesu jako rakev z masivního dubového kmene.\n\nV Yorkshiru byl 10. července 1834 nalezen „\"Gristhorpe Man\"“ (muž z Gristhorpe), dobře zachovalé tělo člověka pocházející z 2. tisíciletí př. n. l., pohřbené v dutém dubovém kmeni. Dnes je uschován v Rotunda Museum ve Scarborough.\n\nU dánské vesnice Egtved byla roku 1921 vykopána dívka pohřbená ve stromové rakvi, nazvaná „dívka z Egtved“. Stejně jako muž z Grithorpe měla dobře zachované oblečení.\n"}
{"id": "776104", "url": "https://cs.wikipedia.org/wiki?curid=776104", "title": "Sualocin", "text": "Sualocin\n\nSualocin nebo Alfa Delphini (α Delphini/α Del) je druhá nejjasnější hvězda v souhvězdí Delfína. Její jméno vzniklo z křestního jména Nicolaus astronoma Nicolause Venatora psaného odzadu. Sualocin je modrobílá hvězda se zdánlivou hvězdnou velikostí 3,77, která má ve vzdálenosti 81\" optického průvodce zdánlivé velikosti 10,6.\n"}
{"id": "776106", "url": "https://cs.wikipedia.org/wiki?curid=776106", "title": "Rotanev", "text": "Rotanev\n\nRotanev nebo Beta Delphini (β Delphini/β Del) je nejjasnější hvězda v souhvězdí Delfína. Její jméno vzniklo z příjmení Venator astronoma Nicolause Venatora psaného odzadu. Zdánlivá jasnost této hvězdy je 3,63 a její vzdálenost od Země činí 101 světelných let.\n\n"}
{"id": "776109", "url": "https://cs.wikipedia.org/wiki?curid=776109", "title": "Kastor", "text": "Kastor\n\nKastor či Castor (α Gem /α Geminorum/alfa Geminorum) je druhá nejjasnější hvězda v souhvězdí Blíženců a jedna z nejjasnějších hvězd na obloze. Patří k nejzajímavějším vícenásobným hvězdám na obloze.\nJe to vizuální trojhvězda. Dalekohledem uvidíme dvě hlavní modré složky, Castor A a Castor B s jasností 1,96 a 2,89. Nedaleko této dvojice je červený trpaslík Castor C nebo YY Geminorum typu M1,5. Úhlová vzdálenost hlavních složek je 2,2\" a navzájem se oběhnou jednou za 340 až 400 let. Nejmenší úhlovou vzdálenost, 1,9\" dosáhly v roce 1970 a od té doby se jejich odstup stále zvětšuje. V roce 1985 byla 2,6\" a v roce 2000 přibližně 3,8 \". Hmotnější z hvězd je 22krát svítivější než Slunce. Červený trpaslík je od této dvojice vzdálen 73\", má jasnost přes 9 a dvojici oběhne za několik tisíc let. Trpaslík je eruptivní, podle jiných zdrojů zákrytová, proměnná hvězda typu Algol. Její jasnost kolísá mezi 9,1 a 9,6 (8,6 až 9,1) v periodě 19,5 hodiny.\nAby to nebylo tak jednoduché, všechny složky této trojhvězdy jsou navíc spektroskopické dvojhvězdy. V případě dvojhvězd A a B je vzdálenost složek pouze 10 milionů km (méně než pětina vzdálenosti Merkuru od Slunce). Oběh složek systému A kolem společného těžiště trvá 9,2 dne, oběh složek B pouze 2,9 dne. Červený trpaslík C je ve skutečnosti složen ze dvou chladných trpaslíků vzdálených od sebe 3 miliony kilometrů a obíhajících se jednou za 19 (20) hodin, čímž způsobují periodické změny jasnosti. Castor je tedy šestinásobný hvězdný systém složený ze tří velmi těsných dvojhvězd.\n\n\n"}
{"id": "776113", "url": "https://cs.wikipedia.org/wiki?curid=776113", "title": "Soupiska AC Milán v ročníku 2009/2010", "text": "Soupiska AC Milán v ročníku 2009/2010\n\n\nBěhem sezóny přišel:\n\nDavid Beckham - Los Angeles Galaxy\n\nMancini - Inter Milan\nBěhem sezóny odešli:\n\nMarco Storari - Sampdoria Janov\n\nDavide Di Gennaro - AS Livorno Calcio\n"}
{"id": "776115", "url": "https://cs.wikipedia.org/wiki?curid=776115", "title": "Capella", "text": "Capella\n\nCapella (deminutivum k lat. \"capra\" = koza, tj. malá koza), Alhajoth (arab. \"al `ajjūq\" - nápadný, výrazný) či Alfa Aurigae (α Aur/α Aurigae) je vícenásobná hvězda zdánlivé jasnosti 0,08, nejjasnější v souhvězdí Vozky a šestá nejjasnější hvězda na noční obloze.\n\nV českých zeměpisných šířkách je Capella cirkumpolární, ale při dolní kulminaci se dostává velmi nízko nad obzor a při hornatějším horizontu za něj na krátkou dobu i zapadá. Capella je také jedním z vrcholů asterismu Zimní šestiúhelník, který usnadňuje orientaci na zimní obloze. Jako jediná hvězda tohoto asterismu je cirkumpolární.\n\nCapella je čtyřhvězda. Primární složkou je spektroskopická dvojhvězda tvořená dvojicí obrů Capella Aa a Capella Ab. Sekundární složkou je dvojice červených trpaslíků Capella H a Capella L (někdy též onačovaní Capella Ha a Capella Hb).\n\nVzdálenost Capelly od Země je přibližně 43 světelných let.\n\nCapella A je jedna z nejznámějších spektroskopických dvojhvězd. Hlavní složka je žlutý obr spektrálního typu K<nowiki>0</nowiki>, třídy svítivosti III. Má podobnou povrchovou teplotu jako Slunce, avšak průměr 12násobně a svítivost 80násobně větší než Slunce. Průvodcem je také obr, spektrální klasifikace G<nowiki>1</nowiki>, třídy svítivosti III.\n\nObě složky, hvězdy zdánlivé jasnosti 0,08 a 1,0, obíhají kolem společného těžiště, vzdálené od sebe 0,74 AU, jednou za 104 dní. Pro pozorovatele ze Země se jedná o dvojhvězdu bez zatmění, tj. jedna hvězda neprochází před druhou.\n\nCapella A je klasifikována jako proměnná hvězda typu RS Canum Venaticorum. Jde o dvojhvězdy s aktivními chromosférami, jejichž aktivita vede k tvorbě rozsáhlých slunečních skvrn. Capella A je netypická tím, že teplejší hvězda (Capella Ab) má aktivnější atmosféru.\n\nDvojici obrů obíhá ve vzdálenosti cca 10 000 AU systém tvořený dvojicí červených trpaslíků spektrální třídy M. V úhlových jednotkách činí vzdálenost od hlavního systému 721 (Capella H) respektive 725 (Capella L) úhlových vteřin.\n\nOběžná doba této dvojice trpaslíků kolem hlavního systému je odhadována řádově na desetitisíce let.\n\nCapella má několik dalších vizuálních průvodců označovaných Capella B, C, D, E, F a G. Tyto hvězdy se však pouze nacházejí ve stejném hvězdném poli, nemají fyzické vazby na systém.\n\nCapella symbolizuje kozu Amaltheu, která podle řecké mytologie kojila malého Dia na ostrově Kréta. Tam ho jeho matka Rheia skrývala před jeho otcem Kronem, který polykal krátce po narození všechny své děti. Chtěl tím předejít naplnění věštby, podle níž ho jeho vlastní syn svrhne z vladařského trůnu a zabije ho. Když se narodil Zeus, podstrčila jeho matka Rheia svému manželovi místo dítěte zavinutý kámen. Svého syna pak Rheia ukryla v jeskyni v pohoří Ída na Krétě. Před jeskyní předváděli kněží ohlušující pekelné tance, aby Kronos neslyšel dětský pláč. Zeus později z vděčnosti umístil Amaltheu na oblohu a proměnil ji na nejjasnější hvězdu tohoto souhvězdí. Jméno Amalthea nese také jeden z Jupiterových měsíců.\n\n\n"}
{"id": "776117", "url": "https://cs.wikipedia.org/wiki?curid=776117", "title": "NGC 3109", "text": "NGC 3109\n\nNGC 3109 je malá nepravidelná galaxie vzdálená 4,5 až 4,9 milionu světelných let v souhvězdí Hydry. Je součástí Místní skupiny galaxií.\n"}
{"id": "776119", "url": "https://cs.wikipedia.org/wiki?curid=776119", "title": "Jaroslav Trojan", "text": "Jaroslav Trojan\n\nJaroslav Trojan (8. listopadu 1922 Ostrov – 1. srpna 1970) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1956–1963 byl tajemníkem Krajského výboru KSČ v jižních Čechách a do roku 1968 vedoucím tajemníkem jihočeského Krajského výboru KSČ.\n\n13. sjezd KSČ ho zvolil za člena Ústředního výboru Komunistické strany Československa. K roku 1968 se zmiňuje coby odborný referent z volebního obvodu Prachatice.\nVe volbách roku 1964 byl zvolen za KSČ do Národního shromáždění ČSSR za Jihočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Prachatice), kde setrval do své smrti v srpnu 1970. V oficiální posmrtné vzpomínce ve Federálním shromáždění se o něm uvádí, že „\"v kritickém období let 1968 a 1969, jako věrný člen Komunistické strany Československa, bojoval nekompromisně proti všem kontrarevolučním a protisocialistickým silám\".“ Zemřel tragicky po těžké dopravní nehodě při převozu do českokrumlovské nemocnice.\n\n"}
{"id": "776120", "url": "https://cs.wikipedia.org/wiki?curid=776120", "title": "Židovský hřbitov v Podivíně", "text": "Židovský hřbitov v Podivíně\n\nŽidovský hřbitov v Podivíně byl založen asi v druhé polovině 17. století. Areál o rozloze 7526 m² se nachází asi 600 metrů severním směrem od podivínského náměstí T. G. Masaryka vlevo při Palackého ulici. Od místního křesťanského hřbitova jej odděluje jen úzká ulice.\n\nSoučasný podivínský židovský hřbitov je v pořadí již druhý. Byl založen poté, co byl zřejmě v 17. století opuštěn hřbitov původní, jehož poloha dnes není známa. Zdejší barokní náhrobní kameny se podobají náhrobkům v Mikulově. Celkem se zde dochovalo asi 1000 náhrobků, nejstarší z nich je datován 1694. Podle J. Fiedlera se zde konaly pohřby i po 2. světové válce. Součástí hřbitova je i „originálně řešená obřadní síň centrální dispozice s kopulí z druhé poloviny 19. století, restaurovaná v letech 1992–1993“.\n\nHřbitov je od roku 1964 chráněn jako kulturní památka.\n\nPodivínská židovská komunita zanikla v roce 1940.\n\n\n"}
{"id": "776121", "url": "https://cs.wikipedia.org/wiki?curid=776121", "title": "SN 1054", "text": "SN 1054\n\nSN 1054 nebo Supernova 1054 byla supernova poprvé pozorovaná ze Země 4. července 1054. Zaznamenali ji čínští a arabští astronomové, kteří uvádějí, že byla viditelná přes den 23 dní a v noci 653 dní. Pravděpodobně to byla supernova typu II. Na místě supernovy SN 1054 se dnes nachází Krabí mlhovina. Krabí mlhovina má také označení Messier 1, jako první objekt, který do svého katalogu zaznamenal francouzský astronom Charles Messier v roce 1774. V roce 1963 se z oblasti mlhoviny podařilo detekovat rentgenové záření. Jeho zdrojem je objekt s názvem \"Taurus X-1\". Energie, kterou vyzařuje mlhovina v rentgenovém spektru je 100 krát vyšší než energie vyzařována ve viditelné části spektra. V centru mlhoviny byl objeven 9. listopadu 1968 pomocí 300metrové antény v observatoři Arecibo (Portoriko) pulzující rádiový zdroj nazvaný Krabí pulsar. Kolem své osy se otočí 30krát za sekundu.\n\nTento vesmírný úkaz zřejmě pozorovali arabští i čínští astronomové, v Severní Americe pak pravděpodobně také příslušníci indiánského kmene Hopiů (jak dokládají objevené skalní kresby z této doby).\n"}
{"id": "776122", "url": "https://cs.wikipedia.org/wiki?curid=776122", "title": "Chananja", "text": "Chananja\n\nChananja může označovat:\n\nnebo se může jednat o jméno osoby:\n"}
{"id": "776123", "url": "https://cs.wikipedia.org/wiki?curid=776123", "title": "Jaroslav Tříska", "text": "Jaroslav Tříska\n\nJaroslav Tříska (15. září 1909 - ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby slévač z volebního obvodu Sokolov.\nVe volbách roku 1964 byl zvolen do Národního shromáždění ČSSR za Západočeský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Sokolov), kde setrval konce volebního období parlamentu, tedy do voleb roku 1971.\n\n"}
{"id": "776124", "url": "https://cs.wikipedia.org/wiki?curid=776124", "title": "Merope", "text": "Merope\n\nMerope nebo 23 Tauri je modrobílý obr v souhvězdí Býka, člen otevřené hvězdokupy Plejády. Nazývá se také „smrtelná“ (ostatní Plejády jsou podle řecké mytologie nesmrtelné). Merope je obklopena zbytky mateřské mlhoviny s označením IC 349 (Barnardova mlhovina Mero pe). Během posledních 100 000 let se část mračna posunula tak blízko k hvězdě, na 3 500násobek vzdálenosti Země-Slunce, že tlak hvězdného větru výrazně vytlačuje prach z reflexní mlhoviny. Menší prachové částice jsou vytlačovány silnějšími, což má za následek rozvrstvení prachového mračna. Mlhovina se za dlouhý čas vlivem hvězdného záření úplně rozpadne.\n"}
{"id": "776126", "url": "https://cs.wikipedia.org/wiki?curid=776126", "title": "Algenib", "text": "Algenib\n\nAlgenib (arab. \"džanāh\" – křídlo \"al džanb\" – bok) nebo Gamma Pegasi (γ Peg/γ Pegasi) je hvězda v souhvězdí Pegase. Je proměnnou hvězdou typu β CMa, spektrálního typu B<nowiki>2</nowiki>, třídy svítivosti IV. Zdánlivá jasnost hvězdy se mění od 2,87 do 2,89 v periodě 0,15 dne. Vzdálenost od Země činí 330 světelných let.\n\n"}
{"id": "776127", "url": "https://cs.wikipedia.org/wiki?curid=776127", "title": "Hamal", "text": "Hamal\n\nAlfa Arietis nebo též Hamal (α Ari/α Arietis) je nejjasnější hvězda v souhvězdí Berana. Její zdánlivá hvězdná velikost je 2,0. Název je arabského původu a znamená beran nebo beránek. Mnohem vzácnější jméno této hvězdy je Elnath, „ten, který chrastí rohem“, obvykle se však toto jméno používá jen pro betu ze souhvězdí Býka.\n\n"}
{"id": "776128", "url": "https://cs.wikipedia.org/wiki?curid=776128", "title": "Michael Ernst Beer", "text": "Michael Ernst Beer\n\nMichael Ernst Beer (1640 Děčín – 15. března 1695 Litoměřice) byl český římskokatolický duchovní, generální vikář, oficiál litoměřické diecéze a děkan katedrální kapituly u sv. Štěpána v Litoměřicích.\n\nNarodil se v Děčíně, ale mládí strávil v Litoměřicích. V roce 1676 byl jmenován sídelním kanovníkem a děkanem litoměřické katedrální kapituly biskupem Jaroslavem Ignácem hrabětem ze Šternberka (1676–1708). Biskup Šternberk se po svém nástupu do úřadu snažil nově zorganizovat své poradní orgány. Protože Michaela Ernsta Beera znal ze svého předešlého působení v pasovské kapitule, kde Beer studoval a působil, povolal tohoto děčínského rodáka, na litoměřickou biskupskou konzistoř. V letech 1676-1677 vykonával úřad kancléře litoměřického biskupství. V roce byl 1680 jmenován generálním vikářem a oficiálem církevního soudu v Litoměřicích. Tímto zásahem došlo ke spojení hlavních úřadů v diecézi s dignitou kapitulního děkana. Toto spojení funkcí silně ovlivnilo další vývoj litoměřického biskupství. Za svou činnost byl Beer oceněn papežem titulem apoštolský protonotář.\n\n\n"}
{"id": "776131", "url": "https://cs.wikipedia.org/wiki?curid=776131", "title": "Společenský dům", "text": "Společenský dům\n\nSpolečenský dům může být:\n\n"}
{"id": "776133", "url": "https://cs.wikipedia.org/wiki?curid=776133", "title": "Jozef Turošík", "text": "Jozef Turošík\n\nJozef Turošík (14. srpna 1925 Bacúch - 15. března 1994 Praha) byl československý generál, politik Komunistické strany Československa (zvolený v českých zemích, ale slovenské národnosti) a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1939-1944 vystudoval reálné gymnázium v Brezně. V samém závěru války, v dubnu 1945, byl zařazen do čs. zahraniční armády jako člen partizánské organizace kapitána Jána Nálepky. V letech 1946-1948 absolvoval Vojenskou akademii v Hranicích. V srpnu 1948 vyřazen jako poručík. Na majora byl povýšen 14. září 1953. V letech 1955-1957 pracoval na Ministerstvu národní obrany na Správě vojenského školství jako náčelník oddělení vojenských akademií a škol. Dne 31. ledna 1955 převzal funkci náčelníka oddělení vojenských akademií správy vojenského školství MNO. Od 25. září 1957 zastával funkci náčelníka štábu 11. střeleckého pluku 2. střelecké divize v Klatovech. Od 9. srpna 1958 se stává velitelem 11. střeleckého pluku. 5. září 1960 převzal funkci zástupce náčelníka 2. motostřelecké divize v Sušici. 26. srpna 1961 zahájil studium oboru velitelsko štábního a operačně strategického na Vojenské akademie Klimenta J. Vorošilova v Moskvě. Studium ukončil 1. srpna 1963 a následně je k 1. říjnu 1963 povýšen na plukovníka. Ve volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968. 14. listopadu 1967 postoupil na funkci náčelníka štábu Středního vojenského okruhu. 1. října 1967 byl povýšen do první generálské hodnosti. K roku 1968 se zmiňuje coby důstojník ČSLA z volebního obvodu Uherské Hradiště. V té době zastával post velitele 3. motostřelecké divize. 1. května 1972 byl povýšen z hodnosti generálmajora na generálporučíka (tehdy byl 1. zástupcem náčelníka Generálního štábu ČSLA). Po invazi vojsk Varšavské smlouvy do Československa jeho armádní kariéra pokračovala i za normalizace. Od prosince 1968 převzal zpravodajskou správu Generálního štábu ČSLA. Postu se ale po několika měsících vzdal s tím, že to nechce dělat. 12. února 1971 byl jmenován zmocněncem vlády ČSSR pro záležitosti dočasného pobytu sovětských vojsk . Byl tehdy členem kolegia ministra národní obrany. Ve stejné funkci působil i k roku 1989. Do výslužby odešel z funkce náčelníka inspekce MNO 28. únory 1990.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Uherské Hradiště), kde setrval do konce volebního období parlamentu tedy do voleb roku 1971.\n\n\n"}
{"id": "776134", "url": "https://cs.wikipedia.org/wiki?curid=776134", "title": "Souhvězdí Lodi Argo", "text": "Souhvězdí Lodi Argo\n\nLoď Argo (lat. Argo Navis) bylo velké souhvězdí jižní oblohy zobrazující Argo, loď, kterou používal Iásón a Argonauti na své cestě za zlatým rounem v řecké mytologii. Skládalo ze 4 částí: Kýl, Záď, Plachty a Lodní stožár. Souhvězdí rozdělil definitivně Nicolas Louis de Lacaille. Poslední z nich změnil na Kompas.\n"}
{"id": "776136", "url": "https://cs.wikipedia.org/wiki?curid=776136", "title": "VODO", "text": "VODO\n\nVODO je alternativní filmový online distributor, který využívá svobodných licencí Creative Commons a P2P služeb. \n\nVODO zaštiťuje tvůrce filmů, dokumentů a seriálů, kteří nejsou financováni mainstreamovými studii. Tento obsah je následně sdílen výměnnými technologiemi jako je BitTorrent. \n\nProjekty jsou financovány na principu dobrovolnosti (stejně jako např. Wikipedie). U každého díla je možnost přispět (a navíc ještě mnoha různými metodami) a některá díla jsou financována jakýmsi předprodejem. Takto byl tvořen např. sci-fi seriál Pioneer One. Před natočením epizody byl vždy zveřejněn rozpočet (cílová částka) a počkalo se až se prostřednictvím darů vybere dost. Ihned po natočení byl díl k dispozici všem bez jakýchkoliv omezení (či reklam).\n\n"}
{"id": "776138", "url": "https://cs.wikipedia.org/wiki?curid=776138", "title": "Štefan Vajda", "text": "Štefan Vajda\n\nŠtefan Vajda (29. června 1925 - 24. března 1980) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako ředitel OZS z obvodu Šurany.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Šurany). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "776140", "url": "https://cs.wikipedia.org/wiki?curid=776140", "title": "Porrima", "text": "Porrima\n\nPorrima, Arich nebo Gama Virginis (γ Vir/γ Virginis) je dvojhvězda v souhvězdí Panny. Kolem hlavní složky, hvězdy zdánlivé jasnosti 3,48, obíhá hvězda o zdánlivé jasnosti 3,68 po eliptické dráze s velkou poloosou 37 AU jednou za 171,4 let. Obě hvězdy jsou trpaslíky spektrálního typu F0, třídy svítivosti V, s povrchovou teplotou 7 600 K. Na obloze ve vzdálenosti 53\" je jejich optický průvodce, hvězda zdánlivé jasnosti 14,5.\n\n"}
{"id": "776141", "url": "https://cs.wikipedia.org/wiki?curid=776141", "title": "Telos IV", "text": "Telos IV\n\nTelos IV je planeta ve fiktivním světě Star Wars. Nachází se v odlehlé části galaxie Vnějšího pásu na strategické pozici hydianské hyperprostorové cesty. Dalo by se říci, že je Telos IV jednou z nejvzdálenějších republikových planet od galaktického jádra. \n\nS hlavním městem Thani je Telos jedním z nejhezčích světů v galaxii Star Wars. Než byla planeta zničena bombardováním, byl povrch obdivován pro svou rozmanitost. I kvůli ní byl Telos vyhledávanou destinací pro trávení dovolené. Poté, co Ithoriané úspěšně obnovili obyvatelnost, byly na planetu z jiných světů (např. z Onderonu a Ithoru) dovezeny nové druhy rostlin a živočichů, které měly nahradit vyhynulé původní druhy.\n\nPlaneta byla objevena a zkolonizována lidmi někdy mezi lety 5000 až 4000 před bitvou o Yavin (BBY) a pro svou strategickou polohu na ní byla umístěna mohutná republiková flotila vesmírných válečných lodí. Během Mandalorianských válek sloužila tato základna i jako centrála pro zemědělskou brigádu pro tuto oblast Vnějšího pásu, kam byli posíláni nováčci z výcviku Jedi, kteří propadli u zkoušek z ovládání Síly a byli z řádu vyloučeni. Díky těmto skutečnostem byla tato planeta v té době jednou z mála, která neměla vlastní vládu a spadala přímo pod správu Republiky.\n\nV roce 3960 BBY nastal nejčernější den v historii planety, když Darth Malak přikázal svému admirálovi Saulu Karathovi prolomit bezpečnostní bariéru a umožnil tak Sithům zničit přes polovinu republikových lodí bez boje, za což ho Darth Revan jmenoval nejvyšším velitelem sithské flotily. Malak pak bez Revanova vědomí vydal ještě jeden rozkaz: kompletně zničit povrch bombardováním z oběžné dráhy. Značná část obyvatel planety byla vyhubena, ale mnohým se povedlo z toho pekla uprchnout v lodích, které ještě nebyly zničeny. \n\nUprchlíci z Telosu byli Republikou posláni dočasně na jiné válkou nezasažené světy, ale nakonec končili na pašeráckém měsíci Nar Shaddaa, který sice byl pod kontrolou Huttů, ale lidé tam byli v bezpečí aspoň před válkou, pouze museli snášet velmi hrubé a místy nelidské zacházení místních kriminálních bossů. Na Telosu byla před jeho zničením vybudována zavlažovací síť podobná té, jež funguje na Coruscantu, ale byla rovněž zničena, kromě jediné bombardováním nezasažené oblasti planety: severního pólu. Jediové do místní zpustlé závlahové budovy tajně přesunuli část jedijské akademie z Dantooine, o níž byli předem přesvědčeni, že ji Malak napadne. A dalo se předpokládat, že Sithové nenapadnou znovu už jednou zničenou planetu.\n\nKdyž Jedijská občanská válka skončila, na planetě se následkem série katastrof po bombardování zhroutil ekosystém a povrch se stal zcela neobyvatelný. Nově zvolený nejvyšší kancléř Republiky Cressa nařídil obnovu válkami kompletně zničených světů do původního stavu a Telos IV byl díky své důležitosti vybrán jako první pokus. Úspěch či neúspěch obnovy měl ukázat galaxii, zda zničené světy mají šanci na záchranu a zda jsou miliardy kreditů vynaloženy na tento projekt účelně. \n\nPlaneta byla rozparcelována na mnoho zón obnovy oddělených od sebe kilometry dlouhými atmosférickými štíty. Ty byly udržovány generátory na \"Stanici Citadela\", což byla obří družice obepínající z oběžné dráhy půl povrchu planety, která zároveň sloužila jako dočasný domov pro uprchlíky, jimž se povedlo se na planetu po válce vrátit. Na vedení projektu vybrala teloská rada Ithoriany v čele s Chodo Habatem, kteří byli po galaxii známí smyslem pro ekologii a už v minulosti vedli obří projekty biologického inženýrství. Ithoriané pomocí štítů stabilizovali atmosféru v několika vybraných zónách a pustili se v nich pro začátek do nasazování odolných forem flory i fauny do místní krajiny.\n\nV roce 3951 BBY se projekt dostal do problémů díky nátlaku různých zločineckých organizací jako Centrála (Exchange) a hlavně zbrojní a těžební společnosti Czerka, jež měla s planetou své vlastní záměry. Poté, co byla zničena stanice Peragus, odkud se na Telos sváželo palivo pro pohon celé Citadely, na planetu dorazila na lodi Ebon Hawk bývalá rytířka Jedi, obecně označovaná jako Vypovězená. Pomohla Ithorianům vyřešit problém s Centrálou i s Czerkou, jež usilovala o nabytí kontroly nad celým projektem korupcí na nejvyšších místech teloské politické reprezentace, najímáním armády žoldnéřů pro zastrašení zaměstnanců projektu a obyvatel Telosu, a zejména krádeží náhradního droida, jenž byl sestrojen speciálně pro potřeby projektu, když ten původní záhadně zmizel. Czerka ve skutečnosti usilovala o jediné: dostat povolení k neomezenému cestování po povrchu, kam byl vstup zakázán dokonce i Ithorianům.\n\nVypovězená i se svými společníky Kreiou a Attonem Randem se však za odměnu na povrch přece jen dostala, aby nalezla svou ukradenou loď. Nakonec dorazila do podivné nelegální továrny pod kontrolou Czerky, a také narazila na opuštěnou hydrostanici na severním pólu, kde jedijská mistryně Atris tajně vybudovala Akademii, v níž se měl obnovit zničený řád Jedi. Republiková armáda pod velením zdejšího rodáka Cartha Onasiho činy Vypovězené bedlivě sledoval. Dokázala například zařídit dodávky paliva na pohon stanice od Voggy Hutta na Nar Shaddaa, jenž vlastnil přebytečné zásoby na Sleheyronu, a dokázala tím zachovat naději na úspěch projektu. \n\nTen však čelil dalšímu ohrožení, když byla Citadela napadena flotilou Sithů pod velením Darth Nihiluse. Ten byl Kreiou informován, že se na planetě nachází jedijská akademie, v níž by mohl ukojit svůj hlad po Síle. Pokud by uspěl, byl by Telos nenávratně ztracen. Vypovězená ho s partou spřátelených Mandalorianů a s podporou Onasiho republikové letky porazila. Po překonání této hrozby mohl projekt pokračovat a nakonec byl úspěšný. Obyvatelé se z Citadely mohli přesunout na povrch planety a tato obří družice mohla nakonec být rozmontována.\n\nPostupem času se z Telosu stala opět vyhledávaná turistická destinace, centrum umění a kultury. V prvním století BBY však došlo na planetě k sérii hladomorů a povstáním. Rada Jedi vyslala svého rytíře Xanatose a jeho učedníka Qui-Gon Jinna, kteří znali místní poměry dobře, na pomoc. Zjistili však, že guvernér Crion (otec Xanatose) chtěl zneužít jednání o humanitární pomoci sousedních systémů k jejich postupnému ovládnutí. Když se to provalilo, vypukla proti guvernérovi celoplanetární povstání, na jejíž potlačení najal Crion s Xanathem žoldnéře. Aby Qui-Gon Jinn zabránil krvavému masakru, zabil guvernéra Criona, ale vysloužil si tím jen Xanatosův hněv. \n\nTen byl již ale natolik zkažen otcovými plány na získání moci a bohatství, že ta událost způsobila jeho nevyhnutelný pád na temnou stranu Síly. Xanatos se dokonce pokusil spáchat v roce 44 BBY atentát v chrámu Jedi na Coruscantu, ale neuspěl. Získal si však lid, když dokázal sebe i svého otce postavit do role podvedených a nevinných v roli občanské války. Jeho činy však nenávratně poškodily planetu. Práce Ithorianů před čtyřmi milénii byla zničena tím, že Xanatos na planetu pozval cizí těžební společnosti, jež rychle zastavěly chráněné přírodní bohatství nekonečnými továrnami a znečistily je. Sám Xanatos pak unikl hněvu lidu a spravedlnosti, před níž ho měl postavit Qui-Gon Jinn a Obi-Wan Kenobi sebevraždou. Ty cizí společnosti se pojeho smrti staly vládnoucí elitou a postupně zničily veškeré zbytky nedotčené přírody.\n\nBěhem Klonových válek byl Telos na straně separatistů, ale v době Impéria se postavil na stranu rebelů. Impérium odpovědělo trestným bombardováním povrchu.\n\n\n"}
{"id": "776142", "url": "https://cs.wikipedia.org/wiki?curid=776142", "title": "Gejza Végh", "text": "Gejza Végh\n\nGejza Végh, též Géza Végh (16. října 1920 - ???), byl slovenský a československý politik Komunistické strany Slovenska maďarské národnosti a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění.\n\nK roku 1968 se profesně uvádí jako zootechnik JZD z obvodu Šafárikovo.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Šafárikovo), kde setrval do konce volebního období, tedy do voleb v roce 1971.\n\n"}
{"id": "776145", "url": "https://cs.wikipedia.org/wiki?curid=776145", "title": "Věroslav Vondrouš", "text": "Věroslav Vondrouš\n\nVěroslav Vondrouš (2. května 1925 - červenec 2008) byl český a československý politik Československé strany socialistické, poúnorový poslanec Národního shromáždění ČSSR a poslanec Sněmovny lidu Federálního shromáždění a České národní rady za normalizace i v prvních měsících po sametové revoluci.\n\nVe volbách roku 1964 byl zvolen za ČSS do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako instruktor Okresního zemědělského sdružení z obvodu Přelouč. Bydlel v obci Choteč.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Přelouč). Mandát obhájil ve volbách v roce 1971, volbách v roce 1976, volbách v roce 1981 a volbách v roce 1986. Ve Federálním shromáždění setrval až do konce volebního období parlamentu v roce 1990, tedy do prvních svobodných voleb. Nebyl tedy zbaven mandátu v rámci procesu kooptace do Federálního shromáždění po sametové revoluci. Ve volebním období 1969-1971 zasedal také v České národní radě.\n\n"}
{"id": "776146", "url": "https://cs.wikipedia.org/wiki?curid=776146", "title": "Alfa Piscium", "text": "Alfa Piscium\n\nAlrischa, Al Rischa nebo Alfa Piscium (α Psc/α Piscium) je hvězda v souhvězdí Ryb a druhá nejjasnější hvězda v tomto souhvězdí. Má více názvů. Nejpoužívanější z nich, Al Rischa (někdy Alrescha) pochází z arabského رشاء rišá' nebo الرشاء ar-rišá', což znamená provaz. Méně používané názvy jsou Kaitain (z arab. عقدة الخيطين uqda al-chajtajn – uzel dvou nití ), nebo Okda (z arab. عقدة uqda – uzel).\n\nNachází se v jihovýchodní části souhvězdí, ve vrcholu ležatého V, které souhvězdí svým tvarem připomíná. Al Rischa je dvojhvězda. Sestává ze dvou hvězd s jasností 4,2 a 5,1 (někde 4,3 a 5,2) mag. Jejich vzájemná vzdálenost je méně než 1,9\" a zmenšuje se, protože složky se navzájem obíhají a tak se na ně díváme z stále méně a méně vhodného úhlu. Jejich oběžná doba je 720 let (někde se uvádí i 933). V roce 1985 byl jejich úhlový odstup 1,7 \", v roce 2000 pouze 1,5 \"a nejvíce se k sobě přiblíží v roce 2060 – jen na jednu vteřinu. Skutečná vzdálenost složek je asi 80 AU. Od Země je tato dvojhvězda vzdálená 139 světelných let.\n"}
{"id": "776147", "url": "https://cs.wikipedia.org/wiki?curid=776147", "title": "Herðubreið", "text": "Herðubreið\n\nHerðubreið je nejvýraznější islandskou sopkou, nacházející se ve vnitrozemí Islandu. Poblíž se rozkládá malá zelená oáza Herðubreiðarlindir, která je přírodní rezervací. Díky svému tvaru může být popisována jako dort, stínidlo lampy či hrnec, ale často se také nazývá „Královna islandských hor“.\n\nNa úpatí hory se nachází úkryt, kde přebýval islandský bandita Fjalla-Eyvindur, který zde přečkal i krutou zimu 1774–1775.\n"}
{"id": "776148", "url": "https://cs.wikipedia.org/wiki?curid=776148", "title": "Josef Voráč", "text": "Josef Voráč\n\nJosef Voráč (9. února 1915 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby předseda ONV z volebního obvodu Žďár nad Sázavou.\nVe volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Žďár nad Sázavou), kde setrval do konce volebního období parlamentu, tedy do voleb roku 1971.\n\n"}
{"id": "776149", "url": "https://cs.wikipedia.org/wiki?curid=776149", "title": "Jaroslav Votruba (politik)", "text": "Jaroslav Votruba (politik)\n\nJaroslav Votruba (21. srpna 1908 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby důlní tesař z volebního obvodu Hořovice.\nVe volbách roku 1964 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Hořovice), kde setrval do konce volebního období parlamentu, tedy do voleb roku 1971.\n\n"}
{"id": "776150", "url": "https://cs.wikipedia.org/wiki?curid=776150", "title": "Jaroslav Votruba", "text": "Jaroslav Votruba\n\nJméno a příjmení Jaroslav Votruba má více nositelů:\n\n"}
{"id": "776151", "url": "https://cs.wikipedia.org/wiki?curid=776151", "title": "Fjalla-Eyvindur", "text": "Fjalla-Eyvindur\n\nFjalla-Eyvindur je jedním z nejznámějších islandských banditů a navíc národní hrdina. Žil v 18. století, kdy na Islandu platilo, že kdo byl odsouzen za něco protizákonného, přestal být společností chráněn a poškození ho mohli dle libosti i zabít.\n\nFjalla-Eyvindur byl nenapravitelný zloděj, proto se odhodlal k útěku do islandského vnitrozemí i s celou svou rodinou. Navzdory tomu, že nikdo nevěřil, že se dá ve vnitrozemí přežít, on zde žil 20 let. Živil se kořínky, syrovým koňským masem a stavěl si provizorní přístřešky.\n\nRoku 1911 se jeho příběhem nechal inspirovat islandský dramatik Johann Sigurjónsson a napsal hru, která nesla Eyvindurovo jméno. V roce 1918 vyšel švédský film Psanec režiséra Victora Sjöströma, inspirován opět Eyvindurem a jeho manželkou Hallou. Také je podle něj pojmenován termální pramen Eyvindarhver.\n"}
{"id": "776153", "url": "https://cs.wikipedia.org/wiki?curid=776153", "title": "První nádvoří Pražského hradu", "text": "První nádvoří Pražského hradu\n\nPrvní nádvoří Pražského hradu je jedno ze čtyř nádvoří na Pražském hradě. Má podobu čestného dvora a tvoří slavnostní západní vstup z Hradčanského náměstí do Hradu.\n\nVstupuje se tzv. \"Bránou Gigantů\" v rokokové mříži se sousoším Souboj Gigantů na pilířích a pokračuje raně barokní Matyášovou bránou směrem na II. nádvoří. Budovy okolo nádvoří pocházejí z období přestavby Pražského hradu za Marie Terezie.\n\nNádvoří představuje nejen hlavní vstupní prostranství pro četné turisty a návštěvníky hradu, ale také prostor pro ceremoniální uvítání oficiálních státních návštěv a hostů prezidenta České republiky za účasti Hradní stráže. Ta také zajišťuje nepřetržitou čestnou stráž před vstupem na nádvoří, tvořenou dvojicí vojáků.\n\nZnámé jsou nádvoří z přijímání nezvané návštěvy Adolfa Hitlera.\n\nProstor dnešního Prvního nádvoří byl na západě od dnešního Hradčanského náměstí původně oddělen roklí. V raném středověku, snad kolem poloviny 9. století, bylo zřejmě osídlení hradčanské ostrožny rozšířeno až k této rokli. Odpovídá tomu i o něco pozdější umístění prvního kostela v západní části areálu.\n\nPo prvním, valovém opevnění hradiště za Spytihněva I. (895-915) se plocha I. nádvoří stává součástí západního předhradí. Rokle posilovala obrannou funkci opevnění. Přestavbou hradiště na kamenný hrad, zahájenou Soběslavem I. r. 1135, pokračuje pokles významu západního předhradí, které se ocitá mimo obvod kamenných hradeb. Za Přemysla Otakara II., před r. 1278, je předhradí přeměněno na mohutný systém opevnění s dvěma novými vyzděnými hradními příkopy. V pozdně gotické době byla na jihu doplněna dělostřelecká bašta.\n\nVe stavebně bouřlivé době Rudolfínské vzniká nádvoří, značně odlišné od toho dnešního. Jedinou dochovanou viditelnou stavbou je Matyášova brána. Za ní vlevo byl dům nejvyššího komořího, vpravo slavnostní schodiště do nově vybudovaného císařského paláce. Na západní straně byly od severu: hradní zbrojnice, vstup s můstkem přes příkop (rokli), dům šacmistra (správce sbírek) a bašta.\n\nDnešní podobu získalo nádvoří v letech 1759-1769 tereziánskou úpravou architekta Nicolo Pacassiho. Nádvoří bylo obklopeno nově vybudovaným trojkřídlým traktem a na západě uzavřeno ozdobnou mříží. Po vzniku republiky plánoval Josip Plečnik „habsburskou“ Matyášovu bránu uzavřít a hlavní trasy vést průjezdy vpravo do centrálních prostor Hradu a severně na IV. nádvoří ke Španělskému sálu. Došlo však jen k úpravám v okolních budovách a vybudování nové dlažby a vlajkových stožárů.\n\n"}
{"id": "776154", "url": "https://cs.wikipedia.org/wiki?curid=776154", "title": "Soap&amp;Skin", "text": "Soap&amp;Skin\n\nSoap&Skin, vlastním jménem Anja Plaschg, (* 5. dubna 1990)je rakouská experimentální hudebnice. Mezi hudebníky, kteří měli na její hudbu vliv, patří například Xiu Xiu, Cat Power, Björk, Nico, Aphex Twin nebo skladatelé Sergej Rachmaninow a Arvo Pärt. V roce 2009 vystupovala na festivalu Life Along the Borderline věnovaném právě Nico, jehož pořadatelem byl John Cale. Zpěvačku Nico rovněž ztvárnila v divadelní hře \"Nico – Sphinx aus Eis\" (2008) a na jedno ze svých EP zařadila coververzi její písně „“. V roce 2012 hrála roli Carmen ve filmu \"Stilleben\".\n\n\n\n\n"}
{"id": "776156", "url": "https://cs.wikipedia.org/wiki?curid=776156", "title": "Alfredo Guzzoni", "text": "Alfredo Guzzoni\n\nAlfredo Guzzoni (12. dubna 1877, Mantova – 15. dubna 1965, Řím) byl italský generál.\n\nBěhem svých studií na vojenské škole se zúčastnil roku 1911 italsko-turecké války. Za 1. světové války se stal velitelem štábu 7. a 11. divize a roku 1918 byl jmenován náčelníkem štábu III. armádního sboru. \n\nRoku 1929 se stal velitelem 58. pluku „Abruzzi“ a o rok později přebral velení nad 3. brigádou alpských myslivců. Po třech letech byl jmenován velitelem Královské vojenské akademie v Modeně, a již roku 1934 mu bylo svěřeno velení nad elitní 21. divizí Sardinských granátníků, se kterou se zúčastnil habešské války. Po okupaci Habeše působil krátce jako generální guvernér Eritrey a roku 1937 se vrátil do Itálie v hodnosti generálporučíka a velitele XI. armádního sboru.\n\nPůsobil nenápadným dojmem, ale byl všeobecně považován za vynikajícího organizátora a důstojníka. Nejspíše právě proto jej na jaře 1939 Mussolini pověřil uskutečněním okupace Albánie, kde dosud proitalský král Zog I. pomalu přestával být ochotným vykonavatelem rozkazů z Říma. Navíc Hitler okupoval české země a italský diktátor potřeboval jakýkoliv rychlý úspěch. Jeho sbor o síle 50 000 vojáků byl sestaven ve velkém spěchu z jednotek postrádajících bojové zkušenosti stejně jako patřičné vybavení i rozkazy a plán invaze do Albánie byl doslova sestavován „za pochodu“. Za této situace měl expediční sbor, který do Albánie vtrhl 7. dubna 1939 počáteční potíže s chaotickým odporem překvapených Albánců. Ve prospěch invaze zapracovala korupce albánských generálů, pátá kolona v podobě italské vojenské mise a také samozvaný a v té době již nenáviděný král Zog, který místo organizování obrany uprchl do řeckého exilu. Generál Guzzoni tak splnil rozkaz, země byla za minimálních ztrát okupována a on se stal vrchním velitelem italských vojsk v Albánii. \n\nV roce 1940 se stal velitelem 4. italské armády se kterou se v červnu 1940 zúčastnil neúspěšné invaze do Francie. Když v listopadu 1940 v důsledku neúspěchů padl maršál Badoglio, nový velitel generálního štábu generál Ugo Cavallero si jej vybral jako nového podtajemníka na ministerstvu války a svého zástupce. Tím zůstal až do Cavallerova odvoláni na konci roku 1942. Na začátku roku 1943 převzal velení nad 6. italskou armádou bránící Sicílii.\n\n\n"}
{"id": "776158", "url": "https://cs.wikipedia.org/wiki?curid=776158", "title": "Druhé nádvoří Pražského hradu", "text": "Druhé nádvoří Pražského hradu\n\nDruhé nádvoří Pražského hradu je jedno ze čtyř nádvoří na Pražském hradě. Spojují se zde hlavní přístupové cesty od severu z Prašného mostu a od západu z I. nádvoří (Matyášovou bránou) a prochází se odtud na východ ke katedrále a dalším centrálním částem hradu na III. nádvoří. Druhá, vedlejší západní cesta z Hradčanského náměstí vede přes IV. nádvoří. Dojem z uniformních fasád z 18. století ozvláštňují do prostoru nádvoří vystupující kaple sv. Kříže, barokní Kohlova kašna a novodobá dlažba a vstupy do budov.\n\nProstor dnešního nádvoří byl ve středověku nejdříve součástí předhradí, později přetnutý hradními příkopy. V renesanci, hlavně v době Rudolfa II., vzniklo nádvoří se západní a severní zámeckou bránou, obklopené reprezentativními obytnými a galerijními prostorami. Svoji dnešní podobu získalo přestavbou v 18. století. Po vzniku republiky došlo jen k menším úpravám souvisejícím s adaptací okolních budov pro výstavní a státně representativní účely.\n\nPůvodně probíhala středem dnešního nádvoří od západu k východu vyvýšenina, jejíž poslední zbytek se nachází pod Starým proboštstvím na III. nádvoří. Snad v 1. polovině 9. století byl prostor nádvoří oddělen od sídliště na východě příkopem 4m širokým a až 2 m hlubokým. Nedlouho poté, snad v polovině 9. století, přestal příkop sloužit a osídlení se rozšířilo až k rokli, která tehdy na západní straně vymezovala okraj hradního areálu, který svým rozsahem odpovídal dnešnímu. Pravděpodobně mezi lety 882-884 byl v severozápadním koutě dnešního nádvoří (v průjezdu na IV. nádvoří) zbudování první pražský kostel Panny Marie.\n\nZa Spytihněva I. (895-915) bylo vybudováno valové opevnění a hradiště rozděleno na západní předhradí a východní akropoli valem a obnoveným příkopem na východní straně dnešního II. nádvoří. Předhradím vedla cesta kolem kostela Panny Marie ke vstupu do akropole v místě jihovýchodního koutu nádvoří. Kostelík byl sice ještě v 11. století nově přebudován, ale skutečné (nejen) sakrální centrum se již v 10. století přesunulo na akropoli, kde zbudována rotunda sv. Víta a bazilika a benediktýnský klášter sv. Jiří.\n\nPo výstavbě románského hradu, zahájené Soběslavem I. r. 1135, zůstává západní předhradí mimo obvod kamenných hradeb. Jejich západní úsek probíhá na východní straně nádvoří na místě staršího valového opevnění (část jejich zachovalého zdiva je odhalená v průchodu na III. nádvoří). Na jihu chránila vstup do hradu Bílá věž (dnes zastavěná ve středním křídle na straně do III. nádvoří) a později přistavěna uprostřed úseku před linii hradeb Biskupská věž (zcela zanikla). Přemysl Otakar II. nechal v místech II. nádvoří vybudovat dva příkopy: před románskou hradbou 20 m široký a 10 m hluboký, západně druhý 9 m široký a 6 m hluboký. Celé předhradí se tak spolu s roklí u Hradčanského náměstí přeměnilo na mohutný fortifikační systém.\n\nNový rozvoj zažívá prostor nádvoří teprve v době renesanční. Již za Ferdinanda I. vznikl severní hradní vstup, který přes Prašný most zajišťoval spojení s nově budovanou Královskou zahradou a letohrádkem. Zásadní proměna v nádvoří byla provedena za Rudolfa II. Za něho dokončen palác na jižní straně nádvoří, který navazoval na další palácové budovy, vznikající postupně již i za jeho předchůdců podél jižní hradby, západně od středověkého královského paláce. Na severní straně nádvoří nechal Rudolf II. vybudovat unikátní reprezentativní koňské stáje, v levé části dvoupatrové, o kapacitě snad 226 koní. Konírny byly po obou stranách nově postavené brány. V patře nad nimi vznikly dva výstavní sály, větší západní pinakotéka pro obrazy a menší glyptotéka pro sochy. Jižní obytné a severní čistě representativní křídlo bylo propojeno chodbou podél západní strany románské hradby, oddělující II. a III. nádvoří. Tato chodba také sloužila jako výstavní prostor pro rozsáhlé Rudolfovy sbírky a uprostřed procházela románskou Biskupskou věží, přestavěnou, doplněnou vyhlídkovou terasou a nově zvanou Matematická. Západní stranu nádvoří doplnila další reprezentativní brána, Matyášova. Vedle ní bylo schodiště do jižního paláce. Severně od brány byl dům nejvyššího komořího, ale nádvoří zde jinak nebylo (směrem na IV. nádvoří) palácově uzavřeno.\nDnešní podobu získalo nádvoří Tereziánskou přestavbou provedenou architektem Nicolo Pacassim po polovině 18. století. Nově byla postavena celá západní strana a i ostatní budovy dostaly sjednocující fasádu. Ještě před zahájením přestavby vznikla na místě renesanční kuchyně s pekárnou v JV části nádvoří kaple sv. Kříže, neboť kaple stejného zasvěcení v JZ koutě III. nádvoří byla rušena. Kaple byla do dnešní podoby přestavěna po polovině 19. století.\n\nPo vzniku republiky byl Josipem Plečnikem na jižní straně upraven presidentský příjezd průjezdem z I. nádvoří a dalším dále k presidentskému bytu a na III. nádvoří. V 60. letech 20. století byla v přízemí severozápadní části vybudována Obrazárna s využitím části Rudolfových koníren a nově vydlážděno náměstí podle projektu Jaroslava Fragnera, který ke kapli sv. Kříže také umístil Lví kašnu, vytvořenou ve spolupráci s Vincencem Makovským (kvůli poničení odstraněna).\n\nV devadesátých letech 20. století byly nově upraveny a vybudovány vchody do budov nádvoří Bořekem Šípekem, z nichž nejvýraznější je vstup do kanceláře prezidenta republiky u kaple sv. Kříže. Také byl přesunut vchod do Obrazárny na severní stranu nádvoří a druhá část Rudolfových stájí (vpravo od brány) byla upravena na výstavní prostor Císařská konírna.\n\nCelé nádvoří s výjimkou později přestavěné kaple sv. Kříže, má jednotnou fásadu z 18. století od Nicolo Pacassiho.\n\n"}
{"id": "776159", "url": "https://cs.wikipedia.org/wiki?curid=776159", "title": "Miroslav Vyskot", "text": "Miroslav Vyskot\n\nMiroslav Vyskot (16. července 1924 Brno – 23. října 2009 Brno) byl český a československý vědec, vysokoškolský učitel, odborník na lesní kultury, politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nAbsolvoval Lesnickou fakultu Vysoké školy zemědělské v Brně (VŠZ). Specializoval se na biologii, pěstění a ekosystémy lesů. Dlouhodobě vedl výzkum pralesních rezervací v Československu. V letech 1961–1963 byl děkanem Lesnické fakulty VŠZ, následně v letech 1963-1970 zastával post rektora Vysoké školy zemědělské v Brně. K roku 1968 se zmiňuje coby vysokoškolský učitel z volebního obvodu Třešť. Je také zmiňován i jako člen korespondent ČSAV.\n\nVe volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Třešť), kde setrval do konce volebního období parlamentu, tedy do voleb roku 1971.\n\n"}
{"id": "776161", "url": "https://cs.wikipedia.org/wiki?curid=776161", "title": "Marie Závacká", "text": "Marie Závacká\n\nMarie Závacká (7. května 1924 – 2001) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSČ do Národního shromáždění ČSSR za Severočeský kraj. Žila ve Varnsdorfu a pracovala jako referentka v textilním závodě ELITE Varnsdorf. V Národním shromáždění zasedala až do konce volebního období parlamentu v roce 1968. Významně se zasloužila o pozitivní hospodářský rozvoj a výstavbu školství v Severočeském kraji.\nK roku 1968 se profesně zmiňuje coby referentka výstupní kontroly z obvodu Česká Kamenice.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Česká Kamenice). Zde setrvala do konce volebního období parlamentu, tedy do voleb roku 1971.\n\n"}
{"id": "776166", "url": "https://cs.wikipedia.org/wiki?curid=776166", "title": "Jan Oldřich Mayer", "text": "Jan Oldřich Mayer\n\nJan Oldřich Mayer (asi 1666 Grafenflug, Dolní Rakousy, 12. prosince 1721 Praha) byl v Praze působící barokní sochař-řezbář.\nVyučil se ve Vídni, jeho mistr však není znám. Roku 1696 se usadil v Praze, oženil se zde a až do své smrti žil na Malé Straně. Stýkal se se stavitelem Palliardim, štukatérem Bernardem Spinettim a se sochaři Karlem Josefem Hiernlem, Ondřejem Filipem Quitainerem, rodinou Brokofů a M.B. Braunem.\n\nMayer zprvu působil jak řezbář. Dokladem toho je rám k Willmannovu obrazu na bočním oltáři kostel křižovníků z roku 1702. Projevuje se také jako zdatný štukatér. Roku 1701 vymodeloval monumentální čtveřici českých a morových svatých patronů ve vysokém reliéfu technikou štuka (masivním neitalským způsobemn) jako výzdobu průčelí nárožního domu U zlaté studně v dnešní Karlově ulici na Starém Městě.\n\nJeho hlavním oborem však byla kamenná plastika. Mezi jeho první sochařské práce patří postavy svatého Rocha a svatého Šebestiána na soklech a dvou andělů na jižním vstupním průčelí poutního areálu Panny Marie Vítězné v Praze na Bílé Hoře, vytvořené mezi roky 1704 až 1708. Postavy jsou masivní až zavalité, jedinou výjimku v pojetí soch světců je pozdější štíhlá postava Panny Marie z roku 1710. V letech 1705–1706 vyzdobil svými sochami Pražský portál poutního areálu na Svaté Hoře u Příbrami. Roku 1711 ozdobil štít klášterního kostela v Obořišti.\n\nNejvíce se proslavil trojicí soch určených na Karlův most. První socha sv. Antonína Paduánského s Ježíškem vznikla roku 1707. Sv. Antonín je zde zobrazen s lilií a s Ježíškem. Umístění Ježíška je netradiční – není držen v náručí, ale je na zvláštním volutovém pultu s knihou. Svatý Antonín se usmívá, což je typickým prvkem Mayerova stylu, po formální stránce je modelován přísně ve stylu římského klasicizujícího baroka. Po stranách sochy jsou umístěny vázy s reliéfy zobrazujícími scény ze světcova života. Sochu objednal rada nejvyššího purkrabství Pražského hradu Kryštof Mořic Witthauer. Po dokončení byla umístěna ve směru ze Starého Města po pravé straně zábradlí, na devátý pilíř.\nDruhou Mayerovou sochou na Karlově mostě je stojící figura sv. Judy Tadeáše, datovaná do roku 1708. Postava je podsaditá, má kompaktní oblý povrch a ostré hrany. Nechybí ani již zmiňovaný „Mayerův úsměv“. Objednavatelem tohoto díla byl František Sezima, rytíř Mitrovský. Socha se nachází na pravé straně na desátém pilíři.\nPoslední dílo, stojící vpravo na konci mostu, je sousoší se zmrtvýchvstalým Kristem Salvátorem mezi lékařskými patrony sv. Kosmem a Damiánem z roku 1704. Objednavatelem sousoší byla lékařská fakulta Univerzity Karlovy. Sochou Spasitele, která je esovité, přesto pevně vyvážené postavy, vystoupil Mayer nad průměr mostecké výzdoby.\n\nDalší dílem, na kterém se Mayer podílel, je sousoší Nejsvětější Trojice na Malostranském náměstí. Sochařská výzdoba začala hned po odeznění moru roku 1713 a byla ukončena a slavnostně vysvěcena roku 1715; vznikla na objednávku malostranských měšťanů, kteří ji zaplatili jako votivní dar, tedy jako výraz vděčnosti za odvrácení morové epidemie. Autorem návrhu sloupu byl G. B. Alliprandi, sloup vytvořil kameník F. W. Herstorf. Dvacet metrů vysoký sloup tvoří pískovcový jehlan (obelisk), čelné plochy má vykládané mramorem. Na vrcholku je umístěn symbol Božího oka. Na jižní straně se nachází oltářní stůl, ostatní tři strany zaujímají vodní nádrže, které symbolizují život, milost a spásu. Nad oltářní menzou stojí socha Panny Marie Immaculaty na symbolickém hadovi hříchu, níže jsou na nárožích rozestavěny sochy českých patronů (sv. Václava, sv. Ludmily, sv. Prokopa, sv. Jana Nepomuckého a sv. Vojtěcha). ve vyšší etáži nad patrony jsou umístěny trůnící sochy Nejsvětější Trojice: Ježíše Krista s pozlaceným křížem v pravici, žehnajícího Boha-Otce a nad nimi Ducha svatého v podobě letící holubice. Plastiky jsou patrně dílenskými pracemi J.O. Mayera, protože nedosahují kvality předchozích děl. Postavy jsou izolované, jejich pohyby těžké a příkré, modelace postrádá plynulost. V tvářích se Mayerovy úsměvy proměnily v masky drsných rysů, snad zásahem jeho spolupracovníka Ferdinanda Geigera z Augsburgu. V roce 1722 (po období hladomoru) byl sloup doplněn o putti a vázy na balustrádách, Tyto doplňky pocházejí z Platzerovy dílny.\n\nMezi Mayerova další díla patří socha sv. Václava. Na konci svého života se opět vrátil k řezbářství. V roce 1717 vytvořil řezby pro Malostranský kostel Theatinů. Jeho poslední známé dílo pochází z let 1719–1720. Při obnově opevnění vyzdobil dnes již zbořenou Špitálskou bránu zbrojnice válečnými trofejemi.\n\n\n"}
{"id": "776167", "url": "https://cs.wikipedia.org/wiki?curid=776167", "title": "Jan Havel (lední hokejista)", "text": "Jan Havel (lední hokejista)\n\nJan „Gusta“ Havel (* 10. listopadu 1942 Kolín) je bývalý československý hokejový útočník. Reprezentoval Československo na třech mistrovstvích světa a dvou olympijských hrách. Vyučil se automechanikem, následně si absolvoval poděbradskou hotelovou školu. Na začátku 21. století vlastnil restauraci. Jeho otec se věnoval fotbalu, v době největší slávy chytal za prvoligový AFK Kolín.\n\nPrvní hokejové krůčky si odbyl v obci Pašinka na stejnojmenném rybníku. Do 10 let hrál hokej jenom zde. Poté, co od 5. třídy začal chodit do školy do Kolína, přihlásil se potají do místního hokejového klubu, což rodiče nevěděli. Když to otec zjistil, přišlo milé překvapení – místo trvalého zákazu ho začal vozit na tréninky i zápasy. Po několika sezónách v druholigovém klubu Tatry Kolín narukoval na základní vojenskou službu do Dukly Litoměřice, a přestože se jednalo o slabší oddíl, do konce soutěže bojoval o titul krále ligových střelců. Následující sezónu byl převelen do jihlavské Dukly. Po roce přestoupil do Sparty Praha, kde vydržel až do poloviny 70. let. Tehdy naposledy ve své kariéře přestoupil, tentokrát do druholigové pražské Slavie. Zde jako hráč působil od roku 1975 do 1979.\n\nReprezentační debut si odbyl v roce 1966 a v letech 1967–1971 hrál, vyjma roku 1970, na všech šampionátech. Startoval také na ZOH 1968 (stříbro) a 1972 (bronz). V reprezentaci odehrál 63 zápasů a vstřelil 34 gólů.\n\n\nPo skončení aktivní činnosti v roce 1979 zůstal ve Slavii Praha a působil zde po tři sezóny jako trenér. U hokeje působil i nadále, např. v sezóně 1987/1988 jako hrající trenér v Kralupech nad Vltavou, následně působil jako asistent trenéra a později i jako hlavní trenér ve Slaném.\n\n"}
{"id": "776169", "url": "https://cs.wikipedia.org/wiki?curid=776169", "title": "Třetí nádvoří Pražského hradu", "text": "Třetí nádvoří Pražského hradu\n\nTřetí nádvoří Pražského hradu je hlavní a největší ze čtyř nádvoří na Pražském hradě. Ze všech nádvoří je situováno nejvýchodněji, ve střední části Hradu, která je již přes tisíc let mocenským a (katolickým) církevním centrem státu. Na západní straně se na něj vstupuje průchodem ze II. nádvoří, na severu plynule přechází do Vikářské ulice a na východní straně je mezi katedrálou a Starým královským palácem průchod na náměstí U Svatého Jiří. Po Býčím schodišti na jižní straně nádvoří je možné vstoupit do zahrady Na Valech.\n\nDominantu nádvoří představuje katedrála svatého Víta, Václava a Vojtěcha s hlavním západním dvouvěžovým průčelím a původním jižním vstupem (Zlatá brána) a věží. Před chrámem stojí budova Starého proboštství, přístřešek s vykopávkami, obelisk z roku 1928\na socha svatého Jiří. Na východní straně nádvoří se nachází středověký Starý královský palác, na západní a jižní straně novější palácové budovy s královským balkonem, z něhož 29. prosince 1989 krátce po svém zvolení prezidentem Československa promluvil Václav Havel.\nPřed vstupem do Starého paláce je umístěna Orlí kašna.\n\nJiž asi z 9. století je doložena přítomnost vládnoucí elity okolo tehdy vyvýšeném středu nádvoří. Význam prostoru nádvoří se obnovuje v 10. století, kdy zde v rámci opevněného hradiště vyrůstá hlavní knížecí kostel, rotunda svatého Václava, a později i sídlo biskupa. V 2. polovině 11. století je rotunda nahrazena trojlodní bazilikou. V 1. polovině 12. století souběžně s opevněním hradbami vzniká jižní brána do nádvoří a kamenný knížecí palác. Ve 14. století je palác přebudován a bazilika nahrazena nedokončenou katedrálou, sídlo (arci)biskupa se definitivně stěhuje mimo areál hradu. V 15. a 1. polovině 16. století se ukončuje stavební vývoj starého paláce a katedrály a uvolňuje do té doby zastavěný prostor nádvoří. Za prvních Habsburků (1526-1657) se budují nové palácové budovy podél jižní a západní strany nádvoří. Všechny tři palácové průčelí byly do dnešní podoby sjednoceny přestavbou za Marie Terezie. V letech 1873-1929 probíhá dostavba katedrály. Po roce 1918 Jože Plečnik srovnal plochu nádvoří do jedné roviny a zakomponoval nové prvky, např. Obelisk, novou fontánu sv. Jiří a Býčí schodiště.\n\nPůvodní podoba prostoru dnes rovného nádvoří byla značně odlišná. Od západu se táhla vyvýšenina, jejíž posledním zbytek se dochoval pod budovou Starého proboštství. Tato vyvýšenina bývá některými historiky či archeology ztotožňována s posvátným pahorkem Žiži, zminěným v Kosmově kronice. Směrem na jih se území svažovalo. Východní část nádvoří přetínala rokle s na jih tekoucím potokem, oddělující východní část ostrohu.\n\nPředpokládané pravěké osídlení není vzhledem k pozdější intenzivní stavební činnosti příliš objasněno. Doloženo je až přechodné vymezení území III. nádvoří a východní části ostrohu příkopem snad v 1. polovině 9. století a následné rozšíření areálu sídliště až k Hradčanskému náměstí. Z té doby pochází nález původně mohylového pohřebiště s pohanskými pohřebními prvky, v oblasti bývalé vyvýšeniny ztotožňované s vrcholkem Žiži (v okolí Obelisku a Starého proboštství). Na tomto pohřebišti (těsně jihozápadně od dnešního Obelisku) byl nalezen významným hrob bojovníka (meč, sekera, dýka ad.). Pohřebiště dokládá přítomnost elity obklopené zázemím, které zajišťovala sídliště v oblasti Hradčan a Malé Strany. Zhruba po roce 880 se přítomnost elity projevuje mimo prostor nádvoří, prvním kostelem Panny Marie v západní části hradního areálu a velkomoravskými šperky v hrobech v Lumbeho zahradě za Jelením příkopem.\n\nV době Spytihněva I. (895-915) bylo hradiště opevněno valem, který na západní straně nádvoří odděloval západní předhradí. Za knížete Václava I. byl, snad r. 929, zbudován na nádvoří třetí hradní kostel sv. Víta. Nejspíše se jednalo o jednoapsidovou rotundu, ke které asi byla pro uložení Václavových ostatků přistavěna jižní apsida. Kolem poloviny 11. století byla snad přistavěna severní apsida pro ostatky svatého Vojtěcha (přenesené z Hnězdna 1039) a v místě Starého proboštství kamenný biskupský palác na východě s kaplí sv. Mořice. V letech 1060-1096 byla na místě rotundy postavena monumentální trojlodní bazilika. Poslední sakrální stavba tohoto období je kostelík neznámého zasvěcení před dnešním jižním vstupem do katedrály, obdélný s apsidou a se spojovací chodbou do baziliky, tradičně nazývaný sv. Bartoloměje. Ze světských staveb z 10. – 12. století jsou archeologicky doložené jen dřevěné srubové stavby. Ty mimo jiné lemovaly cestu vedoucí od vstupu do vnitřního hradiště v jihozápadním koutě nádvoří můstkem přes rokli a kolem chrámu sv. Víta k Jiřskému klášteru a dále na východní okraj hradiště u pozdější Černé věže. Během tohoto období se také valové opevnění v jižní části nádvoří dvakrát posouvalo směrem po svahu a tím zvětšovalo ohrazené území.\n\nZa Soběslava I. od r. 1135 začíná přestavba hradiště na románský hrad. Nová kamenná hradba na místě valového opevnění ohradila dnešní nádvoří na západě, kde v jižní části vedle brány zbudována Bílá věž, a na jihu, kde směrem na východ zbudována samostatně stojící věž s bránou a o kousek dál kamenný knížecí palác (falc), oboje přiléhající k hradbě. Věž i spodní část paláce jsou dnes zachovány uvnitř starého královského paláce. V prostoru nádvoří byl zasypán zbytek rokle, která původně oddělovala jeho západní část od východní s chrámem a palácem. V té době jsou na nádvoří, s výjimkou kláštera sv. Jiří, soustředěny oba zbylé nejdůležitější samostatně ohrazené okrsky, knížecí palác a biskupský kostel s palácem a kostelíkem. Během 13. století však význam biskupského paláce postupně klesá v souvislosti se stěhováním biskupa do biskupského dvora u Karlova mostu. Zřejmě z 13. století je archeologicky doložená další zděná zástavba nádvoří, kamenné domy v JZ části a východně od kostelíka „sv. Bartoloměje“.\n\nZa Lucemburků ve 14. století byl postaven nový královský palác, na spodních patrech požárem v r. 1303 poničeného původního. Nový palác byl rozšířen západním směrem, kde pohltil jižní věž, jižní vstup do nádvoří byl již dříve z této věže posunut na západ. Vyvíjí se i další světská zástavba v prostoru nádvoří, doložené jsou mj. dva gotické domy při jižní románské hradbě. Ovšem nejvelkolepější a nejlépe dochovanou stavbou 14. století je nově budovaná katedrála na místě románské baziliky. Do nádvoří se obrací chór s kaplemi a slavnostní jižní vstup (Zlatá brána), postavené Petrem Parléřem, a věž (bez pozdějšího zakončení), dokončená Parléřovými syny.\n\nZa Vladislava Jagelonského na konci 15. století bylo prodlouženo západní křídlo královského paláce směrem ke katedrále (nad průjezdem) a zbudována navazující chodba, která vedla na nově vybudovanou královskou oratoř. Vývoj královského paláce se dovršuje skvostným Vladislavským sálem. Během stavby katedrály zanikly stavby (včetně kostelíka) jižně od chrámu a během 15. století začíná vznikat volné prostranství nádvoří. Úsilí o pokračování ve stavbě katedrály bylo zmařeno požárem hradu a Malé Strany r. 1541.\n\nNádvoří se značně proměňuje za vlády prvních Habsburků v 16. a v 1. polovině 17. století. Vývoj starého královského paláce, s výjimkou úprav po požáru r. 1541, je již uzavřen a činnost se soustřeďuje na výstavbu nových palácových budov, od starého paláce západně podél hradeb. Podoba a přesné rozmístění palácových staveb není zcela objasněno. Víme ale, že za Rudolfa II. sloužily suterény a přízemí provozním účelům (kuchyně ad.), první patro císařovně a druhé císaři, odkud měl krásný výhled na Prahu. Na začátku Rudolfovy vlády byla postavena kaple svatého Vojtěcha, na místě zchátralé Parléřovy kaple postavené uprostřed plánované lodi katedrály. V 1. polovině 17. století za Ferdinanda III. jsou vybudovány nové císařovniny pokoje v 2. patře vedle císařských a na západní straně nádvoří, na místě starších domů před románskou hrabou, vystavěn třípatrový jednotně řešený fraucimor (pokoje dvora a služebnictva císařovny). V té době byl také proražen nový průjezd na II. nádvoří a v jihozápadní části nádvoří postavena kaple sv. Kříže (pův. asi Václava). V r. 1663 umisťuje Francesco Caratti do JV koutu nádvoří na novou kašnu gotickou sochu sv. Jiří, přemístěnou sem od nedalekého kostela sv. Jiří. Poté se stavební ruch na nádvoří na téměř sto let uklidňuje.\nZa Marie Terezie došlo podle návrhu Nicolo Pacassiho k úpravě palácových staveb do dnešní podoby. Zejména dostaly všechny tři strany nádvoří novou jednotnou fasádu, která překryla starší stavby. Například Bílá věž byla kvůli jednotnému vzhledu snížena na úroveň okolní zástavby. V jižním traktu došlo k přemístění panovnických obytných místností z 2. do 1. patra (piano nobile), které bylo také opatřeno balkonem pro hold panovníkovi, na místě pavlače stejného účelu. Dále byla zrušena kaple sv. Kříže, nahrazená novostavbou na II. nádvoří a přemístěna socha sv. Jiří (s původní kašnou) na dnešní místo.\n\nV roce 1873 ožívá nádvoří pracemi na dostavbě katedrály, která je dokončena až v roce 1929, k (tehdy předpokládanému) tisícímu výročí úmrtí svatého Václava. Během dostavby byly odstraněny některé drobné stavby, zejména renesanční kaple sv. Vojtěcha. Kvůli lepšímu vyniknutí katedrály se uvažovalo také o odstranění můstku ze Starého paláce, Strarého proboštství a dokonce středního palácového křídla (propojení II. a III. nádvoří).\nSamotný prostor nádvoří se významně proměňuje po vzniku republiky za vedení architekta Josipa Plečnika. V té době vedla kolem jižní strany proboštství a katedrály cesta oddělená po obou stranách zdí, která terasově členila původně svažitý terén nádvoří. Po provedení archeologického průzkumu byly odkryté vykopávky překryty betonovým skeletem a provedeno sjednocení plochy nádvoří s žulovou dlažbou a nové schodiště do katedrály. Část Carattiho fontány pod sochou sv. Jiří, která byla umístěna u zmíněné jižní terasové zdi, nahradil Plečnik novým soklem s fontánou a zábradlím zohledňujícími nové umístění v ploše nádvoří. Druhou část Carattiho kašny využil architekt v Orlí kašně při vstupu do starého paláce. V jihovýchodním koutě nádvoří zbudoval Plečnik Býčí schodiště, spojující nádvoří se zahradou Na Valech. Původně neplánovaným, dnes charakteristickým prvkem nádvoří je monolit, určený nejdříve pro schodiště Rajské zahrady. Práce na nádvoří probíhaly v letech 1925-1932, částečně i později.\n\nOd počátku dvacátých let byly upravovány také palácové interiéry. Středověký hradní vstup v jihozápadním koutě nádvoří byl upraven na průjezd s přístupem do nově projektovaného presidentského bytu. V jižním křídle dále Plečnik adaptoval prostory pro presidentskou kancelář včetně např. Masarykovy knihovny. Další úpravy interiérů prováděli Pavel Janák a Otto Rothmayer v okolí Bílé věže, později, v poválečném období v křídle na západní straně nádvoří Jaroslav Fragner.\n\nSeverní straně nádvoří dominuje katedrála, ostatní jsou tvořeny palácovými křídly s jednotnou fasádou Nicolo Pacassiho z doby Marie Terezie.\n\n\n\n\n\n\n"}
{"id": "776170", "url": "https://cs.wikipedia.org/wiki?curid=776170", "title": "Solomon Kane", "text": "Solomon Kane\n\nSolomon Kane je fiktivní hrdina, ústřední postava řady dobrodružných povídek Roberta E. Howarda. Je popsán jako puritán, bojující proti různým podobám zla. Příběhy autor vložil do období na přelomu 16 a 17. století do Evropy a Afriky.\n\nJeho příběhy byly později zpracovány i jako komiks, v roce 2009 byl natočen stejnojmenný koprodukční film.\n"}
{"id": "776172", "url": "https://cs.wikipedia.org/wiki?curid=776172", "title": "Miroslav Zavadil", "text": "Miroslav Zavadil\n\nMiroslav Zavadil (9. ledna 1932 Přerov - 15. listopadu 2005 Praha) byl český a československý politik Komunistické strany Československa, poúnorový poslanec Národního shromáždění ČSSR a poslanec České národní rady a Sněmovny lidu a Sněmovny národů Federálního shromáždění za normalizace. V roce 1968 i 1989 představitel konzervativního křídla KSČ.\n\nPocházel z dělnické rodiny. Narodil se v Přerově. Pracoval jako horník v dolech v ostravsko-karvinském revíru.\n\nV letech 1963-1968 působil jako předseda Ústředního výboru Československého svazu mládeže. Zvolen byl na sjezdu ČSM v roce 1963 a opět v roce 1967. Byl zetěm vlivného politika éry před rokem 1968 Drahomíra Koldera.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nVrchol jeho politické kariéry nastal po invazi vojsk Varšavské smlouvy do Československa za normalizace. Během srpna 1968 a v měsících bezprostředně po něm patřil do ultralevicové kolaborační frakce KSČ zvané \"jodasovci\" (podle politika Josefa Jodase). Tato skupina ale postupně ztrácela pozice s tím, jak se sovětská místa reorientovala na spolupráci s centrističtějšími představiteli KSČ. Zastával po dvacet let četné stranické a státní posty. V letech 1970-1971 byl vedoucím tajemníkem Ústředního výboru Národní fronty v České socialistické republice. V období let 1972-1975 působil jako generální ředitel cestovní kanceláře Čedok. V letech 1975-1984 zastával post ústředního tajemníka Ústředního výboru Svazu československo-sovětského přátelství. V letech 1984-1987 byl velvyslancem Československa v SSSR. Roku 1982 mu byl udělen Řád práce.\n\nNa XI. všeodborovém sjezdu v dubnu 1987 byl zvolen předsedou Ústřední rady odborů.\n\nK roku 1968 se zmiňuje coby politický pracovník ÚV KSČ z volebního obvodu Přerov. XIII. sjezd KSČ ho zvolil za člena Ústředního výboru Komunistické strany Československa. XIV. sjezd KSČ ho zvolil kandidátem ÚV KSČ. Členem ÚV KSČ ho opětovně zvolil XV. sjezd KSČ, XVI. sjezd KSČ a XVII. sjezd KSČ. V období duben - říjen 1988 byl kandidátem předsednictva ÚV KSČ, od října 1988 do listopadu 1989 členem předsednictva ÚV KSČ. Předtím od února 1987 do dubna 1988 zastával post člena sekretariátu ÚV KSČ.\n\nDlouhodobě působil i v nejvyšších zákonodárných sborech. Po federalizaci Československa usedl roku 1969 do Sněmovny lidu Federálního shromáždění (volební obvod Přerov). Zde setrval až do konce volebního období v roce 1971. Ve volbách roku 1971 byl zvolen do České národní rady, kde zasedal do konce funkčního období ČNR v roce 1976. Pak byl ve volbách v roce 1976 a opět ve volbách v roce 1981 znovu zvolen poslancem Sněmovny lidu Federálního shromáždění. Po volbách v roce 1986 se stal poslancem Sněmovny národů Federálního shromáždění. Mandát nabyl až dodatečně v roce 1988 v doplňovací volbě poté, co zemřel poslanec Antonín Himl. Ve Federálním shromáždění setrval do prosince 1989, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nV prvních dnech po vypuknutí sametové revoluce patřil v rámci vládnoucích struktur komunistického režimu ke stoupencům tvrdého kurzu a podporoval silové získání vlivu na Československou televizí. Prohlásil: „\"na nás se hrne kontrarevoluce a tady si budeme vykládat, kdo co, na jakou kompetenci, kdo co může, nebo nemůže….Jde o naši existenci, o naše životy, o tuto komunistickou stranu, o socialismus. Tak jednejme\".“\n\nRoku 1990 odešel do předčasného důchodu a zůstal přesvědčeným komunistou s kritickým pohledem na polistopadový politický vývoj. Až do smrti však zůstal po vyloučení z KSČ v únoru 1990 nestraníkem.\n"}
{"id": "776174", "url": "https://cs.wikipedia.org/wiki?curid=776174", "title": "Čtvrté nádvoří Pražského hradu", "text": "Čtvrté nádvoří Pražského hradu\n\nČtvrté nádvoří Pražského hradu je jedno ze čtyř nádvoří na Pražském hradě, jehož větší část zaujímá zahrada Na Baště. Je situováno v západní části hradního areálu. Vstoupit do něj lze bránou vedle Arcibiskupského paláce na Hradčanském náměstí, na východní straně průjezdem v paláci ze II. hradního nádvoří nebo od severu schodištěm z Jeleního příkopu či Plečnikovou lávkou od Prašného mostu podél severního hradního křídla.\nPlocha nádvoří, vymezená palácovými budovami pouze na jižní a východní straně, je rozdělena na menší jižní dlážděnou část a severní vyvýšenou zahradu Na Baště.\n\nOd ostatních hradních nádvoří se zřetelně liší. Leží na vedlejších komunikacích – není součástí slavnostního vstupu, netvoří rovnou plochu (resp. jen vlastní malé nádvoří na jihu), je doplněno zelení a vlastně se nejedná o klasické nádvoří: palácové budovy nejsou primárně koncipovány k vymezení nádvoří, zbývající strany tvoří ohradní zeď sousedního objektu a terasa vysunutá za obvod hradního křídla. Také označení „Čtvrté nádvoří“ se ujímá teprve v posledních desetiletích.\nProstor nádvoří byl již v 9. století součástí hradního sídliště, tehdy odděleného od Hradčanského náměstí hlubokou roklí. Poté (v 80. letech) byl v těsném východním sousedství postaven první hradní kostel Panny Marie. Na přelomu 10. století se prostor stává součástí předhradí valově opevněného hradiště. Hlavní centrum se sice přesouvá do vnitřní části hradiště, přesto si však toto místo uchovalo jistou významnost. V 11. století je kostel přebudován a ve 12. století je v jižní části dnešního nádvoří postaven kamenný dům s dřevěným patrem, tedy v době, ze které nemáme doloženy kamenné domy (s výjimkou biskupského sídla) ve střední části hradu.\n\nPřemysl Otakar II. přeměnil předhradí na trojitý pás příkopů (včetně rokle) s opevněním. Pozdější vývoj není systematicky zdokumentován. V severní části jsou zaznamenány zbytky gotických staveb včetně obranné věže a středověká bašta (odkrytá před portikem). V severní části se nachází i zbytky renesančních staveb. Za Rudolfa II. je budováno severní křídlo s pozdějším Španělským sálem, ostatní stavby netvořily souvislé ohraničení prostoru.\nDnešní palácová křídla byla zbudována za císařovny Marie Terezie podle návrhu vídeňského architekta Nicolo Pacassiho. Od něho pochází také portikus, tvořící vstup do Španělského sálu.\n\nPo vzniku republiky (za prezidenta T. G. Masaryka) Josip Plečnik původně uvažoval o vybudování trasy z I. nádvoří skrz jeho severní výběžek směrem ke vstupu do Španělského sálu. Nakonec (návrh z r. 1927) ponechal základní uspořádání nezměněné. V jižní části řešil automobilové spojení Hradčanského náměstí s II. nádvořím, od severu pěší propojení upraveným schodištěm z Jeleního příkopu a nově vybudovanou lávkou od Prašného mostu. Nově koncipoval prostor zahrady, kde pergolou zastřešil objevenou středověkou baštu. Vytvořil novou zeď se schodištěm oddělující zahradu, zeď arcibiskupství doplnil rustikou a na severu navrhl charakteristickou balustrádu. Na západní straně v 50. letech 20. století přistavěna architektem Moravcem restaurace.\n\nNa východní straně na rampě je portikus se vstupem do Španělského sálu v severním hradním křídle. Na severní křídlo navazuje vstupní (západní) s průjezdem na II. nádvoří, ve kterém jsou za prosklenou stěnou vykopávky nejstaršího pražského kostela Panny Marie. Jižní stranu nádvoří ohraničuje tzv. severní výběžek tohoto vstupního křdla, které využívá Hradní stráž. Palácové budovy mají stejně jako na všech ostatních nádvořích fasádu z 18. století od Nicolo Pacassiho.\n\nZápadní stranu nádvoří tvoří zahradní zeď Arcibiskupského paláce, Plečnikem doplněná rustikou a svítidly (tzv. Plečnikova oka). Na jižním konci je Plečnikova železná brána, v severní části restaurace, vybudovaná v letech 1957-1958 architektem Miroslavem Moravcem pod vedením Pavla Janáka.\n\nSeverní okraj nádvoří (zahrady) je tvořen vyhlídkovou terasou nad Jelením příkopem, která zastřešuje arkádovou chodbu o úroveň níže. K ní a do příkopu je přístup po schodišti z kyklopského zdiva, které dal Josip Plečnik do kontrastu s jemně tvarovanou balustrádou terasy a přilehlé lávky k Prašnému mostu.\n\nMenší jižní dlážděná plocha je členěna v pruzích uspořádanými obdélníky, které jsou ohraničeny žulovými pásky a vyplněny do betonu uloženými vystupujícími oblázky. Toto řešení mělo efektivně odvádět dešťovou vodu. Dlážděná plocha je v západní části oživena solitérním stromem. Severní část prostoru nádvoří, kterou zaujímá vyvýšená zahrada Na Baště, Josip Plečnik oddělil novou zajímavě rytmizovanou zídkou s konvexně-konkávním schodištěm uprostřed. Půdorys schodiště tvoří kruh, spodní polovina stupňů půlobloukem vystupuje před zeď, zbylé stupně v půlkružnicích opačným směrem vykrajují plochu zahradní terasy.\n\nZahrada Na Baště zaujímá větší (asi 80%), vyvýšenou severní část IV. nádvoří. Dnešní podoba s rysy japonské zahrady vychází z návrhu Josipa Plečnika. Střední část pod rampou ke Španělskému sálu zaujímá trávník se stromy, šlapáky (kameny) a především pergolou krytými zbytky středověké bašty, která dala zahradě jméno. Další travnatý pruh se stromy a lavičkami je podél západní a s keři podél východní strany. Pochozí plochy jsou vysypány bílým štěrkem, do kterého jsou zakomponovány pravidelně osázené střižené stromy, na jihu v rastru 4x4 +2 (prostor středních dvou na jižní straně zaujímá schodiště), 4 symetricky na severu, kde jsou ještě další dva v ose travnatých pruhů.\n\nZahrada svou relativní odlehlostí od turistického ruchu, exotickým charakterem a kombinací rytmických kompozičních prvků se střední částí symbolicky reprezentující přírodní scenérii umožňuje navození uklidňující, až kontemplativní nálady.\n\n"}
{"id": "776175", "url": "https://cs.wikipedia.org/wiki?curid=776175", "title": "Zdeňka Závodská", "text": "Zdeňka Závodská\n\nZdeňka Závodská (29. dubna 1924 Ostrava – 22. května 2004 Ostrava) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSČ do Národního shromáždění ČSSR za Severomoravský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se zmiňuje coby žena v domácnosti z obvodu Slezská Ostrava.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Slezská Ostrava). Zde setrvala do července 1971, kdy rezignovala na poslanecký post.\n\n"}
{"id": "776176", "url": "https://cs.wikipedia.org/wiki?curid=776176", "title": "Kristin Scott Thomas", "text": "Kristin Scott Thomas\n\nDáma Kristin Scott Thomas, DBE (* 24. května 1960, Redruth, Spojené království) je britsko-francouzská herečka.\n\nAčkoliv původně herectví chtěla studovat v rodné Anglii, život ji přivedl do Paříže, kde vystudovala na francouzské umělecké škole L'Ecole Nationale des Arts et Techniques de Theatres. Francie se poté nakonec stala jejím druhým domovem. Provdala se zde za francouzského lékaře-gynekologa a měla s ním dvě děti.\n\nJejí první výraznější rolí se stal snímek \"Čtyři svatby a jeden pohřeb\" z roku 1994, za kterou obdržela cenu BAFTA. Výraznou roli vytvořila i ve filmu \"Anglický pacient\", za kterou byla nominována na Oscara, výrazné hlavní role vytvořila i v dalších známých filmech, jako byl snímek \"Zaříkávač koní\" s Robertem Redfordem nebo \"Náhodné setkání\" s Harrisonem Fordem.\n\nV roce 2005 si společně s Rowanem Atkinsonem zahrála v bláznivé komedii \"Univerzální uklízečka\", v roce 2008 si zahrála s Jessicou Bielovou v britsko-kanadském snímku \"Lekce neslušného chování\".\n\n\n"}
{"id": "776177", "url": "https://cs.wikipedia.org/wiki?curid=776177", "title": "Josh Harding", "text": "Josh Harding\n\nJoshua Joel Harding (* 18. června 1984 v Regina, Saskatchewan) je bývalý kanadský hokejový brankář.\n\nV juniorské kariéře hrával za kluby Regina Pats a Brandon Wheat Kings v lize WHL tři roky. Během toho vyhrál v roce 2003 dvě trofeje, Four Broncos Memorial Trophy a Del Wilson Trophy, v sezóně patřil mezi nejlepší brankáře ligy WHL. V létě roku 2002 byl draftován klubem Minnesota Wild ze druhého kola z 38. místa. Před koncem roku 2003 byl nominován do juniorské kanadské reprezentace na mistrovství světa juniorů 2004. S reprezentací vybojovali stříbrné medaile. První profesionální sezónu mezi seniory začal na farmě Wild v Houston Aeros, v sezóně 2004/05 a v klubu bojoval o místo brankářské jedničky s Mikem Smithem.\n\n8. března 2006 byl povolán do hlavního kádru Wild, jelikož byl Dwayne Roloson vyměněn do týmu Edmonton Oilers. Ještě předtím, než byl povolán do týmu Wild, vytvořil dva klubové rekordy v Houston Aeros (průměr obdržených branek a procento úspěšnosti zákroků). Za tým Minnesota Wild dohrál sezónu a třikrát se objevil na ledu, ve druhém zápase neobdržel branku a připsal si první čisté konto v NHL. Po skončení sezóny přišel do klubu Wild finský brankář Niklas Bäckström, který se stal druhým brankářem týmu. Vedení týmu Wild poslalo Harding zpět na farmu v Houston Aeros. Do hlavní sestavy Wild se v sezóně 2006/07 vrátil, a za klub odchytal sedm zápasů.\n\n1. července 2007 byl brankář Minnesota Wild Manny Fernandez, brankářská jednička klubu v uplynulé sezóně, vyměněn do týmu Boston Bruins a o jedenáct dní později prodloužil Harding smlouvu o další dva roky za 1,45 miliónu dolarů . Po odchodu Fernandeze se posunul na pozici brankářské dvojky Wild, kde kryl záda spoluhráči Niklasu Bäckströmovi. Po vypršení smlouvy se nemohl dohodnout s klubem o nové smlouvě a nakonec, těsně před arbitráží se dohodl na nové roční smlouvě, kde si v příští sezóně přijde na 1,1 miliónu dolarů .\n\n24. září 2010 se v přípravném zápase proti St. Louis Blues zranil, zpřetrhal si kolenní vazy na pravé noze a kvůli zranění musel vynechat celou sezónu 2010/11. Na jeho místo nastoupil z trhu volných hráčů José Théodore . Navzdory tomu, že neodehrál žádný zápas v sezóně 2010/11, prodloužil smlouvu s Wild na další rok za 1,2 miliónu dolarů . Do následující sezóny 2011/12 se vrátil zpět na led a opět plní funkci druhého brankáře klubu. Se 34 odchytaných zápasů bylo jeho maximální nasazení v zápasech jeho kariéry. 19. června 2012 opět prodloužil smlouvu v organizaci Wild na následující tři roky, vydělal si 5.700.000 dolarů. 28. listopadu 2012 byla u Hardinga zjištěna roztroušená skleróza (může způsobit rozmazané vidění a ovlivňuje rovnováhu a koordinaci). Po uzdravení nastoupil 20. ledna 2013 do zápasu proti Dallas Stars, ve kterém pokryl všech 24 střel a připsal si čisté konto.\n\nV prvním kole playoff v roce 2013 proti Chicago Blackhawks se zranil brankář Niklas Backstrom, na jeho místo post jedničky usedl Harding, prohře však nezabránil, ze 37 střel pustil za svá záda dvě . To s sebou přineslo chválu od jeho spoluhráčů a oponenty pro svou neuvěřitelnou hru přesto, že byl ovlivněn roztroušenou sklerózou. Minnesota nepostoupila do druhého kola po prohrané série 1-4, po sezoně vyhrál Harding trofej Bill Masterton Memorial Trophy jako uznání za jeho úsilí. Byl připraven do nového ročníku NHL 2014/15, ale utrpěl zlomeninu pravé nohy . O několik měsíců později, kdy se uzdravil ze zraněných, byl umístěn na rozehrání do nové farmy Wild v AHL Iowa Wild. Ve druhém utkání za Iowa Wild, trpěl dehydratací, která byla v souvislosti s jeho roztroušené sklerózy a musel být hospitalizován. Kvůli přetrvávání zdravotních problémů ukončil kariéru.\n\n\n\nKlubové rekordy Houston Aeros\n\nLegenda\n\n"}
{"id": "776179", "url": "https://cs.wikipedia.org/wiki?curid=776179", "title": "Ferdinand Geiger", "text": "Ferdinand Geiger\n\nFerdinand Geiger (1655, Augsburg – ) byl český sochař. \n\nV Augsburgu se vyučil sochařem, přesné místo jeho vyučení není známo. Do roku 1690 pracoval jako sochařský tovaryš, v roce 1700 již pracoval samostatně. V roce 1700 se pravděpodobně také oženil, z manželství vzešly tři dcery.\n\nZ dostupných zdrojů lze usuzovat, že nežil konvenční život – v roce 1690 byl např. uvězněn za oloupení své milenky a neplacení alimentů.\n\n\n"}
{"id": "776180", "url": "https://cs.wikipedia.org/wiki?curid=776180", "title": "Aileen Wuornosová", "text": "Aileen Wuornosová\n\nAileen Carol Wuornosová (29. února 1956, Rochester, Michigan – 9. října 2002) byla americká sériová vražedkyně, která v letech 1989–1990 na území Floridy zastřelila sedm mužů. Jako důvod těchto činů uvedla, že ji dotyční znásilnili nebo se ji pokusili znásilnit, a to v době, kdy pracovala jako prostitutka. K jejímu zadržení došlo v roce 1991 a v následném procesu byla shledána vinnou a za šest vražd odsouzena k trestu smrti. Poprava smrtící injekcí proběhla 9. října 2002 ve floridské státní věznici okresu Bradford County.\n\nNarodila se v únoru 1956 jako Aileen Carol Pittman v michiganském Rochesteru. Její matka Diane Wuornosová se vdala 3. června 1954, ve věku patnácti let, za Lea Dale Pittmana. Za necelé dva roky však požádala o rozvod. Aileen Wuornosová měla staršího bratra Keitha Pittmana (nar. v únoru 1955).\n\nSvého otce, který byl v době jejího narození obžalován ze znásilnění a pokusu vraždy sedmileté dívky, nikdy nepoznala. Leo Pittman byl diagnostikován jako schizofrenická osobnost a odsouzen za pohlavní zneužívání. V roce 1969 se oběsil ve vězení. Matka rodinu opustila v lednu 1960 a potomky ponechala v péči u svých rodičů Lauriho a Britty Wuornosových, kteří je osvojili legální cestou 18. března 1960.\n\nJako jedenáctiletá se ve škole zapletla do sexuálních aktivit výměnou za cigarety, drogy a potraviny. Sexuální činnost provozovala také s bratrem. Později uvedla, že ji děd alkoholik v dětství sexuálně zneužíval a fyzicky napadal. V roce 1970, ve věku čtrnácti let, otěhotněla poté, co ji znásilnil dědův přítel. Porodila doma jako svobodná matka a novorozenec byl poskytnut k adopci. Několik měsíců po porodu opustila školu a babička v této době zemřela na jaterní selhání. V patnácti letech musela odejít z dědova domu a na živobytí si začala vydělávat prostitucí. Žila v přilehlých lesích.\n\n27. května 1974 došlo v coloradském okrese Jefferson County k jejímu prvnímu uvěznění. Jako důvody byly shledány řízení pod vlivem, výtržnictví a střelba z jedoucího vozidla. Později přibylo obvinění z nedostavení se k soudu.\n\nRoku 1976 autostopem přicestovala na Floridu, kde se seznámila s šedesátidevítiletým prezidentem jachtařského klubu Lewisem Gratzem Fellem, za kterého se stejný rok provdala. Za napadení v místním baru však byla opět uvězněna. Následně zbila manžela jeho holí, což mělo za následek podání dalšího obvinění. Po návratu do Michiganu byla 14. července 1976 v okrese Antrim County zadržena a uvězněna za porušování pořádku, když házela kulečníkové koule barmanovi na hlavu. 17. července téhož roku zemřel bratr Keith na karcinom jícnu, což pro ni znamenalo zisk deseti tisíc dolarů z jeho životní pojistky. 21. července, po devíti týdnech společného života s Felem, bylo manželství anulováno.\n\n20. května 1981 došlo ve floridském Edgewateru k dalšímu uvěznění za ozbrojenou loupež v obchodě, v němž odcizila 35 dolarů a dvě krabičky cigaret. 1. května 1984 byla zadržena za pokus zpeněžit padělané šeky v bance města Key West. 30. listopadu 1985 se její jméno citovalo v souvislosti s podezřením z krádeže revolveru a střeliva v Pasco County.\n\n4. ledna 1986 došlo v Miami k jejímu vzetí do vazby a obvinění z loupeže automobilu, kladení odporu při zatýkání a obstrukce při zjišťování totožnosti, když se identifikovala pod jménem své tety. Policie v kradeném autě nalezla revolver ráže .38 a bednu munice.\n\nV létě 1986 poznala v daytonském lesbickém baru hotelovou pokojskou Tyriu Mooreovou. Následně spolu navázaly vztah a cestovaly. Wuornosová získávala finanční prostředky prostitucí. 4. července 1987 v baru na Daytona Beach pak policie obě zadržela za údajné napadení jistého člověka pomocí pivních lahví.\n\nSeznam uvádí věk, datum úmrtí a další informace osob, které Wuornosová zavraždila.\n\n\n4. července 1990 Wuornosová s Mooreovou havarovaly s ukradeným vozidlem Siemse. Při jeho opuštění byly zpozorovány svědky, s jejichž pomocí následně policie vytvořila portréty hledaných. Na klice dveří byla také zajištěna daktyloskopická stopa dlaně. Wuornosová měla již z dřívější trestné činnosti na Floridě policejní záznam i s otisky prstů.\n\n9. ledna 1991 došlo k zatčení Wuornosové v motorkářském baru v The Last Resort, okresu Volusia County. Mooreová byla zajištěna následujícího dne ve Scrantonu. Souhlasila s pomocí získat doznání od přítelkyně výměnou za svou imunitu. Vrátila se proto s policií na Floridu, kde byla držena v motelu. Pod policejním vedením uskutečnila telefonický hovor do věznice, v níž žádala Wuornosovou o pomoc k očištění svého jména. O tři dny později, 16. ledna 1991, se obviněná přiznala k vraždám. Zdůvodnila je jako akt sebeobrany, když se ji muži pokusili znásilnit.\n\n27. ledna 1992 byla odsouzena za vraždu Richarda Malloryho s pomocí svědectví Mooreové. Psychiatrická vyšetření ji klasifikovala jako duševně nestabilní s hraniční poruchou osobnosti. Čtyři dny poté byl vynesen rozsudek – trest smrti.\n\n31. března 1992 využila práva obhajoby \"nolo contendere\" a u vražd Dicka Humphreyse, Troye Burresse a Davida Spearse sdělila, že chtěla „konat s Bohem“. Rozsudek jí udělil další tři tresty smrti.\n\nV červnu 1992 byla shledána vinnou z vraždy Charlese Carskaddona a v listopadu téhož roku došlo k vynesení pátého rozsudku smrti.\n\nV únoru 1993 byla usvědčena z vraždy Waltera Jeno Antonia a odsouzena k šestému trestu smrti. Obvinění vůči ní ovšem nebylo vzneseno v případu Petera Siemse, jehož tělo se nikdy nenašlo.\n\nBěhem natáčení rozhovoru s filmařem Nickem Broomfieldem ve chvíli, kdy se domnívala, že je kamera vypnuta, prohlásila, že se z její strany skutečně jednalo o sebeobranu. V cele smrti – v níž prožila uplynulých dvanáct let, dále nemůže vydržet a chce zemřít.\n\nPoté, co v letech 1996 a 2001  její žádosti zamítl Nejvyšší soud a nedošlo ani ke zmírnění trestu ze strany floridského guvernéra Jeba Bushe, byla 9. října 2002 přepravena do komory smrti ve floridské státní věznici okresu Bradford County. Poslední jídlo odmítla a namísto toho vypila šálek kávy. Zemřela po aplikaci smrtící injekce v 9.47 hod EDT. Stala se tak desátou americkou ženou, na které byl vykonán trest smrti od zrušení jeho zákazu Nejvyšším soudem v roce 1976 a druhou popravenou na Floridě.\n\nPo kremaci těla byla urna s popelem předána Dawn Botkinsové, přítelkyni z mládí, která ji odvezla do Michiganu a popel rozprášila pod stromem.\n\nVyšetřovatel FBI, který profiloval stíhané, Robert K. Ressler se o Wuornosové krátce zmínil ve své autobiografii. V roce 1992 napsal, že často nehovořil s ženami – sériovými vrahy, protože ony inklinují spíše k zabíjení v afektu než v podobě postupných kroků. Poznamenal, že Wuornosová byla vzácnou výjimkou. V roce 2002 novinářka Sue Russellová vydala knihu o jejím životě nazvanou \"Lethal Intent\".\n\nFilmař Nick Broomfield o ní natočil dva dokumentární filmy:\n\n\nWuornosová byla předmětem dílu televizního dokumentárního seriálu \"Biography\".\n\nObjevila se také jako postava v epizodě „Predators“ třídílného seriálu \"Deadly Women\".\n\nO jejím příběhu byl v roce 2003 natočen film \"Zrůda\", v němž ji ztvárnila Charlize Theronová a přítelkyni pak hrála Christina Ricci. Theronové přinesl herecký výkon řadu ocenění, včetně Oscara pro nejlepší herečku v hlavní roli a Zlatý glóbus V televizním filmu \"Overkill: The Aileen Wuornos Story\" (1992) ji představovala herečka Jean Smartová. V páté řadě \"American Horror Story\" ji v díle týkajícím se halloweenské party sériových vrahů ztvárnila herečka Lily Rabe.\n\n\n\n\n"}
{"id": "776182", "url": "https://cs.wikipedia.org/wiki?curid=776182", "title": "Ivan Cočev", "text": "Ivan Cočev\n\nIvan Ivanov Cočev ( ; * 9. července 1954 Sofie, Bulharsko) je bývalý bulharský zápasník, volnostylař. V roce 1980 vybojoval na olympijských hrách v Moskvě čtvrté místo v kategorii do 57 kg. V roce 1978 a 1979 vybojoval bronz a v roce 1980 stříbro na mistrovství Evropy.\n\n"}
{"id": "776185", "url": "https://cs.wikipedia.org/wiki?curid=776185", "title": "OHSAS 18001", "text": "OHSAS 18001\n\nOHSAS 18001 je certifikace systému managementu bezpečnosti a ochrany zdraví při práci (BOZP). Norma OHSAS 18001:2007 (v ČR vydaná jako ČSN OHSAS 18001:2008) nahradila původní specifikaci OHSAS 18001 z roku 1999. Přestože existují i jiné systémy, je OHSAS 18001 v současné době standardem pro systémy managementu BOZP. Certifikace je obecně použitelná pro jakýkoliv podnikatelský subjekt.\n\n\n"}
{"id": "776186", "url": "https://cs.wikipedia.org/wiki?curid=776186", "title": "Rebelové (film, 1969)", "text": "Rebelové (film, 1969)\n\nRebelové (originální název The Desperados) je americký western z roku 1969 produkce Columbia Pictures s Vincem Edwardsem v hlavní roli. Režisérem filmu byl Henry Levin. Premiéru měl 28. února 1969 v SRN, v USA až 19. listopadu stejného roku.\nFilm vypráví o cestě syna za pomstou svému despotickému otci a dvěma bratrům, kteří mu zabili ženu a unesli jeho dítě.\n"}
{"id": "776188", "url": "https://cs.wikipedia.org/wiki?curid=776188", "title": "Eric Bell", "text": "Eric Bell\n\nEric Robin Bell (* 3. září 1947) je irský rockový kytarista. V roce 1966 byl krátce členem skupiny Them, následovalo několik nevýznamných skupin, jako byli Shades of Blue, The Earth Dwellers, The Bluebeats a The Dreams. V roce 1969 stál u zrodu skupiny Thin Lizzy, ze které odešel roku 1973. Bell je autorem názvu této skupiny. Později byl členem skupiny The Noel Redding Band.\n\n\n\n\n\n"}
{"id": "776189", "url": "https://cs.wikipedia.org/wiki?curid=776189", "title": "Aurel Neagu", "text": "Aurel Neagu\n\nAurel Neagu (* 8. července 1954 Văcăreni, Rumunsko) je bývalý rumunský zápasník, volnostylař. V roce 1980 vybojoval na olympijských hrách v Moskvě páté místo v kategorii do 57 kg. V roce 1981 vybojoval bronz na letní Univerziádě v Bukurešti.\n\n"}
{"id": "776191", "url": "https://cs.wikipedia.org/wiki?curid=776191", "title": "Aukštoji Gervė", "text": "Aukštoji Gervė\n\nAukštoji Gervė je řeka 3. řádu na severu Litvy, v Panevėžyském kraji, protéká okresem Biržai. Aukštoji Gervė pramení 0,5 km na sever od vsi Šniurkiškiai, 13 km na východ od okresního města Biržai. Horní tok je v lesním masivu Biržų giria. Opisujíc obvod obdélníka, v jehož středu je ves Šniurkiškiai, ji obtéká od západu (to jest směrem k jihu), od jihu, od východu, protéká nedaleko od svého pramene, dále již teče velmi mírně klikatě v celkovém směru severoseverozápadním až ke vsi Pagervė, kde začíná mírně meandrovat a stáčí se do směru západoseverozápadního, na východ od vsi Kašeliškiai začíná více meandrovat a od severu půlkruhem o poloměru necelý 1 km tuto ves obtéká až do soutoku s Apaščou, do které se vlévá na západ od vsi Kašeliškiai, 10,7 km od jejího ústí do Nemunėlisu.\n\n\nPravé:\nLevé:\n"}
{"id": "776192", "url": "https://cs.wikipedia.org/wiki?curid=776192", "title": "Giorgio Moroder", "text": "Giorgio Moroder\n\nGiorgio Moroder, celým jménem Giovanni Giorgio Moroder, (* 26. dubna 1940 Ortisei, Itálie) je italský hudební skladatel, producent a hráč na syntezátor, který se proslavil především jako skladatel filmové hudby.\n\nPůvodně začínal svoji dráhu jako kytarista. Hrál v klubech po celé Evropě převzaté skladby jiných hudebníků, což ho nebavilo. Roku 1967 ukončil vystupování a odjel do Berlína, kde se soustředil na skládání hudby. V roce 1969 uspěl se singlem, na kterém zpívá vlastní skladbu \"Looky, Looky\". U nás je píseň známá pod názvem \"Léta letí\" v podání zpěvačky Valérie Čižmárové.\n\nV roce 1972 vyšlo jeho úspěšné sólové album \"Son of My Father\". Moroder napsal řadu skladeb pro různé umělce. Známá je především jeho spolupráce se zpěvačkou Donnou Summer, pro kterou napsal např. skladby \"Love to Love You Baby\" a \"I Feel Love\".\n\nV Mnichově založil studio nazvané Musicland, které bylo v letech 1970–1980 využíváno celou řadou známých zpěváků a skupin (např. Donna Summer, Amanda Lear, Marc Bolan, Elton John, Led Zeppelin, Queen, Rolling Stones, Electric Light Orchestra, Deep Purple).\n\nV polovině sedmdesátých let začal psát hudbu pro filmy. První významný úspěch zaznamenala jeho hudba k filmu \"Midnight Express\" (1978). V osmdesátých letech Moroder napsal hudbu pro několik dalších známých filmů. Jeho hudbu lze slyšet například ve filmech \"American Gigolo\", \"Flashdance\", \"The Never Ending Story\", \"Thief of Hearts\", \"Electric Dreams\", \"Cat People\" a \"Over the Top\".\n\nMoroder napsal také oficiální hudební téma pro Letní olympijské hry 1984, Letní olympijské hry 1988 a také pro Mistrovství světa ve fotbale 1990.\n\nGiorgio Moroder kromě jiného získal tři ocenění Academy Awards a to za hudbu k filmu \"Midnight Express\", za skladbu \"Flashdance\" (film \"Flashdance\"), za skladbu \"Take My Breath Away\" (film \"Top Gun\").\n\n\n\n\nŘada českých a slovenských interpretů zařadila do repertoáru Moroderovy skladby. Jde např. o tyto skladby:\n\n"}
{"id": "776194", "url": "https://cs.wikipedia.org/wiki?curid=776194", "title": "An Te-hjon", "text": "An Te-hjon\n\nAn Te-hjon ( * 28. října 1962) je bývalý jihokorejský zápasník, reprezentant v zápase řecko-římském. V roce 1988 na olympijských hrách v Soulu vybojoval v kategorii do 62 kg bronzovou medaili. V roce 1986 vybojoval stříbrnou medaili na Asijských hrách.\n"}
{"id": "776195", "url": "https://cs.wikipedia.org/wiki?curid=776195", "title": "Dušan Veselý", "text": "Dušan Veselý\n\nDušan Veselý (* 7. září 1946 Vsetín) je český novinář, absolvent fakulty žurnalistiky Univerzity Karlovy. V letech 1990 až 2008 šéfredaktor Redakce obrazového zpravodajství ČTK, 2008 až 2009 tiskový mluvčí předsedy Poslanecké sněmovny Parlamentu ČR, 2009 až 2010 poradce místopředsedy Senátu Parlamentu ČR. V roce 2014 krátkodobě ředitel \"Národního muzea fotografie. \"Od roku 2013 se věnuje pedagogické činnosti. \n\nVe své novinářské a publicistické činnosti zaměřený na obor fotožurnalistiky. Kurátor řady fotografických výstav. Člen národních a mezinárodních porot fotografických soutěží, člen redakční rady časopisu 100+1 ZZ.\n\nČlánky, sloupky, povídky v časopisech \"Sešity, Repertoár malé scény, Mladý svět, Květy, Vlasta, Stadion\" a dalších. Autor rozhlasových her pro Československý rozhlas.\n\nSpolu s \"Hanou Řehákovou\" v roce 1999 autor knihy \"Zakázané dějiny\" (o cenzurních praktikách v novinářské fotografii), dále s \"Hanou Řehákovou\" a \"Pavlem Augustou\" v roce 2001 \"Listování stoletím\" (dějiny 20. století ve fotografii) a v roce 2005 opět s \"Hanou Řehákovou\" a \"Pavlem Augustou\" autor knihy \"Hosté vítaní (i nevítaní)\".\n\nS fotografem Jaroslavem Kučerou v roce 2014 autorem knihy \"Devadesátileté ohlédnutí. \" \n\nČlen správní rady Národního muzea fotografie a správní rady Czech Photo Centre. \nKe 100. výročí vzniku ČSR připravil dvě výstavy - \"Okamžiky století\" z fotoarchivu ČTK a \"Slibuji věrnost republice\" pro Leica Gallery spolu s fotografkou Danou Kyndrovou. \nV roce 2019 se jako kurátor spolu s Jaroslavem Kučerou a Danielou Mrázkovou podílel na přípravě výstavy \"1989 Pád železné opony\" v Královském letohrádku na Pražském hradě. S Jaroslavem Kučerou je autorem obrazové publikace \"1989 Sametová revoluce\", která vyšla při příležitosti téže výstavy.\n"}
{"id": "776196", "url": "https://cs.wikipedia.org/wiki?curid=776196", "title": "Jan Michael Scherhauf", "text": "Jan Michael Scherhauf\n\nJan Michael Scherhauf (24. srpna 1724 Wels – 3. ledna 1792 Olomouc) byl barokní sochař.\n\nZa nejstarší pramen o J. M. Scherhaufovi je považován rukopis \"Abhandlung von den bildenden Künsten in Mähren\" od věhlasného sochaře Ondřeje Schweigla (1735-1812), sepsaný v roce 1784. Zde je uveden Ondřej Zahner, jehož díla si autor cení. Nicméně tady nepřiblížil potenciálnímu čtenáři tvorbu J. M. Scherhaufa. Schweigl ho zde pojmenovává jako Fr. Scherfrauffa. Je zde pokládán za nejlepšího žáka O. Zahnera.\n\nDruhým zdrojem je kniha \"Die Olmützer Künstler und Kunsthandwerker des Barock\" z roku 1934 od autora Julia Rödera.\n\nDalší díla, která se Scherhaufovi věnují, jsou: statě Miloše Stehlíka, např. zabývající se sochařskou výzdobou kostela Nanebevzetí Panny Marie ve Valašském Meziříčí nebo poutního chrámu Panny Marie v Dubu nad Moravou. Nelze opomenout knihu \"Barok v soše\" od již zmíněného M. Stehlíka.\n\nDále dílo Simony Jemelkové a Heleny Zápalkové \"Ondřej Zahner 1709-1752, katalog výstavy Olomouc 2009\".\n\nA nakonec se o J. M. Scherhaufovi zmiňuje Martin Pavlíček v katalogu výstavy \"Olomoucké baroko, Výtvarná kultura let 1620-1780. Olomouc 2010\".\n\nJan Michael Scherhauf se narodil 24. srpna 1724 ve městě Wels, nacházejícím se v Horních Rakousích. Tato informace je doložena v záznamu kroniky Welsu. Matka J. M. Scherhaufa se jmenovala Eva Marie a otec Michael Scherhauffen. Ten byl zaměstnán jako dělník. Jaké prožil dětství J. M. Scherhauf a v jakých sociálních poměrech vyrůstal, to není známo. V pramenech se datum 17. prosinec 1753 uvádí jako den, kdy se stal olomouckým měšťanem. Víme tedy jistě, že se v tuto dobu nacházel v Olomouci. V 50. letech se oženil s Marií Magdalénou. Společně bydleli v Koželužské ulici č. 18 v Olomouci, v domě, jenž už neexistuje. S Marií Magdalénou měl tři děti. Prvorozeným potomkem byla dcera Maria Josefa, narozená 1. listopadu 1754. Posléze se 2. března 1758 narodil syn Jan a po něm 15. listopadu 1762 následoval Karel Boromejský Albert Sarkander. J. M. Scherhauf zemřel 3. ledna 1792 v Olomouci. Bylo mu 67 let. Příčinou jeho smrti byla nejspíše tuberkulóza.\n\nO jeho raném sochařském školení nemáme jisté informace. V literatuře se autoři domnívají, že mohl být tovaryšem v Olomouci, a to pravděpodobně v dílně sochaře Ondřeje Zahnera. Předpokládá se také, že měl co do činění s Akademií ve Vídni, ať už jako její student, anebo byl do ní jinak zaangažovaný. \nPo smrti O. Zahnera se J. M. Scherhauf dostal do vedení jeho dílny. Jako Zahnerův následovník pokračoval mistrovým stylem a způsobem jeho tvorby. \nZe Scherhaufova způsobu práce jde vycítit roztržka, kdy se snažil vyrovnat, či spíše přiblížit k Zahnerově kvalitě a věnovat se svému vlastnímu sochařskému vyjádření. Přiklonil se tehdy k stylu mistra a vyjadřoval svou úctu k zesnulému tím, že se nechal inspirovat jeho sochařskými kompozicemi. \nUvádí se, že Scherhauf strávil určité období svého života ve Slezsku. Nikde se neuvádí důvod jeho cest tímto směrem.\n\nPoslední večeře Páně – sousoší z lipového dřeva na hlavním oltáři v kostele sv. Petra a Pavla v Prostějově. Nejzazší možný rok vzniku je 1731, kdy byl gotický kostel přestavěn a znovu vysvěcen. Je také možné, že se výjev do kostela dostal později. Tady se polemizuje nad Scherhaufovým autorstvím, kdy existují názory, že autorem je Ondřej Zahner.\n\nCyklus Bolestného růžence – soubor čtyř soch, nacházejících se od roku 1904 podél zdi bývalého dominikánského kostela sv. Michala v Olomouci. Původně bylo jejich umístění v blízkém okolí kostela, zasvěceného sv. Kříži. Datum vzniku souboru neznáme. Cyklus znázorňuje momenty z Kristových pašijí.\n\nSérie soch pro Valašské Meziříčí, přesněji pro místní část města Krásno nad Bečvou – místní rod Žerotínů zadal roku 1750 zakázku Ondřeji Zahnerovi. O. Zahner vytvořil sochy sv. Šebestiána, sv. Valentina a sv. Liboria. Pravděpodobně se na ostatních sochách podíleli Zahnerovi spolupracovníci, a to na soše sv. Anny a sv. Peregrina. S těmito dvěma sochami je pravděpodobně spojen i J. M. Scherhauf.\nKaple Panny Marie Bolestné při kostele sv. Mořice v Kroměříži – pomocné práce při dílně O. Zahnera, v 50. letech 18. století. V bočním výklenku kaple najdeme náhrobek fundátora stavby kardinála Wolfganga Hannibala Schrattenbacha (1660-1738), jenž zhotovil O. Zahner. Po smrti O. Zahnera ho dokončovali jeho pokračovatelé. J. M. Scherhauf se na něm nepodílel (alespoň to není nikde uvedeno), ale je spojen s restaurováním kaple. Při této příležitosti došlo ke vzniku hlavic sloupů vstupního portálu kaple. Na nich se podílel spolu se sochařem Františkem Kohlem.\n\nPiaristický kostel sv. Jana Křtitele v Kroměříži – pomocné práce na výzdobě kostela, při dílně O. Zahnera. Práce na sousoší Křest Krista. Dílo bylo počato O. Zahnerem a poté dokončeno jiným sochařem, pravděpodobně J. M. Scherhaufem. Vidíme zde jeho výrazné znaky, a to detailnější propracování draperie.\n\nSousoší Olivetské hory – nacházející se při presbytáři kostela Nanebevzetí Panny Marie v Moravském Berouně. Vidíme zde samostatnou práci J. M. Scherhaufa z roku 1752. Jde o výjev z Kristových pašijí. Sousoší znázorňuje klečícího Krista, kolem něj trojici spících apoštolů, nad kterými se vznáší anděl.\nČestný sloup Nejsvětější Trojice v Olomouci – J. M. Scherhauf se po Zahnerově smrti podílel na dokončovacích pracích na sloupu. Z 13. 12. 1753 se nám dochoval rozpočet stavební činnosti na onom sloupu. Z něho plyne, že J. M. Scherhauf musel uskutečnit řadu oprav na už dokončených sochách. V rozpočtu je uvedeno, že měl J. M. Scherhauf zajistit sochy před nepřízní počasí. Kromě toho se tam píše, že spravil mnohá poškození na oděvech a na částech těl soch. Ze zprávy vyplývá, že za svou práci získal 160 zlatých a 45 zlatých za to, že zajistil přikrytí dvanácti sošek andílků světlonošů. Jednoho z nich sám vyrobil a pojal jej odlišněji od ostatních. Ještě v roce 1758 zanechal J. M. Scherhauf na sloupu své stopy, a to v dodatečných úpravách.\n\nPoutní chrám Očišťování Panny Marie v Dubu nad Moravou – zde prováděl sochařské úpravy již O. Zahner a J. M. Scherhauf byl jeho pomocníkem. Majestátní andělé od F. Kohla, kteří jsou ústředním sochařským dílem chrámu, inspirovali J. M. Scherhaufa ve výzdobě kostela sv. Matouše v Dolanech a v kostele sv. Leonarda v Hněvotíně.\nSocha Anděla Strážného \"při silnici ve Věrovanech\" – postava anděla nese milostný obraz Panny Marie Dubské.\n\nSocha sv. Floriána při bývalé rezidenci premonstrátů ve Vřesovicích na Prostějovsku z roku 1755. Klade zde důraz na své sochařské pojetí, a to můžeme pozorovat nejvíce v draperii. Rozpohybovaná draperie už není tak výrazná. Používá tlumící výrazivo.\n\nKostel sv. Petra a Pavla ve Vřesovicích – zde vyzdobil hlavní oltář z roku 1742.\n\nSocha ve Veselíčku – 1760, socha v Potštátě – 1766, socha v Nákle – 1768, socha v Nezamyslicích – 1772.\n\nKostel sv. Jiří v obci Náklo – dřevěná socha sv. Isidora z Madridu, který byl patronem sedláků. Dílo je z 50. let 18. století, vytvořené J. M. Scherhaufem. Kolem této sochy se nacházejí práce Josefa Winterhaldera st., a to sv. Walburg a sv. Notburg z Rattenbergu, jež byli uctívání jako patroni úrody a polních prací. Velice pravděpodobná je domněnka, že sv. Isidor, práce J. M. Scherhaufa, nebyla první sochou tohoto motivu v již zmíněném kostele. Předpokládá se, že J. Winterhalder st. vytvořil sochu sv. Isidora spolu s obklopujícími sochami světců, již ve 30. letech. Z toho můžeme vyvozovat, že Scherhaufova práce nahradila dílo starší. Oděv sochy je prostý, přizpůsobil tedy tomu i styl zpracování dohladka. Draperie není nijak výrazně ostrá, spíše jemnější. Necítíme z díla umělcův volný rukopis. Opět stojí vzít v úvahu, že se J. M. Scherhauf při tvoření opět spíše přiklonil ke stylu svých předchůdců, než aby vytvořil zcela jednoznačně vlastní sochu s prvky, ukazujícími přímo na něj. I když rysy ve tváři sv. Isidora jsou blíže ke koncepci J. M. Scherhaufa.\nBazilika Navštívení Panny Marie na Svatém Kopečku – zde J. M. Scherhauf vytvořil na hlavním oltáři dvě postranní postavy andělů adorantů. Jejich autorství je zde ale sporné. Novější bádání uvádějí za autora Josefa Winterhaldera st.\n\nPřelom 50. a 60. let 18. století – J. M. Scherhauf prosazuje svou opravdovou ideu o podobě barokního slohu. Už se nesnažil přiblížit k O. Zahnerovi, ale jeho styl se stal jemnějším, po vlivu umělců, ovlivněných dogmatickým klasicismem. Draperie jsou expresivně pojaté, ale do určité míry, neboť musí zůstat odhaleno vnitřní vyznění zobrazovaných figur.\nSocha sv. Jana Nepomuckého v Novém Jičíně – vytvořena roku 1758 J. M. Scherhaufem. Původní místo, kde byla socha umístěna do roku 1928, bylo Dolní předměstí. Posléze byla přemístěna do Hřbitovní ulice při řece Jiřičce. Sv. Jan Nepomucký se tedy dívá směrem k místní řece. Stojící figura, držící v levé ruce krucifix, který je podložen palmovou ratolestí.\n\nSocha Panny Marie s Ježíškem – nachází se na Náměstí 9. května v Moravském Berouně a je nejkvalitnějším dílem J. M. Scherhaufa. Za zmínku stojí určitě precizně propracovaná draperie, efektní kompoziční schéma, kterého se sochy drží. Zde se také objevuje prvek optimismu, a to ve tvářích postav. Je zde zobrazena Panna Marie s Ježíškem, kterého drží nad pokrčenou nohou. Sama Panna Marie je v předklonu dopředu. Podle těchto a dalších jiných znaků lze vycítit inspiraci z umění z konce 14. století.\n\nKostel Panny Marie a sv. Barbory, náležející františkánskému konventu, který se nacházel v Opavě, na křižovatce dvou ulic, Ostrožné a Beethovenovy. Kostel pochází z roku 1451, kdy vznikl na místě původně stojícího johanitského kostela sv. Jan Křtitele. Po vyhoření kostela v roce 1626 byla stavba obnovena, a to v roce 1675. O více jak sto let později, roku 1758, zachvátil stavbu opět požár.\n\n\n"}
{"id": "776197", "url": "https://cs.wikipedia.org/wiki?curid=776197", "title": "I Če-sok", "text": "I Če-sok\n\nI Če-sok ( , anglickým přepisem: \"Lee Jae-suk\"; * 28. listopadu 1963) je bývalý jihokorejský zápasník, reprezentant v zápase řecko-římském. V roce 1988 na olympijských hrách v Soulu vybojoval v kategorii do 52 kg bronzovou medaili.\n"}
{"id": "776199", "url": "https://cs.wikipedia.org/wiki?curid=776199", "title": "Thunder and Lightning", "text": "Thunder and Lightning\n\nThunder and Lightning je dvanácté a zároveň poslední studiové album irské hard rockové skupiny Thin Lizzy, vydané v roce 1983. Jedná se o jediné studiové album, na kterém hraje kytarista John Sykes.\n\n"}
{"id": "776200", "url": "https://cs.wikipedia.org/wiki?curid=776200", "title": "Malý Javor", "text": "Malý Javor\n\nMalý Javor (německy \"Kleiner Arber\") je čtvrtá nejvyšší hora Šumavy a nejvyšší vrchol Horní Falce. Nachází se v německé spolkové zemi Bavorsko, 6 kilometrů západně od Bayerisch Eisenstein (Bavorské Železné Rudy), necelé 2 km od vrcholu Velkého Javoru, nejvyšší hory celé Šumavy.\n\nSkalnatý vrchol zdobí mohutný dřevěný kříž s turistickou knihou.\n\nNa Malý Javor vede několik turistických tras. Nejjednodušší přístup je po červeně značené dálkové trase E6 z Bavorské Železné Rudy na Velký Javor, odkud červená značka pokračuje pod Malý Javor (2,5 km). Závěrečných 300 metrů je značeno zelenou značkou.\n\nDalší možností je přístup po dálkové trase E6 z opačné strany, tj. ze severovýchodu, případně ze severu po červené značce kolem ledovcového Malého Javorského jezera.\n\n"}
{"id": "776201", "url": "https://cs.wikipedia.org/wiki?curid=776201", "title": "Dip", "text": "Dip\n\nDip (anglicky \"namočit\") je omáčka podávaná samostatně, do které se v průběhu konzumace namáčí kousky jídla, např. sýr, falafel, bramborové či tortilové čipsy. Klasická omáčka se proti tomu podává již přelitá přes pokrm.\n\nZáklad dipu tvoří většinou jogurt, zakysaná smetana, crème fraîche nebo majonéza. Jako dip lze ale podávat i ocet, med, čokoládu, olivový olej či samotný kečup, hořčici nebo majonézu.\n\n\n"}
{"id": "776202", "url": "https://cs.wikipedia.org/wiki?curid=776202", "title": "Splátka dluhu", "text": "Splátka dluhu\n\nSplátka dluhu : Praha a její německy hovořící architekti 1900-1938 je katalog stejnojmenné výstavy, která byla věnována německy hovořícím architektům, kteří působili v prvních čtyřiceti letech 20. století v Praze. Autorem koncepce výstavy a textů katalogu je Zdeněk Lukeš. Publikace vyšla paralelně i v němčině: \"Begleichung der Schuld : in Prag tätige deutschprachige Architekten 1900-1938\" (ISBN 80-86627-05-5, překlad do němčiny: Rico Schote).\n\nVlastní výstava proběhla od 19. prosince do 16. února 2003 v Galerii Jaroslava Fragnera v Praze a poté od 25. května do 31. srpna 2003 v Museu Ostdeutsche Galerie Regensburg. Pořadateli výstavy byli Nadace české architektury, Galerie Jaroslava Fragnera, Ostdeutsche Galerie Regensburg. Spolupořadatelé: Goethe-Institut Praha a Židovská obec v Praze. Výstavu podpořilo Ministerstvo kultury České republiky a Česko-německý fond budoucnosti. Výstava byla dále realizována v městch Berlín, Mnichov, Vídeň, Rotterdam, Stockholm, Tel Aviv.\n"}
{"id": "776203", "url": "https://cs.wikipedia.org/wiki?curid=776203", "title": "Memorandum o Slovensku", "text": "Memorandum o Slovensku\n\nMemorandum o Slovensku byl tajný dokument údajně vytvořený k 7. červenci 1946 Československou stranou národně socialistickou, ve kterém byly vypracovány plány na duchovní a mocenskou asimilaci slovenského národa a jeho etnicko-politickou likvidaci. Cíle mělo být dosaženo obejitím vedoucí vrstvy slovenského národa a změnou mentality lidu pomocí církve a čechoslovakisticky orientované inteligence. Mezi prostředky mocenské likvidace mělo patřit uplácení a jednostranná podpora vybraných slovenských politiků, cílená diskreditace Slovenska v zahraničí a budování co největší hospodářské závislosti na českých zemích, společně s omezováním průmyslu na výrobu polotovarů. Dokument dále předpokládal přesídlení větší části obyvatel.\n\nDokument poprvé publikoval historik Václav Král ve sbírce „Cestou k únoru“ v roce 1966. V r. 1968 bylo publikováno v Historickém časopise i s částí o mocenské asimilaci Slováků, která v původně publikované verzi chybí. Průzkum archivu ČSS v roku 1991 ukázal, že v archivu existuje mezera mezi memorandy č. XXIV a XXIX, přičemž chybí i Králem publikované memorandum s č. XXVI. Podle názoru Jana Rychlíka se dokument liší od zachovalých memorand také formou a stylem a má nesprávné datování. Na základě toho předpokládá, že dokument je podvrhem a byl zřejmě vyroben s cílem prokázat, že v případě vítězství „reakce“ v únoru 1948 hrozila Slovákům asimilace.\n\n"}
{"id": "776204", "url": "https://cs.wikipedia.org/wiki?curid=776204", "title": "Kim Sang-kju", "text": "Kim Sang-kju\n\nKim Sang-kju ( ; * 20. května 1960) je bývalý jihokorejský zápasník, reprezentant v zápase řecko-římském. V roce 1984 na olympijských hrách v Los Angeles vybojoval v kategorii do 82 kg osmé místo, v roce 1988 na hrách v Soulu ve stejné kategorii bronzovou medaili. V roce 1986 zvítězil na Asijských hrách, v roce 1989 na mistrovství Asie. V roce 1987 obsadil jedenácté místo na mistrovství světa.\n"}
{"id": "776207", "url": "https://cs.wikipedia.org/wiki?curid=776207", "title": "Lesotundra", "text": "Lesotundra\n\nLesotundra je přechodný vegetační typ mezi biomem tundry a tajgy. Tento přechod tvoří polární hranice lesa, která většinou zaujímá poměrně úzký pás táhnoucí se v rovnoběžkovém směru. Zprvu se objevují jednotlivé stromy, na otevřených plochách se ještě uplatňuje tundrová vegetace s četnými rašeliništi a jezírky. Směrem na jih se stále častěji vyskytují souvislé lesní celky a lesotundra přechází v tajgu. \n\nPrůměrná teplota vzduchu v nejteplejším měsíci činí přibližně 10°C, ve vegetačním období 5,5-7,5°C. \n\nZe stromů jsou zastoupeny břízy, borovice, smrk sibiřský, modřín sibiřský a modřín dahurský. \n\n"}
{"id": "776215", "url": "https://cs.wikipedia.org/wiki?curid=776215", "title": "Thin Air (album)", "text": "Thin Air (album)\n\nThin Air je třicáté sólové studiové album Petera Hammilla. Album vyšlo v červnu 2009 u vydavatelství Fie! Records. Hammill zde hraje na všechny nástroje a je též producentem alba.\n\nAutorem všech skladeb je Peter Hammill.\n"}
{"id": "776216", "url": "https://cs.wikipedia.org/wiki?curid=776216", "title": "Jim Slater", "text": "Jim Slater\n\nJames Parker Slater (* 9. prosince 1982 v Petoskey, Michigan) je americký hokejový útočník.\n\nJeho otec Bill Slater, je bývalý profesionální hráč amerického fotbalu, který hrál v národní fotbalové lize za klub Minnesota Vikings a New England Patriots.\n\nV létě roku 2002 byl draftován týmem Atlanta Thrashers z prvního kola 30. místa. Předtím, než byl draftován, hrál tři roky v lize North American Hockey League za klub Cleveland Barons v letech 1998–2001. Poté hrával čtyři roky za Michigan State University, jenž hrával ligu National Collegiate Athletic Association (NCAA) pod kategorii CCHA. První zápas v seniorském hokeji odehrál za Thrashers, ale po zápasu byl poslán na farmu v Chicago Wolves, kde odehrál čtyři zápasy. V prvním zápase si připsal dvě asistence. Poté byl povolán zpět do kádru Thrashers, kde si vybojoval pevné místo v soupisce. V základním kádru zůstal až do zániku klubu, kromě sezóny 2007/08, kdy byl poslán na tři zápasy na farmu v Chicago Wolves. Po skončení sezóny 2011/12 se klub Atlanta Thrashers dostal do finančních problému a klub byl nucen se přestěhovat do nově vzniklého týmu Winnipeg Jets, kde nadále Slater pokračuje v hokejové kariéře.\n\n\n\n"}
{"id": "776217", "url": "https://cs.wikipedia.org/wiki?curid=776217", "title": "Kim Song-mun", "text": "Kim Song-mun\n\nKim Song-mun ( , anglickým přepisem \"Kim Sung-moon\"; * 16. března 1965) je bývalý jihokorejský zápasník, reprezentant v zápase řecko-římském. V roce 1988 na olympijských hrách v Soulu vybojoval v kategorii do 68 kg stříbrnou medaili, v roce 1992 na hrách v Barceloně vypadl ve stejné kategorii ve skupině A ve čtvrtém kole a obsadil tak jedenácté místo. V roce 1989 vybojoval osmé a v roce 1991 čtvrté místo na mistrovství světa. V roce 1989 vybojoval stříbro na mistrovství Asie.\n"}
{"id": "776219", "url": "https://cs.wikipedia.org/wiki?curid=776219", "title": "Okres Dobříš", "text": "Okres Dobříš\n\nOkres Dobříš byl správní okres existující v letech 1949-60. Jako soudní okres však fungoval již od roku 1850.\n\nPředpisem 121/1945 byla v Dobříši zřízena/obnovena okresní expositura správního okresu Příbram.\n\nOkres byl, spolu s dalšími zřízen vládním nařízením 3/1949 a zrušen Zákonem 36/1960 Sb. o územním členění státu\nNově vzniklý okres se skládal z obcí dosavadního soudního okresu Dobříš, kromě Drásova a Přestavlk, a z Mníšku, který byl do té doby součástí okresu Praha-venkov-jih.\nDrásov připadl do okresu Příbram, Přestavlky do Prahy-jih.\n\n\n\n"}
{"id": "776220", "url": "https://cs.wikipedia.org/wiki?curid=776220", "title": "Kim Jong-nam", "text": "Kim Jong-nam\n\nKim Jong-nam ( , anglickým přepisem: \"Kim Young-nam\"; * 15. června 1960) je bývalý jihokorejský zápasník, reprezentant v zápase řecko-římském. V roce 1984 na olympijských hrách v Los Angeles vybojoval v kategorii do 74 kg čtvrté místo a v roce 1988 na hrách v Soulu ve stejné kategorii zlatou medaili. V roce 1987 vybojoval šesté místo na mistrovství světa a v roce 1986 zvítězil na Asijských hrách v Soulu.\n"}
{"id": "776222", "url": "https://cs.wikipedia.org/wiki?curid=776222", "title": "Samotínský vánek", "text": "Samotínský vánek\n\nSamotínský vánek byl bylinný likér vyráběný podle vlastního receptu samotínským hostinským Emilem Tlustošem po druhé světové válce až do jeho úmrtí v roce 1988.\n\nLikér býval oblíbený nejen mezi turisty, ale také mezi umělci. Mezi jeho obdivovatele patřil i Miloš Zeman Recepturu Samotínského vánku pan Tlustoš nikdy neprozradil, chutnal jako becherovka a fernet dohromady. Po smrti Emila Tluštoše zůstala hospoda zavřená a likér už dále nikdo nevyráběl.\n\n"}
{"id": "776226", "url": "https://cs.wikipedia.org/wiki?curid=776226", "title": "Konrád Max Süssner", "text": "Konrád Max Süssner\n\nKonrád Max Süssner (?-?) byl saský sochař a řezbář působící převážně v Drážďanech, nicméně díky svým pracím pro kostel sv. Františka na Starém Městě pražském se řadí i mezi představitele českého barokního sochařství. Šlo o mladšího bratra Jeremiáše Süssnera; zatímco však Jeremiáš tvořil ještě pod vlivem „klasicistického barokního proudu“, on sám už reagoval na novou dynamickou italskou formu baroku Giana Lorenza Berniniho.\n\nMezi léty 1680-1683 vyzdobil štíty paláce v Grossen Garten v Drážďanech, kde pracoval společně se svým bratrem. V této době též vytvořil pískovcovou dekoraci portálu drážďanské rezidence a to sochy Herkula a Minervy. Dílo bylo zcela zničeno roku 1945. \"Dále se mezi jeho drážďanské práce řadí socha Turkyně stojící od roku 1866 před jižní fasádou Johannea a pískovcová socha bohyně Vítězství Viktorie pro kašnu náměstí Judenhof. Postava s praporem a vavřínovým věncem byla vytvořena na památku protitureckého tažení polského krále Jana Sobieského, k němuž se připojil i saský kurﬁřt Johann Georg III. v letech 1680-1691\". Mezi léty 1688-1690 vyřezal monumentální bohatě pojatý epitaf Andrease Schonbergra, který je zcela vyplněn trofejemi, figurou Viktorie sedící nad lvem a spoutaným Turkem. Epitaf byl učen pro kostel sv. Sofie v Drážďanech.\n\nPo smrti svého bratra se vypravil do Prahy s trojicí hotových soch. Pro tento kostel sám vytvořil postavy sv. Jiří, sv. Kateřiny.\n\nSv. Jiří s drakem: Štuk, kol. 1690. Nika jihovýchodního pilíře \nSochy sv. Jiří a sv. Martina tvoří typové i kompoziční protějšky. Na rozdíl od Martina socha sv. Jiří zápasícího s drakem představuje ustálený středověký ikonografický typ. Invenční je zde pouze zobrazení Jiřího v rytířské zbroji, která je propracovanější než zbroj sv. Martina. Změna nastala také v zobrazení draka/ďábla, kterého Jiří probodává svým kopím. Oproti původnímu středověkému zpodobení draka umělec dává průchod své fantazii a vytváří svíjející se psovitou příšeru s dlouhým překrouceným krkem, hadovitým ocasem a křídly, zasekávající se dlouhými drápy do soklu podstavce. 5 Sv. Jiří zde má funkci jakéhosi obránce křesťanské víry proti temným silám. \nOproti dynamickému pojetí předchozí sochy se žebrákem je toto dílo více statické. Figura nejeví nijak zvláštní pohybové kreace. Byla zhotovena pouze v mírném předklonu, s pravou rukou v nápřahu ji doplňuje překroucená levá noha. Dvojice soch jižních pilířů lodi tvoří pomyslné srdce ideologie křížovnického řádu. \n\nSv. Kateřina: Štuk, kol. 1690. Nika nad SZ kaplí Nejsvětějšího srdce Páně.\nSocha sv. Kateřiny Alexandrijské stylově vybočuje z desatera štukových ﬁgur výrazně antikizujícím pojetím drapérie. Figura v elegantním postoji se opírá pravou rukou o mučednický symbol rozbitého kola povozu s ostrými hroty, které se podle legendy zázrakem rozskočilo. Pohyb je zde zdůrazněn nikoli samotným postojem sv. Kateřiny, ale zpracováním stékající drapérie v pase převázané motouzem. Figura světice je zobrazena v kontrapostu, levá ruka přidržuje na hrudi část oděvu. Statickým prvkem celé kompozice je hlava na antický způsob. Socha sv. Kateřiny vzniká pod francouzskými vlivy. Pojetím odkazuje k sochařské produkci Girardonova okruhu na dvoře Ludvíka XIV.. Umístění sochy na evangelijní, zároveň ,kazatelské‘‘ straně odkazuje na život světice samé. Díky svým argumentačním schopnostem předčila svými ﬁlozoﬁckými úvahami učence císaře Maxentia, a tak je obrátila na víru. Za svou víru však byla později mučena.\n\nSochy jsou vzrušené dramatickým dějem a ovlivněny radikálním římským barokem. Oproti sochám svého bratra jsou jeho postavy více šroubovitě vytáčené z výklenků, vlající roucha a pohnuté tváře vytvářejí onen dramatický děj. Teprve až Braunovo umění v Praze překoná tuto podivuhodnou míru barokového dynamismu. \n\n"}
{"id": "776227", "url": "https://cs.wikipedia.org/wiki?curid=776227", "title": "Ma-cu (souostroví)", "text": "Ma-cu (souostroví)\n\nSouostroví Ma-cu ( – \"Ma-cu lie-tao\", pchin-jinem \"Mǎzǔ Lièdǎo\") je souostroví v Tchajwanském průlivu složené z devatenácti ostrovů a ostrůvků s celkovou plochou 29,6 čtverečních kilometrů. Patří k Čínské republice, kde spadá do provincie Fu-ťien. Správním centrem je město Nan-kan. Jméno získalo souostroví podle bohyně Ma-cu.\n\n"}
{"id": "776230", "url": "https://cs.wikipedia.org/wiki?curid=776230", "title": "Čang Cheng", "text": "Čang Cheng\n\nČang Cheng (; 78 v Nan-jangu – 139 v Luo-jangu) byl čínský astronom, matematik, vynálezce, geograf, kartograf, básník, politik a učenec.\n\nNarodil se v Nan-jangu (dnes v provincii Che-nan) a žil v éře dynastie Východní Chan. Vzdělával se v tehdejších významných městech Luo-jang a Čchang-an a začal pracovat na nízké pozici ve státní správě v Nan-jangu. Posléze stoupal v hodnostech a stal se například Hlavním astronomem. Na některé dějinné a kalendářní záležitosti měl nekompromisní názory a tak byl považován za kontroverzní osobnost, kvůli čemuž nedostal funkci oficiálního dvorního dějepisce. Pro politické spory s palácovými eunuchy se nakonec rozhodl ze dvora odejít a stal se správcem Che-ťienu.\n\nMezi jeho vynálezy patří zdokonalení vodních hodin nebo vynález seismometru.\n"}
{"id": "776232", "url": "https://cs.wikipedia.org/wiki?curid=776232", "title": "Vallejo", "text": "Vallejo\n\nVallejo je největší město Solana County a 49. ve státě Kalifornie. Podle sčítání lidu z roku 2010 mělo 115 942 obyvatel. Výměra městské oblasti je 128, 31 km² a leží v průměru 21 m nad mořem.\n\nBylo založeno roku 1851, v následujících dvou letech se na krátkou dobu stalo hlavním městem Kalifornie. V roce 1867 se oficiálně stalo městem. V oblasti se nacházejí sirníkové prameny, které přitahovaly první evropské přistěhovalce. V roce 2008 se stalo největším kalifornským městem, které vyhlásilo bankrot.\n\nMěsto je také známé tím, že zde v 60. letech 20. století řádil sériový vrah Zodiac. Toho se nikdy nepodařilo dopadnout.\n\n"}
{"id": "776233", "url": "https://cs.wikipedia.org/wiki?curid=776233", "title": "Eric Wrixon", "text": "Eric Wrixon\n\nEric Wrixon (* 29. června 1947, Belfast, Severní Irsko – † 13. července 2015) byl irský rockový klávesista. V roce 1964 stál u zrodu skupiny Them a v roce 1969 spoluzaložil skupinu Thin Lizzy. Byl též členem skupiny The People (později vydala jedno album pod názvem Eire Apparent).\n"}
{"id": "776234", "url": "https://cs.wikipedia.org/wiki?curid=776234", "title": "Mike Melvoin", "text": "Mike Melvoin\n\nMike Melvoin (10. května 1937, Oskosh, Wisconsin, USA − 22. února 2012, Burbank, Kalifornie, USA) byl americký jazzový pianista. Spolupracoval s hudebníky, jako byli Gábor Szabó, Frank Sinatra nebo Milt Jackson. V roce 1975 se podílel na albu \"Nighthawks at the Diner\" Toma Waitse. Jeho děti Wendy Melvoin, Jonathan Melvoin a Susannah Melvoin jsou též hudebníci.\n"}
{"id": "776237", "url": "https://cs.wikipedia.org/wiki?curid=776237", "title": "Red Holloway", "text": "Red Holloway\n\nRed Holloway (31. května 1927 – 25. února 2012) byl americký jazzový saxofonista. Za svou dlouhou kariéru spolupracoval s hudebníky, jako byli Billie Holiday, Sonny Rollins, Wade Marcus, John Mayall, Etta James, Carmen McRae nebo Clark Terry.\n"}
{"id": "776239", "url": "https://cs.wikipedia.org/wiki?curid=776239", "title": "Luis Alberto Spinetta", "text": "Luis Alberto Spinetta\n\nLuis Alberto Spinetta (23. ledna 1950, Buenos Aires, Argentina – 8. února 2012, tamtéž) byl argentinský rockový hudebník, jeden z nejzásadnějších hudebníků tohoto žánru v této zemi. Jeho syn Dante Spinetta je také hudebník.\n"}
{"id": "776246", "url": "https://cs.wikipedia.org/wiki?curid=776246", "title": "Louisiana Red", "text": "Louisiana Red\n\nLouisiana Red (* jako Iverson Minter; 23. března 1932 − 25. února 2012) byl americký bluesový kytarista a hráč na foukací harmoniku. Jeho největší hit byla skladba „Sweet Blood Call“ z roku 1975. Za svou dlouhou kariéru spolupracoval s mnoha hudebníky, mezi které patří i John Lee Hooker, Eric Burdon, Sunnyland Slim nebo Albert King.\n"}
{"id": "776247", "url": "https://cs.wikipedia.org/wiki?curid=776247", "title": "Integrovaná doprava Karlovarského kraje", "text": "Integrovaná doprava Karlovarského kraje\n\nIntegrovaná doprava Karlovarského kraje (IDOK) je integrovaný dopravní systém veřejné hromadné osobní dopravy v Karlovarském kraji. Systém umožňuje cestování MHD, autobusy příměstské dopravy a osobními a spěšnými vlaky na jednu týdenní nebo měsíční čipovou časovou jízdenku v zónovém tarifu, pro jednotlivé cesty tarifní integrace neexistuje. Koordinátorem systému je Koordinátor integrovaného dopravního systému Karlovarského kraje, příspěvková organizace (KIDS KK), jejímž ředitelem je PhDr. Ing. Zdeněk Kusý. \n\nPrvní etapa IDOK byla spuštěna 1. července 2004. Do systému byla zařazena MHD v Sokolově, regionální autobusové linky dopravců Autobusy Karlovy Vary, a. s., LIGNETA autobusy s. r. o., ČI-DU, spol. s r. o. a Jindřich Cvinger a osobní a spěšné vlaky dopravců České dráhy a. s. a Viamont a. s. Zřízeno bylo 7 zón na Sokolovsku (zóny 1-7). \n\nOd 1. ledna 2006 bylo zřízeno 6 nových zón na Chebsku (zóny 11-16), všechny linky MHD v Chebu. Do systému přibyl dopravce VV autobusy s.r.o., Věra Havlovičová (plně zapojena od 1. února 2006), Jindřich Cvinger změnil formu na Cvinger bus s.r.o.\n\nOd 1. ledna 2007 je do systému IDOK nově zahrnuto 9 zón na Karlovarsku (zóny 21-29).\n\nDo IDOK jsou zařazeny \n\nDo systému zatím nejsou z autobusových dopravců zajišťujících dopravní obslužnost kraje začleněni například Karel Vrbík, DPÚK a. s., Městská doprava Mariánské Lázně s. r. o. Do systému není začleněna MHD v Karlových Varech. \n\nJízdním dokladem v systému IDOK je nepřenosná třicetidenní nebo týdenní časová jízdenka s klouzavou platností na bezkontaktní čipové kartě. \n\nKraj chystal zavedení jednotné krajské dopravní karty K3, která měla být spuštěna v létě 2012. Začala být připravována již v roce 2007 a původně měla začít fungovat již v roce 2009.\n\nKarlovarský kraj vyhlásil soutěž na výrobu, distribuci a provoz systému jednotné jízdenky, Karlovarské K3 karty. Výběrové řízení vyhrály v roce 2012 Plzeňské městské dopravní podniky s cenou 70,2 milionů korun bez daně, další tři nabídky byly podstatně levnější, ale firmy s nimi neuspěly. Náměstek hejtmana volbu zdůvodnil tím, že PMDP jsou spolehlivé a v oboru zkušené, bonusem by pak byla možnost provázání jízdenek v Karlovarském a Plzeňském kraji. Jiné výběrové řízení bylo vyhlášeno na dodavatele odbavovacích strojků a bylo předmětem sporu, který řešil Úřad pro ochranu hospodářské soutěže. Ředitel dominantního autobusového dopravce Autobusy Karlovy Vary Zdeněk Suchan se vyslovil též pro sjednocení tafifu u různých dopravců, avšak náměstek hejtmana Petr Navrátil se vyjádřil, že rada kraje s takovým krokem nepočítá, a položil řečnickou otázku, jakým směrem by se sjednocení cen mělo ubírat, když malí dopravci na Žluticku, Toužimsku a Bochovsku jsou až o 30 procent levnější než Autobusy Karlovy Vary. Kraj se rovněž nedohodl s magistrátem Karlových Var na používání K3 karty v městské hromadné dopravě; náměstek primátora Jaroslav Růžička si postěžoval, že připomínky města nebyly příliš vyslyšeny. Vedení města pověřilo ředitele karlovarského dopravního podniku, aby připravil návrh k maximálnímu propojení městské a meziměstské dopravy.\n\nRada kraje v září 2013 projekt jednotné krajské jízdenky odložila na neurčito a tím odmítla i již přiznanou dotaci z Evropské unie. Jako důvod bylo uvedeno, že krajský úřad špatně nastavil výběrové řízení na dodavatele odbavovacích i nabíjecích strojků a jízdenek, což vedlo k odvoláním ze strany účastníků soutěže a případ musel být dlouze řešen Úřadem pro ochranu hospodářské soutěže, přičemž navržené technologie mezitím zastaraly. Z projektu za 80 milionů Kč kraj již za přípravu karty utratil 3,1 milionu. Karty mělo dostat 70 tisíc cestujících zdarma. Za návrh názvu jízdenky kraj dal autorce Ivě Taťounové odměnu 10 tisíc korun. Náměstek hejtmana Navrátil předpokládal, že kraj požádá o dotaci znovu někdy po roce 2014, ale projekt už by zahrnoval jen nákup odbavovacích strojků a cestující by platili bezkontaktními bankovními kreditními kartami.\n\n\n"}
{"id": "776255", "url": "https://cs.wikipedia.org/wiki?curid=776255", "title": "Harry Muskee", "text": "Harry Muskee\n\nHarry Muskee (10. června 1941−26. září 2011) byl zpěvák skupiny Cuby + Blizzards, kterou spoluzaložil s Eelco Gellingem, který ze skupiny později odchází do známějších Golden Earring. Muskee zemřel na rakovinu ve věku 70 let.\n"}
{"id": "776259", "url": "https://cs.wikipedia.org/wiki?curid=776259", "title": "Amboró", "text": "Amboró\n\nAmboró je národní park v Bolívii, severozápadně od Santa Cruz. Má celkovou rozlohu 4425 km².\n\nVegetaci parku tvoří prales (subtropické listnaté lesy) se stovkami druhů rostlin.\n\nNa území parku žijí jaguár, tapír, pásovec, kapybara a další zvířata. Z ptáků jsou zde zastoupeni papoušci rodů ara nebo amazoňan, supi a velmi vzácně i kondoři.\n\nDíky finanční politice současného bolivijského prezidenta Eva Moralese se počet strážců snížil z 27 na 12.\n\nNa území národního parku Amboró se nenacházejí téměř žádné stavby. Těsně podél hranic národního parku a jeho ochranného pásma je devět velmi jednoduchých kempů pro turisty. Ty jsou vybaveny postelemi, jídelnou, kuchyní ze čtyř cihel a dvou železných prutů místo roštu.\n"}
{"id": "776265", "url": "https://cs.wikipedia.org/wiki?curid=776265", "title": "Kostel svaté Máří Magdaleny (Heřmanice)", "text": "Kostel svaté Máří Magdaleny (Heřmanice)\n\nKostel svaté Maří Magdaleny je římskokatolický filiální, původně farní kostel v Heřmanicích u Náchoda. Je chráněn jako kulturní památka České republiky.\n\nSláva barokního kostela je spojena s poutěmi pořádanými k zázračnému obrazu Panny Marie Mariazellské. Vznik poutní tradice je spjat s poutí Bartoloměje Krieglera v roce 1766 do nejnavštěvovanějšího poutního místa habsburské monarchie Mariazell ve Štýrsku. Po návratu zavěsil na hrušku v Heřmanicích obrázek Panny Marie Mariazellské. V srpnu téhož roku se u obrazu přihodily zázračné události a proto jej farníci přenesli do místního kostela.\n\nPůvodně barokní stavba byla po požáru v roce 1882 klasicistně přestavěna a byla přistavěna věž.\n\nUvnitř lodi jsou zasazeny náhrobky rodičů Albrechta z Valdštejna. Erby rodu a pamětní deska Albrechta z Valdštejna jsou umístěny ve vnějších zdech kostela.\n\nBohoslužby se konají poslední sobotu v měsíci v 18.00 letního a v 17.00 zimního času.\n\n"}
{"id": "776266", "url": "https://cs.wikipedia.org/wiki?curid=776266", "title": "IC 10", "text": "IC 10\n\nIC 10 je relativně blízká trpasličí nepravidelná galaxie patřící do Místní skupiny galaxií. Při pozorování ze Země leží v souhvězdí Kasiopeji. Byla objevena Lewisem Swiftem v roce 1889.\n"}
{"id": "776267", "url": "https://cs.wikipedia.org/wiki?curid=776267", "title": "Gliese 250", "text": "Gliese 250\n\nGliese 250 nebo GJ 250 je dvojhvězda vzdálená od Země 28,4 světelných let, s relativně velkým vlastním pohybem. Primární složka dvojhvězdy je hvězda hlavní posloupnosti, oranžový trpaslík spektrální třídy K3,5; společník je menší červený trpaslík třídy M2. Hvězdy jsou od sebe vzdáleny 58 vteřin, což je při jejich odhadované vzdálenosti kolem 500 AU.\n\n"}
{"id": "776268", "url": "https://cs.wikipedia.org/wiki?curid=776268", "title": "Ross 614", "text": "Ross 614\n\nRoss 614 je těsná dvojhvězda sestávající ze dvou lehkých červených trpaslíků. Orbitální perioda je 16,6 let, vzdálenost složek je 0,932\" a vzdálenost systému od Slunce je 13,3 světelných let.\n"}
{"id": "776271", "url": "https://cs.wikipedia.org/wiki?curid=776271", "title": "Gomeisa", "text": "Gomeisa\n\nGomeisa nebo Beta Canis Minoris (β CMi/β Canis minoris) je hvězda v souhvězdí Malého psa.\nJe modrobílou hvězdou hlavní posloupnosti, spektrálního typu B8 zdánlivé hvězdné velikosti 2,9 a je snadno viditelná pouhým okem. Je mírně proměnná a patří mezi proměnné hvězdy typu Gama Cassiopeiae. Rychle rotuje a je obklopena diskem z plynného materiálu.\n\n"}
{"id": "776275", "url": "https://cs.wikipedia.org/wiki?curid=776275", "title": "Občanský zákoník", "text": "Občanský zákoník\n\nObčanský zákoník je zákoník komplexně a systematicky upravující hmotné soukromé právo určitého státu. V některých zemích ho může zahrnovat téměř celé, v jiných reguluje jen jeho nejdůležitější partie, zejména občanské právo, a například obchodní právo či rodinné právo bývá zahrnuto v samostatných zákonech. Systematická organizace práva do zákoníků je typická pro kontinentální evropskou tradici.\n\nV oblasti procesního práva ho doplňují soudní řády, v České republice je to občanský soudní řád z roku 1963.\n\nMyšlenka upravit celý korpus práva uceleným souborem zákonů je velmi stará (viz například \"Corpus iuris civilis\" císaře Justiniána ze 6. století), účelného naplnění došla však až pod vlivem idejí osvícenství počátkem 19. století.\n\nPrvním (a ve znění novel dodnes platným) občanským zákoníkem z tohoto období je napoleonský francouzský občanský zákoník Code civil z roku 1804. Tento zákoník inspiroval přijímání obdobných legislativních děl v dalších evropských zemích.\n\nPro české země měl velký význam rakouský Všeobecný zákoník občanský (\"Allgemeines bürgerliches Gesetzbuch\", známý jako zkratka ABGB) z roku 1811, který v Rakousku stále platí. Stále platný je také mladší a obsáhlý německý občanský zákoník (\"Bürgerliches Gesetzbuch\", zkratka BGB) z roku 1896.\n\nSnaha o komplexní kodifikaci soukromého práva se naopak vyhnula zemím angloamerické právní kultury, protože jejich právo tradičně vznikalo především na základě soudních precedentů (\"case law\") a vznik rozsáhlých kodexů nemá tradici.\n\nVšeobecný zákoník občanský byl do československého práva přejat recepčním zákonem, platil však jen v české části státu, protože na Slovensku a Podkarpatské Rusi bylo v soukromoprávní oblasti recipováno uherské zvykové právo. Tento dualismus se za celé předválečné období nepodařilo překonat, ačkoli byla už v roce 1937 připravena osnova československého občanského zákoníku. Tu se však vzhledem k nadcházejícím událostem nepodařilo projednat a tak až v roce 1950 byl přijat střední zákoník občanský. ABGB však v části věnované pracovnímu právu platil až do roku 1965.\n\nStřední občanský zákoník nicméně nezahrnoval veškeré soukromé právo a především byl záhy nahrazen novou právní úpravou. Následující a díky zásadní novelizaci z roku 1991 až do konce roku 2013 platný občanský zákoník z roku 1964 v tendenci roztříštit soukromé právo do více samostatných zákonů pokračoval, takže úpravu obchodních vztahů přenechal obchodnímu zákoníku, rodinné vztahy zákonu o rodině a pracovněprávní vztahy zákoníku práce. Neobsahoval též otázky spolkového práva, nadačního práva či pojišťovnického práva a samostatné zákony byly věnovány i bytům a nebytovým prostorům.\n\nSkutečnou kodifikací soukromého práva je občanský zákoník, který byl přijat roku 2012 a účinnosti nabyl 1. ledna 2014. Kromě oblastí upravených zrušeným zákoníkem z roku 1964 totiž zahrnul i rodinné, spolkové, pojišťovací právo a další právní oblasti, navíc v sobě sjednotil závazkové právo. Kromě obchodního korporátního práva, obsaženého v zákoně o obchodních korporacích, mimo něj zůstalo jen pracovní právo.\n\n"}
{"id": "776277", "url": "https://cs.wikipedia.org/wiki?curid=776277", "title": "Arneb", "text": "Arneb\n\nArneb (arab. 'arnab = zajíc) nebo Alfa Leporis (α Lep/α Leporis) je nejjasnější hvězda v souhvězdí Zajíce. Má zdánlivou jasnost 2,58, patří do spektrálního typu F<nowiki>0</nowiki>, do třídy svítivosti I<nowiki>b</nowiki>. Její průvodce, hvězda zdánlivé jasnosti 11, je od ní na obloze vzdálena 36\". Vzdálenost od Země je přibližně 2 200 světelných let.\n\n"}
{"id": "776278", "url": "https://cs.wikipedia.org/wiki?curid=776278", "title": "Eta Lyrae", "text": "Eta Lyrae\n\nAladfar (arab . al-'azfär – drápy) nebo Éta Lyrae (η Lyr /η Lyrae) je hlavní složka 'A' trojhvězdy v souhvězdí Lyry. Je vzdálena 1 390 světelných let od Slunce.\n\nSekundární složkou 'B' je hvězda BD +38 3491. Eta Lyrae je spektroskopickou dvojhvězdou se složkou Aa s formálním pojmenováním Aladfar, což je tradiční název hvězdy a se složkou Ab. \n\nη Lyrae je označení dvojhvězdy Bayerově katalogu. Její označení jako součásti trojitého hvězdného systému A a jeho dvou složek jako složek Aa a Ab vychází z konvence používané ve Washingtonském multiplikačním katalogu (WMC) pro vícenásobné hvězdné systémy a přijaté Mezinárodní astronomickou unií. \n\nBD +38 3491 je označení složky „B“ v astronomickém katalogu Bonner Durchmusterung.\n\nEta Lyrae má tradiční jméno Aladfar, z arabského الأظفر al-ʼuẓfur „drápy orla), což je jméno, které sdílí s Mý Lyrae (ačkoli její název je obvykle hláskován Alathfar).\n\nV roce 2016 založila Mezinárodní astronomická unie pracovní skupinu pro pojmenování hvězd (WGSN), která schválila název Aladfar pro složku Aa trojhvězdy (hlavní složka Eta Lyrae).\n\nEta Lyrae má spektrální třídu B2.5IV a zdánlivou hvězdnou velikost 4,40 . Jedná se o těsnou spektroskopickou dvojhězdu s velmi malými odchylkami radiální rychlosti 2,8 km/s. Oběžná doba je 56,4 dne. \n\n"}
{"id": "776284", "url": "https://cs.wikipedia.org/wiki?curid=776284", "title": "Alpbach", "text": "Alpbach\n\nAlpbach je město v rakouské spolkové zemi Tyrolsko v okrese Kufstein. První písemná zmínka pochází z roku 1240. Žije zde obyvatel.\n\n\n"}
{"id": "776291", "url": "https://cs.wikipedia.org/wiki?curid=776291", "title": "Tamlyn Tomitová", "text": "Tamlyn Tomitová\n\nTamlyn Naomi Tomitová (* 27. ledna 1966 Okinawa, Japonsko) je americká herečka japonského původu.\n\nTomita se narodila na japonské Okinawě. Je dcerou Shira a Asako Timotových. Její otec, Američan japonského původu, byl během druhé světlové války internován v Manzanaru v Kalifornii a později pracoval jako policista losangeleské policie. Tamlyn Tomitová odmaturovala na střední škole Granada Hill v Los Angeles.\n\nVe filmu debutovala v roce 1986 snímkem \"Karate Kid 2\", v průběhu 90. let hrála např. ve snímcích \"Navštivte ráj\" a \"Čtyři pokoje\". V letech 1987 a 1988 pravidelně hrála v mýdlové opeře \"Santa Barbara\", později hostovala např. v seriálu \"Quantum Leap\", v roce 1993 ztvárnila postavu nadporučíka Laurel Takašimové v televizním sci-fi filmu \"\". Dále se objevila např. v seriálech \"Highlander\", \"To je vražda, napsala\", \"The Burning Zone\", \"Ochránce\", \"Nemocnice Chicago Hope\", \"Will a Grace\", \"Drzá Jordan\". Po roce 2000 hrála např. ve filmech \"Den poté\" či \"Oko\" a v různých seriálech, jako jsou např. \"JAG\", \"24 hodin\", \"North Shore\", \"Hvězdná brána\", \"\", \"Můj přítel Monk\", \"Mentalista\", \"Kriminálka Miami\", \"General Hospital\", \"Heuréka – město divů\", \"\", \"Glee\", \"Chasing Life\", \"Vražedná práva\" či \"Vlčí mládě\". V roce 2017 získala jednu z hlavních rolí v seriálu stanice ABC \"The Good Doctor\".\n\nJako zpěvačka vydala v roce 1987 u Polydor Records jedno EP a album \"Sweet Surprise\".\n\n"}
{"id": "776297", "url": "https://cs.wikipedia.org/wiki?curid=776297", "title": "Bazilika svatého Jiljí (Bardejov)", "text": "Bazilika svatého Jiljí (Bardejov)\n\nBazilika svatého Jiljí (\" Bazilika svätého Egídia \") v Bardejově je gotická sakrální stavba nacházející se v severní části Radničního náměstí tohoto okresního města v Prešovském kraji.\n\nPočátky chrámu sahají do 13. století. Z tohoto období pochází patronát chrámu. Kolem roku 1206 se na tomto místě usadili cisterciáčtí mniši z polské Koprzywnice a založili zde klášter zasvěcený svatému Jiljí. Královská listina z roku 1247, kterou král Béla IV. potvrdil řádu vlastnictví jejich rozsáhlých pozemků v okolí Bardejova (\"Terra Bardfa\"), obsahuje první zmínku o existenci kostela na tomto území. V důsledku náhlých změn však cisterciáci v druhé polovině 13. století (kolem r. 1271) toto místo opustili.\n\nZačátkem 14. století se na opuštěném území usadili němečtí kolonisté. Z královské listiny Karla Roberta I. z Anjou z roku 1320, kterou se usedlíkům přiznávají privilegia při placení daní, je zřejmé, že zde působil farář. Existenci chrámu potvrzuje i listina Karlova syna a nástupce Ludvíka I. Velkého z Anjou z roku 1352, kterou král povolil řízení výročního jarmarku po dni sv. Jiljí. Stavba dnešního chrámu začala v polovině 14. století a výstavba jeho bazilikální části – hlavní a bočních lodí – byla ukončena v roce 1415. V letech 1420 – 1427 byla vybudována věž chrámu. Kostel se v roce 1427 připomíná jako trojlodní bazilika s jednoduchými arkádami.\n\nDůkazem, že zde existoval chrám, který měl oltář, jsou nejstarší plastiky z dnes již neexistujícího oltáře z období let 1390 – 1400, umístěné v současnosti v oltáři sv. Anny (Panna Maria s dítětem na rukou, sv. Margita, sv. Kateřina a sv. Dorota).\n\nV roce 1448 se začalo na popud městských radních s rozšířením a přestavbou chrámu. Podle smlouvy s městem přestavbu začal kamenický mistr Mikuláš. Měl postavit především presbytář. Klenba, která ho zastřešovala, se pravděpodobně v důsledku statických poruch zhroutila. Na její opravu se nabízel v roce 1464 další stavitel, Juraj ze Spišské Soboty. Bardejovští městští radní však na základě doporučení městské rady v Košicích dali přednost staviteli Štefanovi z Košic, který v té době působil na stavbě košického dómu svaté Alžběty. Významný královský stavitel k základní trojlodní části přistavěl rozsáhlou svatyni, chór, sakristii a emporu nazývanou také kaple sv. Kateřiny, později Oratoř krále Matyáše. Výstavbu svatyně ukončil v roce 1464 novou klenbou. O rok později postavil na rozhraní nové svatyně a hlavní lodi unikátní kamenné pastoforium, patřící k nejvýznačnějším dílům autora i svého druhu uměleckých děl nacházejících se na území Slovenska. V roce 1466 postavil mistr Jakub z Nowého Sącze ve svatyni gotický hlavní oltář. Zachovala se však z něho pouze plastika sv. Jiljí nacházející se dnes v kapli Panny Marie. Z tohoto období pochází i bronzová křtitelnice.\n\nPod vedením místního stavitele Urbana, pravděpodobně Štefanova žáka, se v letech 1482 – 1486 uskutečnilo další rozšíření chrámu. V jižní části byly přistavěny tři kaple: Panny Marie, sv. Alžběty, nad hlavním vchodem, a sv. Ondřeje. V posledně jmenované se zachovaly ještě původní klenby. V roce 1486 byl odlit první velký zvon Ján. Mistr Urban začal také s přestavbou věže v jihozápadní části, ale dokončil ji v letech 1486 – 1494 Franklin Stemasek z Anspachu v Bavorsku. Tak se završila na konci 15. století výstavba jedné z nejvýznamnějších sakrálních staveb na Slovensku.\n\nV dalších obdobích k podstatnějším stavebním změnám nedošlo. Renesanční úpravy bratrů Ludvíka a Bernarda Pelů z italského Lugana po roce 1580 se týkaly pouze jižní předsíně kostela. V roce 1584 odlil zvonař Jan z polského Tarnowa pro chrám jeden z největších zvonů na Slovensku – čtyřtunového Urbana.\n\nChrám postihly v průběhu staletí mnohé velké katastrofy: požáry v letech 1550, 1577, 1640, 1774 a 1878, zemětřesení v roce 1725, při kterém se zhroutila věž, a v roce 1836, kdy pukly na třech místech zdi kostela a nakonec bombardování v roku 1944. Po velkém požáru roku 1774 byl chrám až do roku 1898 bez věže. Po katastrofálním požáru na velikonoční pondělí roku 1878, kdy vyhořelo téměř celé město, se začala rozsáhlá oprava a rekonstrukce kostela.\n\nV duchu puristických názorů ji od roku 1878 vedl architekt Imrich Steindl, po něm v roce 1899 Fridrich Schulek. V rámci regotizace byly odstraněny renesanční úpravy a nahradily je neogotické podle představ 19. století. Dostavěli věž, vnější omítku kostela rozčlenili hlubokými vrypy kvádrování, napodobujíce tak původní gotické kamenné zdivo. V interiéru se snažili výmalbu kostela přizpůsobit neogotickým dekorativním tendencím. Do chrámu byl postaven nový neogotický hlavní oltář a kazatelna, byly obnoveny pilíře a zdi hlavní lodi, nové zastřešení kaplí. Oprava trvala dvacet let a chrám byl přiveden do stavu, v jakém ho známe dnes.\n\nDalší stavební zásahy proběhly v 20. století v rámci stavebních rekonstrukcí. V letech 1957 – 1958 vyměnili nosnou část pastofória, v letech 1963 – 1964 opravili mohutnou střechu kostela. Následně bylo zrestaurovaných několik pozoruhodných výtvarných děl; v letech 1978 – 1979 zrestaurovali gotické nástěnné malby na jižní straně věže.\n\nRoku 1990 pukly oba chrámové zvony – Urban a Jan. Během velké opravy chrámu, trvající od roku 1986 do roku 1999, byly v roce 1995 umístěny ve věži nové zvony. V roce 2001 u příležitosti vyhlášení chrámu bazilikou minor byl Jan nahrazen novým zvonem Josef s hmotností 700 kg.\n\nChrám sv. Jiljí je trojlodní stavba bazilikálního typu s loděmi postavenými ve východo-západním směru a hlavním vchodem z jižní strany. Presbytář je ukončen polygonálním uzávěrem. Sakristie je přistavěna k severní stěně; na jižní straně se nachází předsíň se dvěma bočními kaplemi a nastavěnou třetí kaplí.\n\nPresbytář je zaklenutý síťovou klenbou a od hlavní lodi ho odděluje vítězný oblouk doplněný sousoším Kalvárie z konce 15. století. Hlavní loď je zastřešena sedlovou střechou.\n\nNa jihozápadním rohu se tyčí věž čtvercového půdorysu zakončená dřevěným arkádovým ochozem a zastřešená jehlanovou střechou, v rozích doplněnou čtveřicí malých stříšek.\n\nKromě význačných architektonických hodnot je Bardejovský chrám pozoruhodný zejména vnitřním zařízením. Dominuje mu unikátní soubor jedenácti gotických křídlových oltářů z let 1440 – 1520 tvořících jedinečnou kolekci oltářů zachovaných na jednom místě a téměř i v původním rozmístění.\n\n\nVedle Oltáře Piety visí na zdi obraz \"Probodnutí kopím\" pocházející z předchozího renesančního oltáře. Autorem obrazu je bardejovský malíř Peter Stockel.\n\nK vzácným středověkým sochařským pracím patří sousoší Golgoty z konce 15. století na trámu pod vítězným obloukem. Sousoší tvoří osm metrů vysoký kříž s téměř pětimetrovým rozpětím s dokonale anatomicky vypracovaným tělem ukřižovaného Krista a dvěma menšími kříži s přibitými postavami dvou lotrů. Pod Ježíšovým křížem jsou umístěny postavy Panny Marie a sv. Jana.\n\nVzácnou a umělecky hodnotnou prací je gotické kamenné pastoforium z roku 1465 s pozlacenými kovovými dvířky, dílo košického kamenického mistra Štefana. Precizně provedená kamenná věžovitá stavba se vyznačuje bohatě zdobenými motivy gotické architektury (fiály, krabi, kružby) a doplněna plastikami světců.\n\nK dalším vzácným památkám chrámového mobiliáře patří plastika sv. Jiljí biskupa z roku 1466 (dílo mistra Jakuba), pocházející z bývalého gotického hlavního oltáře, korpus Krista z tzv. Malé kalvárie ze začátku 16. století, připisovaný Mistru Pavlovi z Levoče, pozdně bronzová křtitelnice z roku 1485, gotická stalla z 15. století, renesanční lavice ze 17. století s bohatou figurální řezbářskou výzdobou z dílny levočského řezbáře K. Kolmitze, gotické dveře z roku 1448, gotický kovový lustr z konce 15. století, několik pozdně, renesančních a barokních liturgických předmětů, pískovcové a mramorové náhrobní desky ze 16. a 17. století a další památky.\n\n\"Zvon Urban\" – původní zvon vznikl ze staršího materiálu v roce 1584 a zhotovil jej zvonař Jan z Tarnowa se svým synem Janem. V roce 1655 zvon pukl a neznámý zvonař ho přelil do původní podoby. Průměr zvonu je 162 cm, výška 165 cm a hmotnost 4000 kg.\n\n\"Zvon Ján\" – gotický zvon v roce 1486 zhotovil mistr Ján Wagner ze Spišské Nové Vsi. Zvon má průměr 140 cm, výšku 120 cm a hmotnost 2200 kg. Pro potřeby chrámu sloužil do roku 1990.\n\nPřed vchodem do chrámu se nachází pozdně socha sv. Floriána, patrona hasičů, na podstavci, postavená na památku velkého požáru v roce 1774. Vpravo od ní jsou umístěny staré historické zvony Urban a Jan.\n\nChrám sv. Jiljí v Bardejově je jednou z nejcharakterističtějších dominant starobylého Bardejova. Tato pozdně stavba bohatostí architektonických tvarů i výtvarných prvků, rozměrností i uměleckou úrovní a vzácným chrámovým mobiliářem evokujícím původní středověký sakrální prostor patří mezi velmi důležité prvky dokumentující vývoj gotického stavitelství na Slovensku.\nPro všechny tyto vlastností byl Chrám svatého Jiljí 24. dubna 1970 prohlášen národní kulturní památkou. Jeho hodnotu jako významného duchovního místa vyzvedl i papež Jan Pavel II., Když 23. listopadu 2000 povýšil apoštolským breve (krátkým listem) chrám na \"Baziliku minor\". Bazilika v erbu používá laň prostřelenou šípem představující atribut sv. Jiljí a zkřížené halapartny s korunou a lilií ze znaku města.\n\nChrám spolu s nedalekou historickou městskou radnicí tvoří dominanty centrálního městského náměstí a je velkým turistickým lákadlem pro návštěvníky tohoto hornošarišského města. I díky historicko-uměleckým hodnotám baziliky svatého Jiljí bylo město Bardejov v roce 2000 zapsáno do .\n\nV chrámu sv. Jiljí vznikla v 13. století středověká knižní sbírka. Byla umístěna v pozdně gotické skříni (rozměrů 2,4 x 4,2 m); dnes se nachází v Maďarském národním muzeu v Budapešti). Knihovna se rozrůstala a v roce 1540 se stala knihovnou městskou. Po několika darech knih od měšťanů, největším přírůstkem bylo 141 knih, které po své smrti v roce 1639 zanechal městský rektor Gašpar Seifreid.\n\n"}
{"id": "776298", "url": "https://cs.wikipedia.org/wiki?curid=776298", "title": "Nařízení z Villers-Cotterêts", "text": "Nařízení z Villers-Cotterêts\n\nNařízení z Villers-Cotterêts (francouzsky \"L'Ordonnance de Villiers-Cotterêts\") je nařízení francouzského krále Františka I. Francouzského z 10. srpna 1539, vydané ve městě Villers-Cotterêts. Má 192 článků. Nejznámější jsou články 110 a 111, které nařizují povinné používání francouzštiny v úředních dokumentech. Hlavním smyslem zavedení této povinnosti bylo nahradit užívání latiny v úředních dokumentech francouzštinou.\n"}
{"id": "776300", "url": "https://cs.wikipedia.org/wiki?curid=776300", "title": "Richard Zeithaml", "text": "Richard Zeithaml\n\nRichard Zeithaml (28. května 1916 – ???) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nK roku 1968 se zmiňuje coby zámečník z volebního obvodu Jinonice, Radlice, Košíře, Smíchov-hl. m. Praha.\nVe volbách roku 1964 byl zvolen za KSČ do Národního shromáždění ČSSR za hlavní město Praha. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Praha 5-Smíchov, Motol, Košíře), kde setrval do konce volebního období parlamentu, tedy do voleb roku 1971. Ve stejném volebním období zasedal i v České národní radě, v níž mandát obhájil ve volbách roku 1971.\n\n"}
{"id": "776301", "url": "https://cs.wikipedia.org/wiki?curid=776301", "title": "Lü-liang (prefektura)", "text": "Lü-liang (prefektura)\n\nLü-liang ( , pchin-jinem \"Lǚliáng\") je městská prefektura v čínské provincii Šan-si. Celá prefektura má rozlohu 21 143 čtverečních kilometrů a ke konci roku 2003 v ní žilo přes 3,5 milionu obyvatel.\n\nLü-liang leží při západním okraji provincie Šan-si. Na západě hraničí se sousední provincií Šen-si, na východě s Ťin-čungem a Tchaj-jüanem, na jihu s Lin-fenem a na severu se Sin-čou.\n"}
{"id": "776303", "url": "https://cs.wikipedia.org/wiki?curid=776303", "title": "Štefánia Zemanová", "text": "Štefánia Zemanová\n\nŠtefánia Zemanová (24. prosince 1915 - ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSS do Národního shromáždění ČSSR za Východoslovenský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako zootechnička státního statku z obvodu Michalovce.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Michalovce), kde setrvala do května 1970, kdy rezignoval na poslanecký post. Uvádí mezi těmi poslanci, kteří byli vytlačeni ze svých postů v důsledku čistek po invazi vojsk Varšavské smlouvy do Československa a nástupu normalizace.\n\n"}
{"id": "776304", "url": "https://cs.wikipedia.org/wiki?curid=776304", "title": "Petr Francán", "text": "Petr Francán\n\nPetr Francán (* 28. března 1973 Brno) je fotograf, filmový dokumentarista a pedagog, od roku 2016 děkan Divadelní fakulty Janáčkovy akademie múzických umění v Brně.\n\nVe volné tvorbě se od devadesátých let věnoval především sociálnímu fotografickému dokumentu (cykly \"Staré Bulharsko, Kláštery severní Bukoviny, Dokáď sa zpívá, Sekier, Severní moře, Mezi lesem a plesem, Brněnská předměstí, Tváří v tvář (Kosovo 2007)\". V současné době inklinuje spíše k výtvarnému dokumentu (cyklus \"Z Velké Moravy až do nepaměti a zpět\"). V profesionální fotografii je autorem expozice brněnského podzemí , v rozsáhlém nově otevřeném podzemí města Brna, přes deset let je výhradním fotografem Mezinárodního hudebního festivalu Brno a po stejnou dobu každoročně vytváří putovní výstavy k anketě \"Strom roku\". V anketě Strom roku je dvanáct vybraných finalistů každoročně zahrnuto do putovní výstavy velkoformátových fotografií, které jsou vystavovány po celé ČR.\n\nJe režisérem a scenáristou především duchovních dokumentárních filmů (\"Dědictví otců, Sedmipočetníci, Kláštery transylvánské, Moc a víra, Solovky\").\n\nV roce 2012 byl jmenován docentem dramatických umění. V roce 2016 byl zvolen děkanem Divadelní fakulty Janáčkovy akademie múzických umění v Brně.\n\n"}
{"id": "776305", "url": "https://cs.wikipedia.org/wiki?curid=776305", "title": "Josef Leonard Weber", "text": "Josef Leonard Weber\n\nJosef Leonard Weber (1695–1771) byl moravský sochař se slezskými kořeny.\n\nNarodil se patrně kolem roku 1695 v slezské Svídnici v rodině se sochařskou tradicí, odtud odchází na jižní Moravu. Nevíme, kde zde žil, ale v odborné literatuře je zmiňován jako autor tvořící v třicátých a čtyřicátých letech v okolí Brna a Znojma. V zápise o zakázce pro augustiniány v Brně je nazýván \"„statuario znoymensis“\", kronika města Znojma se však o něm ani o jeho synech nezmiňuje. Od roku 1749 je doložen jeho pobyt na Slovensku v Trnavě. Ve své diplomové práci uvádí Z. Pistorová závěť s datem 15. února 1766, jež byla uložena v augustiniánském klášteře v Brně. Po roce 1768 je doložen jeho pobyt v Budíně. Josef Leopold Weber umírá roku 1771.\n\nTaké oba jeho synové, Antonín a Josef, byli sochaři. Otcův jmenovec byl činný v Budíně. Antonín se měl učit u otce v dílně, jeho kariéra skončila vstupem do augustiniánského kláštera v Brně, kde přijal jméno Matouš.\n\nV jeho tvorbě jsou nejvýraznější práce, které se zachovaly v Brně. Od roku 1742 začíná pracovat pro převora tamějších augustiniánů Matouše Pertschera. Pracovní vztah těchto dvou mužů přetrvává až do doby, kdy Weber odchází do Trnavy, přesto zůstávají i nadále v kontaktu. Důvodem může být půjčka 600 zlatých s pětiprocentním úrokem pro klášter z roku 1740. Tyto dva muže spojuje navíc podle Bohumila Samka příbuzenský vztah, neboť 10. 6. 1725 si Weber bere za manželku Pertscherovu sestru Marii Rozálii.\n\nNa jeho dílech se objevuje často opakující se prvek, který je pro jeho tvorbu typický. Je jím dekorativně, až zdobně ohýbaný cíp pláště jeho soch, jenž má lem obrácený naruby a je okrasně rozvlněn. Tento prvek lze považovat dokonce za jakousi \"„signaturu“\", Pistorová ji nachází u soch sv. Růženy a blahoslaveného Jindřicha Susa (z oltáře sv. Petra Veronského z kostela Nalezení Svatého Kříže ve Znojmě). Tyto dvě sochy jsou utvářeny jako „zrcadlové“ protějšky. Esovitá postava svaté Růženy s dítětem v náručí má plášť sahající až k zemi, pravá noha je pokrčena a obtočena bohatě traktovanou drapérií. Socha blahoslaveného Jindřicha Susa je rovněž esovitě prohnuta, za pokrčenou nohou se na plášti sahajícím až na zem objevují lasturovitě prohnuté drapérie.\n\nWeberovi jsou v Brně připisovány sochy markrabat Jana Jindřicha a jeho syna Jošta (1742-1748) na portále bývalého augustiniánského kláštera. Podílel se i na sochařské výzdobě regálů zdejší knihovny (ta byla pak přesunuta roku 1783 do zrušeného kláštera cisterciaček na Starém Brně, kam byli augustiniáni přestěhováni). Vlasta Kratinová rozpoznává jeho rukopis v modelettu Panny Marie z Moravské galerii v Brně, a datuje její vznik do třicátých let 18. století. Ze znojemských památek nalézáme Weberovu tvorbu v kostele Nalezení Svatého Kříže, kde můžeme spatřit figurální náhrobky hraběte Karla M. z Thurnu a jeho choti v kapli Vzkříšení a náhrobní epitaf F. A. Berchtolda. Miloš Stehlík přisuzuje tomuto sochaři i oltář sv. Petra Veronského. O sochách na tomto oltáři předpokládá Antonín Hübner, že byly původně uloženy na jiném místě, a jejich vznik datuje mezi léta 1747–1749. Weberovi se připisuje sochařská výzdoba kostela a kazatelny ve Strachoticích, účast na výzdobě hlavního oltáře kostela v Lechovicích, adorující postavy v kostele v Mladějově a v Oleksovicích. Jeho sochy svatého Jana Nepomuckého můžeme nalézt ve Znojmě (z roku 1736), v Konicích u Znojma, v Mikulovicích (1738), rovněž pak v Dyji (Kostel svatého Jana Nepomuckého), Loděnicích, Miloticích, Oleksovicích, Strachoticích, ve Slupu a v Bojanovicích. Dále jsou Weberovi přisuzovány sochy sv. Floriána v Miroslavi a ve Višňovém i socha sv. Antonína Paduanského ve Znojmě a v Lechovicích. Vytvořil také sousoší sv. Anny samotřetí ve Znojmě, sousoší Panny Marie se světci v Tasovicích (1736) a sousoší Kalvárie v Moravském Krumlově. Je autorem kříže na hřbitově v Lechovicích a sochy sv. Markéty v Suchohrdlech (1738). Aleš Klempa ve své bakalářské práci \"„Nový zámek v Jevišovicích“\" spojuje s tímto autorem sochu sv. Josefa před tamějším farním kostelem. Při porovnání aliančního erbu na jižním křídle zámku s erbem, který má socha sv. Josefa ve spodní části, zjišťuje u nich významnou podobnost. Podle něho tedy nelze vyloučit, že se Weber mohl podílet i na ostatní výzdobě zámku.\n\nBohatý seznam děl tohoto sochaře tvoří obsáhlý fond prací ve Znojmě a v Brně. Weber se tak řadí mezi největší sochaře své doby, jako byli kupříkladu Josef Winterhalder starší nebo Jiří Antonín Heinz. Skutečnost, že Weberovo dílo konkurovalo těmto významným sochařům, jistě napovídá o jeho nepochybných kvalitách.\n\n\n"}
{"id": "776306", "url": "https://cs.wikipedia.org/wiki?curid=776306", "title": "Isabela Bruce", "text": "Isabela Bruce\n\nIsabela nebo také Isabella Bruce (1272, Carrick, Skotsko – 1358, Bergen, Norsko) byla norská královna, manželka Erika II.\n\nIsabelinými rodiči byli Robert Bruce a Marjorie z Carricku. Mezi její sourozence patřili skotský král Robert I. a Edward Bruce, který byl krátce irským velekrálem. Její otec ji na svatbu s králem Erikem v norském Bergenu doprovodil v roce 1293.\n\nIsabela byla Erikovou druhou manželkou a také druhou manželkou původem ze Skotska. Tou první byla Markéta Skotská. Ovdověla ve svých 24 letech, v roce 1299. Podruhé se už nevdala, ačkoliv Erika přežila o 59 let. Z jejich manželství se nenarodil mužský dědic, ale dcera Ingeborg Eriksdottir Norská. Ta byla nejprve zasnoubena s hrabětem z Orknejí Janem II., ale v roce 1312 se provdala za finského vévodu Valdemara Magnussona. Isabela sama tento sňatek sjednala.\n\nDo Skotska se Isabela už nevrátila a žila v Bergenu. Jako o královně o ní příliš informací není, jako o vdově se o ní ví o něco víc. Účastnila se mnoha oficiální událostí a ceremonií a nepostrádala jistý vliv. Zúčastnila se inaugurace nového bergenského biskupa v roce 1305 a měla dobré vztahy s církevními kruhy v Bergenu. V roce 1324 od církve obdržela několik domů. Mohla být také prostředníkem během konfliktů mezi Orknejemi, Shetlandskými ostrovy a Skotskem v roce 1312. V roce 1339 král na její žádost omilostnil vězně. Dopisovala si se svou sestrou Kristinou ve Skotsku a do své domoviny také poslala na pomoc vojáky. V roce 1357 se stala jednou z dědiček své dcery, vévodkyně z Ölandu.\n\n"}
{"id": "776314", "url": "https://cs.wikipedia.org/wiki?curid=776314", "title": "Jozef Zselenák", "text": "Jozef Zselenák\n\nJozef Zselenák, též József Zselenák (* 20. dubna 1927), byl slovenský a československý politik KSS (Komunistické strany Slovenska) maďarské národnosti a poúnorový poslanec Národního shromáždění ČSSR a Sněmovny lidu Federálního shromáždění, po sametové revoluci poslanec Slovenské národní rady.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění.\n\nK roku 1968 se profesně uvádí jako předseda JZD z obvodu Kráľovský Chlmec.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kráľovský Chlmec), kde setrval do konce volebního období, tedy do voleb v roce 1971.\n\nDo politiky se vrátil ještě po sametové revoluci. Ve volbách roku 1990 byl zvolen za KSS (součást KSČS), později transformovaná na SDĽ, do Slovenské národní rady.\n\n"}
{"id": "776316", "url": "https://cs.wikipedia.org/wiki?curid=776316", "title": "Kayla Ewellová", "text": "Kayla Ewellová\n\nKayla Noelle Ewellová (* 27. srpna 1985 Long Beach, Kalifornie, Spojené státy americké) je americká herečka, která se proslavila především rolí Caitlin Ramirez v telenovele \"Báječní a bohatí\", rolí Maureen Sampson v seriálu \"Machři a šprti\" a rolí Vicki Donovan v seriálu \"Upíří deníky\"\n\nNarodila se v Long Beach v Kalifornii a vyrůstala v Seal Beach. Studovala tanec, zpěv a herectví na Orange County Song & Dance Company ve Westminsteru. V roce 1999 ji během její herecké hodiny spatřil hledač talentů a požádal ji, aby přišla na konkurz. V roce 2003 absolvovala Los Alamitos High School.\n\nJejí první televizní role byla Maureen Sampsonová v seriálu \"Machři a šprti\", v epizodě \"Carded and Discarded\", kterou režíroval Judd Apatow. V letech 2004-2005 hrála v seriálu \"Báječní a bohatí\" a hostovala v televizních seriálech \"O.C.\", \"Bostonská střední\", \"Veronica Mars\", \"Zločiny ze sousedství\" a \"Vincentův svět\". V roce 2006 měla malou roli ve filmu \"Jen trošku štěstí\" s Lindsay Lohanovou v hlavní roli a ve filmu \"Holky v balíku\" s Hilary a Haylie Duffovými. Hrála hlavní roli ve filmu \"Velký maturitní mejdan\".\n\nV roce 2009 hrála v prvních sedmi epizodách seriálu \"Upíří deníky\". Svoji postavu, Vicki Donovanovou, popsala v rozhovoru pro časopis Star jako \"opravdu neslušnou studentku střední školy\" a \"potížistku\". Vicki byla první postava v seriálu, která byla přeměněna na upíra. Ewellinu postavu nakonec v seriálu zabil Stefan (Paul Wesley), když ji vrazil dřevěný kolík do hrudi, aby před ní ochránil Elenu (Nina Dobrevová), v halloweensky laděné epizodě s názvem \"Haunted\". V listopadu 2009 naznačila, že je stále pod smlouvou na tuto roli a že by se do seriálu mohla vrátit. Scenárista Kevin Williamson v listopadu 2009 řekl, že zatím neplánuje přivést jí zpátky, ale její postava se vrátila v posledním díle 2. série a objevila se v několika epizodách třetí série.\n\nZahrála si dětskou módní návrhářku v televizním filmu \"Keeping Up With The Randalls\", kde hráli Thad Luckinbill, Roma Downey, Marion Ross a McKenna Jones. Ztvárnila servírku podezřelou z vraždy v televizním seriálu \"Slunečno, místy vraždy\" v díle „Beached“. V roce 2013 si zahrála v televizním filmu \"Shuffelton's Barbershop\" a hororovém filmu \"The Demented\". V roce 2014 si zahrála v televizním filmu \"Dej mi své dítě\". V roce 2017 hrála ve filmu \"Láska na vlnách\". \n\nOd roku 2009 žije v Los Angeles v Kalifornii. V rozhovoru pro Sophisticate magazine v roce 2005 řekla, že ve svém volném čase ráda maluje, leze po skalách a slaňuje. Také mezi své koníčky přidala rafting. Na střední škole byla členkou surfařského týmu. \n\n22. srpna 2009 byla zatčena za výtržnictví ve Smarr v Georgii s Candice Kingovou, Sarou Canningovou, Ninou Dobrevovou a fotografem Tylerem Shieldsem. Později byli propuštěni na kauci .\n\nV květnu 2015 se zasnoubila s hercem a modelem Tannerem Novlanem. Dvojice se vzala 12. září 2015. \n\n"}
{"id": "776323", "url": "https://cs.wikipedia.org/wiki?curid=776323", "title": "Angath", "text": "Angath\n\nAngath je obec v Rakousku ve spolkové zemi Tyrolsko v okrese Kufstein. Žije zde obyvatel.\n\n\n"}
{"id": "776326", "url": "https://cs.wikipedia.org/wiki?curid=776326", "title": "Albánie na letních olympijských hrách", "text": "Albánie na letních olympijských hrách\n\nAlbánie na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "776330", "url": "https://cs.wikipedia.org/wiki?curid=776330", "title": "Albánie na zimních olympijských hrách", "text": "Albánie na zimních olympijských hrách\n\nAlbánie na zimních olympijských hrách startuje od roku 2006. Toto je přehled účastí, medailového zisku a vlajkonošů na dané sportovní události.\n"}
{"id": "776339", "url": "https://cs.wikipedia.org/wiki?curid=776339", "title": "Laserová rušička", "text": "Laserová rušička\n\nLaserová rušička je zařízení, které chrání vozidlo před laserovými měřiči rychlosti, bez ohledu na rychlost vozidla a jeho vzdálenost od měřiče. Vozidlu s namontovanou laserovou rušičkou je prakticky nemožné změřit rychlost. V okamžiku, když senzor zaregistruje laserový impulz, zařízení ho automaticky vyhodnotí a začne vysílat impulzy, které zabrání tomu, aby byla vozidlu s laserovou rušičkou změřena rychlost. Zároveň je řidiči signalizován poplach a tím oznámen měřič. Základem laserové rušičky se stala přelomová studie, která obsahovala teoretické principy fungování tohoto zařízení, ale také konstatování, že toto zařízené lze dnes sestrojit také z křemíku. Tak vznikla funkční laserová rušička, kterou její tvůrci nazvali koherentní dokonalý absorbér (coherent perfekt absorber – CPA).\n\nA. Douglas Stone, který zveřejnil přelomovou studii, která se stala základem antilaseru, vidí využití CPA především jako optických přepínačů, detektorů a jiných součástí optických počítačů. Zdůraznil také oblast radiologie. Za pomoci CPA se v rámci diagnostických nebo přímo léčebných úkonů bude dat zacílit louč elektromagnetického záření do oblasti v lidském tkanivu. V současnosti nacházejí laserové rušičky uplatnění jako velmi spolehlivé detektory, a víceúčelové laserové systémy do vozidel. Laserové rušičky ve vozidlech se využívají na rušení policejních laserových pistolí, fungují jako parkovací asistent, nebo dálkový ovladač garážových dveří. Laserová čidla se instalují do čelní masky vozidla, ovládací prvky a reproduktor se instalují do kabiny vozidla. \n\nJejich používání není v České republice legální. Zákon o provozu na pozemních komunikacích č. 361/2000 Sb. zakazuje použití aktivních prostředků, které mohou rušit nebo jinak omezovat činnost radarů. Tento zákon se ale nevztahuje na použití pasivních antiradarů, které neovlivňují a nijak neznemožňují funkci radarů.\n"}
{"id": "776341", "url": "https://cs.wikipedia.org/wiki?curid=776341", "title": "Andorra na letních olympijských hrách", "text": "Andorra na letních olympijských hrách\n\nAndorra na letních olympijských hrách startuje od roku 1976. Toto je přehled účastí, medailového zisku a vlajkonošů na dané sportovní události.\n"}
{"id": "776348", "url": "https://cs.wikipedia.org/wiki?curid=776348", "title": "Andorra na zimních olympijských hrách", "text": "Andorra na zimních olympijských hrách\n\nAndorra na zimních olympijských hrách startuje od roku 2006. Toto je přehled účastí, medailového zisku a vlajkonošů na dané sportovní události.\n"}
{"id": "776349", "url": "https://cs.wikipedia.org/wiki?curid=776349", "title": "Angerberg", "text": "Angerberg\n\nAngerberg je obec v Rakousku ve spolkové zemi Tyrolsko v okrese Kufstein. První písemná zmínka o Angerbergu pochází z roku 1190. Žije zde obyvatel.\n\n"}
{"id": "776351", "url": "https://cs.wikipedia.org/wiki?curid=776351", "title": "Tom Nicholson", "text": "Tom Nicholson\n\nTom Nicholson (* 3. října 1966 Suffolk, Anglie) je anglicko-kanadský novinář, který dlouhodobě působil na Slovensku. \n\nČást svého života strávil v kanadském Ontariu, kde vystudoval střední školu a následně historii na univerzitě v Torontu. Po skončení studií začal pracovat jako redaktor pro kanadský deník The National Post of Toronto, přispíval i do Financial Times. Na Slovensku začínal nejdříve jako učitel v Piešťanech, posléze byl pedagogem na vysoké škole v Bratislavě a v současné době učí na Panevropské univerzitě. Byl šéfredaktorem novin The Slovak Spectator a vedoucím investigativních reportáží v deníku SME. V létě roku 2010 odešel pracovat do slovenského týdeníku Trend, který se zaměřuje zejména na ekonomiku a podnikání.\n\nTom Nicholson se proslavil zejména odhalením korupční kauzy Gorila, která je mnohými považována za největší korupční kauzu v dějinách Slovenska a která vyvolala řadu veřejných protestů na celém Slovensku. Knihu o tomto tématu předběžně zakázal vydat bratislavský soud na žádost spolumajitele skupiny Penta Investments Jaroslava Haščáka s odůvodněním, že by kniha obsahující nepotvrzené informace přinesla neoprávněný zásah do Haščákova soukromí a rovněž by mohla nepřiměřeným způsobem ovlivnit kampaň před březnovými předčasnými parlamentními volbami 2012. \n\nV roce 2018 se rozhodl vrátit do Kanady. \n\nZ manželství s političkou Lucií Nicholsonovou, se kterou se rozvedl v roce 2013, má dvě děti.\n\n"}
{"id": "776355", "url": "https://cs.wikipedia.org/wiki?curid=776355", "title": "Picavus", "text": "Picavus\n\nPicavus je dávno vyhynulým druhem ptáka z řádu šplhavců (Piciformes, například dnešní datel). Žil na území dnešní České republiky (moravské Litenčice) v období třetihorního oligocénu (stupeň rupel, asi před 30 miliony let). Je znám pouze jeden druh, \"P. litencicensis\", popsaný Geraldem Mayrem a Růženou Gregorovou v roce 2012. Byla objevena poměrně dobře zachovaná postkraniální kostra včetně otisků opeření. \"Picavus\" byl malý pták o rozpětí křídel zhruba do 15 cm.\n\n\n"}
{"id": "776356", "url": "https://cs.wikipedia.org/wiki?curid=776356", "title": "Arménie na letních olympijských hrách", "text": "Arménie na letních olympijských hrách\n\nArménie na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "776359", "url": "https://cs.wikipedia.org/wiki?curid=776359", "title": "Arménie na zimních olympijských hrách", "text": "Arménie na zimních olympijských hrách\n\nArménie na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "776362", "url": "https://cs.wikipedia.org/wiki?curid=776362", "title": "Oldřiška Ciprová", "text": "Oldřiška Ciprová\n\nOldřiška Ciprová (* 21. května 1979 Plzeň) je česká spisovatelka a herečka.\n\nJejí první kniha, historický román \"Bůh zemřel, když se narodili\", vyšel v roce 2001 v nakladatelství Agave. Popisuje období posledních Přemyslovců a v roce 2005 se dočkal volného pokračování \"A nebe truchlilo\", které vyšlo v nakladatelství Baronet.\n\nPo kratším útlumu vyšla v nakladatelství Mladá fronta v roce 2008 historická romance opět z dob posledních Přemyslovců \"Čas žít, čas milovat\". Tato kniha byla v její tvorbě určitým mezníkem; od roku 2009 přestoupila k nakladatelství Alpress, kde vydává své romantické historické romány.\n\n\nV září 2014 vyšly autorce v nakladatelství Albatros první pohádky, určené pro děti předškolního a mladšího školního věku. Jsou zaměřené na sebereflexi dítěte a velmi hravou formou nastiňují některé výchovné prvky. Kniha se jmenuje \"Kam chodí spát Usínáček\", ilustrátorkou je Lenka Němcová a kniha zaznamenala fenomenální úspěch. Na jaře 2015 se dělal dotisk. Autorky společně vytvořily další dětskou knihu nazvanou \"Kde se vzala Duha,\" která vyšla v dubnu v roce 2015. Na Vánoce 2015 vyšly další pohádky zaměřené na sebereflexi dítěte s názvem \"Copak snídá Ponožkovník?\"\n\nDalším počinem Oldřišky Ciprové jsou pohádky o zvířátkách, která se vyskytují v českých příslovích. Kniha se jmenuje \"Netahej vlka za ocas\" a vyšla v listopadu 2016.\n\n\nDne 4. listopadu 2015 vydalo nakladatelstvi Grada Oldřišce další knihu, tentokrát laděnou velmi humorně. Je určená pro děti 6–12 let, kterou si s dětmi rádi přečtou i rodiče. Název je \"Deník praštěný ségry a šílenýho bráchy\". Autorky nadále spolupracují výhradně spolu a v dubnu roku 2016 vydaly vtipné zápisky dvanáctileté Káji trpící nadváhou unikátně obohacené recepty pro náctileté. Kniha nese název \"Zhubni a nezblbni.\"\n\nV červnu 2016 vydala Oldřiška fantasy příběh – \"Dračí úlet\" – kde opět nechybí humor a kniha je určená nejen pro mládež, ale i starším ročníkům.\n\nV srpnu 2016 přišla na svět série pro dívky o neobyčejném přátelství dívky a jednorožce s názvem \"Ema a jednorožec\" – 1 díl. \"Kouzelný roh\", 2. díl \"Tajemství krystalu,\" 3. díl \"Záhadné Bludiště,\" 4. díl \"Medailon moci (vyd. leden 2018)\" 5. díl \"Zázračný lektvar (říjen 2018)\"\npřipravovaný druhý díl Záchranné stanice (leden 2020), a příběh o přátelství chlapce a vlka (pracovní název Vlk a já - předpokládané vydání březen 2020)\n\nV roce 1999 založila s přáteli Divadlo Maebh, kde od té doby působí jako autor a režie. Ve všech hrách účinkuje jako herečka.\nV květnu 2019 získala hlavní hereckou Cenu za roli Dcery v komedii Zmrzlina na festivalu malých divadel ve Žluticích. \n\nDalší ceny – 2004 cena poroty na Karlínském Jevišti za svou historickou baladu \"Falkenštejn a Přemyslovna\".\nZa kriminální komedii \"B.O.T.A.\" získala v roce 2010 tentokrát ne cenu autorskou, ale cenu za herecký výkon za roli Sandry. \n\nV repertoáru Divadla Maebh je dále zařazena Oldřiščina kriminální retrokomedie \"Špička nosu\" (premiéra 2011), kde Oldřiška Ciprová ztvárňuje herečku Žofii Štastnou posedlou svým těhotenstvím.\nAktuálně je Oldřiška vidět na prknech plzeňského divadla Dialog v roli Madam Jouvance v komedii \"Uděláte mně to znova?\", (premiéra 4.unora 2019). \nÚčinkovala i v dalších svých komediích – \"Pohřeb\" (premiéra prosince 2013) a \"Nach-či\", která měla premiéru 9. ledna 2015. Pro sezónu 2016 připravila obnovení \"Podařeného večírku,\" premiéra se uskutečnila začátkem ledna 2016.\n\n\n"}
{"id": "776369", "url": "https://cs.wikipedia.org/wiki?curid=776369", "title": "Chang-čou (zátoka)", "text": "Chang-čou (zátoka)\n\nChang-čou ( , pchin-jinem \"Hángzhōu Wān\") je zátoka Východočínského moře na hranici Šanghaje a provincie Če-ťiang Čínské lidové republiky.\n\nVlévá se do ní řeka Čchien-tchang a jsou zde rekordně veliké přílivové vlny – vysoké až devět metrů a rychlé až 40 km/h.\n\nDne 1. května 2007 byl přes Chang-čou otevřen most, který je jedním z nejdelších mostů na světě. Zkracuje cestu mezi východním Če-ťiangem a Šanghají ze zhruba 400 kilometrů na 80.\n"}
{"id": "776372", "url": "https://cs.wikipedia.org/wiki?curid=776372", "title": "Julie Bowen", "text": "Julie Bowen\n\nJulie Bowen (* 3. března 1970, Baltimore, Maryland, Spojené státy americké) je americká filmová a televizní herečka.\n\nNarodila se jako Julie Bowen Luetkemeyer v Baltimoru v Marylandu jako prostřední ze tří dcer, Suzanne a Johnovi Alexanderovi Luetkemeyerovi mladšímu. Je britského, irského, francouzského a německého původu. Její starší sestra, Molly Luetkemeyer, je interiérová designérka a objevila se v pořadu \"Clean Sweep\" a její mladší sestra, Annie Luetkemeyer, je lékařka na University of California v San Francisku a specializuje se na léčbu HIV/AIDS.\n\nByla vychovávána v přesměstí Ruxtonu, navštěvovala Calvert, Garrison Forest School a také St. George's School, Newport na Rhode Island. Byla přijata na Brown University se specializací na italské renesanční studie. Svůj první rok studia strávila ve Florencii v Itálii. Během studia měla role ve hrách \"Guys and Dolls\", \"Stage Door\" a \"Lemon Sky\". Před absolvováním měla hlavní roli v nezávislém snímku \"Five Spot Jewel\".\n\nPo absolvování měla roli v seriálu \"Loving\" a její debut v televizním vysílání přišel v epizodě seriálu \"Prváci\". V roce 1994 také měla hlavní roli v televizním filmu \"Runaway Daughters\", kde hrál také Paul Rudd.\n\nHrála ve filmech \"Rivalové\", \"Americký vlkodlak v Paříži\" a \"Multiplicity\". V televizi hostovala v seriálech \"Správná pětka\", \"Podivné náhody\" a měla vedlejší roli v seriálu \"Pohotovost\" jako přítelkyně doktora Cartera.\n\nPoprvé upoutala větší pozornost v televizním seriálu \"Ed\", kde hrála středoškolskou učitelku angličtiny, Carol Vessey. Poté hostovala jako Sarah Shephard v pěti epizodách seriálu \"Ztraceni\". Na podzim 2005 se přidala k obsazení seriálu \"Kauzy z Bostonu\", kde hrála právničku Denise Bauer. V roce 2007 seriál opustila a v roce 2008 v seriálu několikrát hostovala. V roce 2008 měla vedlejší roli v seriálu \"Tráva\".\n\nOd podzimu hraje Claire Dunphy v sitcomu \"Taková moderní rodinka\". 18. září 2011 vyhrála za svou roli cenu Emmy v kategorii nejlepší herečka ve vedlejší roli v komediálním seriálu.\n\n9. září 2004 si vzala realitního investora a softwarového vývojáře Scotta Philipse. Jejich první syn, Oliver McLanahan Phillips, se narodil 10. dubna 2007 v Los Angeles. 8. května 2009 se jim narodila dvojčata John a Gustav. Bowen od svých dvaceti let nosí kardiostimulátor kvůli potížím se srdcem.\n\n"}
{"id": "776373", "url": "https://cs.wikipedia.org/wiki?curid=776373", "title": "Ingeborg Eriksdottir Norská", "text": "Ingeborg Eriksdottir Norská\n\nIngeborg Eriksdottir Norská (norsky: \"Ingebjørg Eiriksdatter\") (1297 – 1357) byla norská princezna, díky sňatku s Valdemarem Magnussonem švédská princezna, vévodkyně z Upplandu, Ölandu a Finska. Byla dcerou krále Erika II. Norského a jeho druhé manželky Isabely Bruce.\n\nJejí otec zemřel, když bylo Ingeborg rok nebo dva a jelikož neměl mužské potomky, jeho nástupcem se stal jeho bratr Haakon. V roce 1300 ji matka zasnoubila s vévodou z Orknejí Janem Magnussonem († 1311). Toto manželství se nikdy neuskutečnilo. Není jasné, zda důvodem byla Janova smrt nebo to, že Ingeborg ještě nebyla dost stará.\n\nV roce 1312 se v Oslu konala dvojitá svatba. Ingeborg se díky iniciativě své matky vdala za Valdemara Magnussona, zatímco její sestřenice Ingeborg, dcera Haakona V., se vdala za jeho bratra Erika. V roce 1316 měli Valdemar a Ingeborg syna, který zřejmě zemřel mladý. Valdemarovou první manželkou byla Kristina, dcera Torgilse Knutssona, faktického vládce Švédska v prvních letech vlády švédského krále Birgera. V prosinci 1305 byl Torgils zatčen a v únoru 1306 popraven. Valdemar se rozvedl s Kristinou s tím, že jsou v náboženském smyslu spříznění - Torgils byl jeho kmotrem. \n\nDo roku 1315 se Erikovi a Valdemarovi podařilo na úkor jejich bratra, krále Birgera, ovládnout velkou část švédského království. Politickou kariéru obou bratrů Birger drasticky ukončil. Během oslav Vánoc v roce 1317 na hradě Nyköping Birger bratry zajal a pravděpodobně nechal vyhladovět k smrti. Manželky obou bratrů se zasazovaly o propuštění svých manželů. 16. dubna 1318 obě vévodkyně uzavřely v Kalmaru dohodu s dánským vévodou Kryštofem ze Hallandu-Samsö a arcibiskupem Esgarem z Lund, podle které neměl být uzavřen mír s králi Švédska a Dánska, dokud nebudou jejich manželé propuštěni. Během roku 1318 se potvrdilo, že oba zemřeli.\n\nValdemarova vdova získala určité pozemky (přinejmenším od roku 1340 byla titulována jako vévodkyně z Ölandu) a ve Švédsku zůstala až do své smrti, zřejmě roku 1357.\n\n"}
{"id": "776379", "url": "https://cs.wikipedia.org/wiki?curid=776379", "title": "Josef Cibulka (rozcestník)", "text": "Josef Cibulka (rozcestník)\n\nJméno a příjmení Josef Cibulka se může vztahovat k následujícím osobnostem:\n\n"}
{"id": "776387", "url": "https://cs.wikipedia.org/wiki?curid=776387", "title": "Jakubské", "text": "Jakubské\n\nJakubské (zkratka Jk, mezinárodní název \"Pinot Précoce Noir\") je stará, středně pozdní, moštová i stolní odrůda révy vinné (\"Vitis vinifera\"), používaná k výrobě červených vín. Odrůda náleží k základu rodiny odrůd \"Pinot\", vznikla jako pupenová mutace odrůdy \"Pinot Noir\" (\"Rulandské modré\"), patrně ve francouzském regionu Burgundsko.\n\nRéva vinná (\"Vitis vinifera\") odrůda \"Jakubské\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Keř je středně bujného až bujného růstu, růst je poněkud slabší a réví tenčí, než u jinak vzhledem podobné odrůdy \"Rulandské modré\". Vrcholky letorostů jsou otevřené, středně silně bíle vlnatě ochmýřené, málo pigmentované antokyaniny. Mladé lístky jsou zelené s bronzovými skvrnami. Jednoleté réví je tmavě hnědé.\n\nListy jsou středně velké, okrouhlé, tří- až pětilaločné s mělkými až středně hlubokými, otevřenými horními výkroji s oblým dnem, na líci tmavě zelené, lehce vrásčité, průměrně puchýřnaté, na spodní straně jemně plstnaté. Řapíkový výkroj je otevřený, lyrovitý s ostrým dnem, někdy úzce otevřený až mírně překrytý a s průsvitem, řapík je středně dlouhý a narůžovělý, stejně jako je někdy slabě narůžovělá hlavní žilnatina v okolí řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké, kulaté až oválné bobule s modře zbarvenou, velmi pevnou slupkou a s řídkou, nezbarvenou dužinou sladké, neutrální chuti. Hrozny jsou malé (96 g), válcovité, středně husté (méně než RM), někdy s křídélky.\n\n\"Jakubské\" je stará, středně pozdní moštová i stolní odrůda révy vinné (\"Vitis vinifera\"), ranější, pupenová mutace odrůdy \"Pinot Noir\" (\"Rulandské modré\"), pocházející z Francie, patrně z regionu Burgundsko. Geneticky se neliší od odrůdy \"Rulandské modré\" a i když je většinou uváděna jako samostatná odrůda, někteří vinaři vyrábějí odrůdová vína pod názvem \"Pinot Noir\".\n\nOdrůda je rozšířená všude v Evropě, hlavně v okrajových vinařských oblastech, pro své rané zrání a pro svou dobrou odolnost vůči mrazu. Často zdobí stěny domů či pergoly v zahradách. V Německu byla roku 2007 vysazena na 251 hektarech vinic, ačkoli ji v 60. letech 20. století hrozilo úplné vymizení ze zdejších vinic a nacházelo se zde pouze okolo 15 ha vinic. Výzkumný ústav v Geisenheimu však započal s klonovou selekcí, zaměřenou na odstranění některých pěstitelských nedostatků odrůdy, zvláště na sprchávání květenství, takže dnes se v Německu nacházejí největší plochy této odrůdy. Najdeme ji na malých plochách například ještě v Lucembursku, Švýcarsku, Francii, Itálii, Rakousku, Maďarsku, Bulharsku, ale i v Austrálii, Kanadě, Číně a Indii.\n\nVe Státní odrůdové knize České republiky není odrůda zapsána, registrační řízení probíhá a mělo by být ukončeno do roku 2012. Vinařský zákon povoloval u nás z této odrůdy vyrábět víno v kategorii zemských vín až do roku 2010, nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena. V ČR je pěstována pouze vzácně, například na Hustopečsku nebo kutnohorsku, kde je 1,5 ha.Udržovatelem odrůdy v ČR je společnost Veritas, s.r.o.\n\nMezinárodní název odrůdy je odvozen od jejího ranějšího zrání, „précoce“ znamená ve francouzštině „předčasný, raný“, podobný význam má i německé přídavné jméno „früh“. Český název souvisí se svátkem Svatého Jakuba, který se slaví 25. července, přibližně v tomto termínu se začínají bobule této odrůdy barvit a zaměkají.\n\nOdrůda má velké množství synonym, což svědčí o její starobylosti. Další, lokálně používaná synonyma odrůdy \"Jakubské\" jsou : \"Augsttraube, Augustiner Blau, Augustclevner, Augustklevner, Augusttraube, Black Inly, Blaue Jakobstraube, Blauer Frühburgunder, Burgundac Crni Rani, Burgunder Früh Blau, Burgundské modré rané, Champagner Schwarz, Claevner Früh, Clevner\" (Württembersko, Německo), \"C. Frühburgunder, Černá Cibéba, Černá Muška, Frauentagtraube, Frühburgunder, F. Blau, Früher Blauer Burgunder\" (Rakousko, Německo), \"Frühe Jakobstraube, Früher Blauer Klevner, Frühreifer Schwarzer Burgunder, Frühes Möhrchen, Frühtraube, Gospinsza, Ischia\" (Rumunsko), \"Iskiya, Jackobstraube, Jacobitraube, Jacobstraube, Jacobszoeloe, Jakobstraube, Jakubské Skoré, Juliusi Szoeloe, Juliustraube, July Grape, Korai Kek Kisburgundi, Laurenzitraube, Laurenziustraube, Loerinc Szoeloe, Loerinci Kék\" (Maďarsko), \"Lujega, Luviana Veronese, Maddalena Nera, Madeleine Noire, Magdalenentraube, Magdolna Szoeloe, Möhrchen, Morillon Hâtif, M. Noir Hâtif, M. Parisien, Noir Précoce de Gênes, N. Précoce de Hongrie, N. Printannier, Petit Noir Précoce, P. Noirin, Pineau de Juillet, P. Madeleine, Pino Cornij Ranij, P. Ranii, Pinot … Hâtif de Rilly, Madeleine, Nero Precoce, Noir Précoce, Plant de Juillet, Pommier, Précoce\" (Chile), \"Rannii, Timpuriu …, Plant Printanier, Précoce Noir, Raisin de Juillet, R. de la Madelaine, R. de St. Jean, R. Précoce, Rani Modri Burgundac\" (Bulharsko), \"Saint Jacques, Szent Anna Szoeloe, S. Lorenzo, Tidlig bla Burgunder, Trauentagtraube, Tuannes Negres, Uva de Trivolte, U. di Tre Volte, Vigne d'Ischia, Voce di tre Volte, Zherna Mushza\".\n\nKromě mateřské odrůdy \"Pinot Noir\" (ostatně tímto názvem jsou v některých zemích označována i vína odrůdy \"Jakubské\") může být a mnohde i byla odrůda zaměňována s raněji zrajícími modrými odrůdami, jako například \"Abouriou\" (\"Jacobstraube\"), \"Franc Noir de la Haute-Saône\" (\"Plant Jacquot\"), \"Madeleine Noir\" (\"Luglienga Nera\") či \"Svatovavřinecké\" (\"St. Laurent\", \"Laurenziustraube\").\n\nPro své ranější zrání se \"Jakubské\" stalo partnerem při šlechtění nové německé odrůdy \"Helfensteiner\", odrůda \"Muscat Précoce de Saumur\" je potom spontánním křížencem odrůdy \"Jakubské\" se zatím neurčenou odrůdou.\n\nRéví dobře vyzrává. Odolnost k zimním mrazům je relativně dobrá (do -21 °C), odrůda nemá sklon ke sprchávání. Plodnost odrůdy je nízká, 4-6 t/ha při cukernatosti 19-24 °NM a aciditě 7-10 g/l, proto se málo rozšiřuje ve vinařských oblastech. Bývá docilováno dobré cukernatosti při nízkém obsahu kyselin. Hrozny po přezrání postupně sesychají (hrozinkovatí), ale nehnijí, i když bývají napadány ptactvem a hmyzem. Doporučované zatížení pro tuto odrůdu je 6-8 oček na m2. Vhodným pěstitelským tvarem je střední vedení s řezem na dlouhé plodné dřevo, nesnáší příliš krátký řez, vhodné jsou podnože T 8B, 125 AA či K 5BB.\n\nOdrůda raší i kvete raně až středně pozdně, patří mezi nejranější modré odrůdy, jejíž hrozny se pro přímý konzum někdy dají sklízet již koncem srpna, což je důvodem, proč někdy bývá uváděna jako raná odrůda. Jako moštová odrůda se ovšem většinou sklízí od poloviny do konce září, asi 14 dní před odrůdou \"Rulandské modré\".\n\nOdolnost k plísni révové (\"Plasmopara viticola\") a padlí révovému (\"Uncinula necator\") je střední až nízká, odolnost k plísni šedé (\"Botrytis cinerea\") je díky silnější slupce vyšší, než u odrůdy \"Rulandské modré\".\n\nOdrůda není příliš náročná na polohu ani půdu, nevhodné jsou však půdy těžké a podmáčené, vyhovují půdy suché a propustné.\n\nBobule odrůdy jsou menší, než bobule \"Rulandského modrého\". Protože se mnoho chuťových látek a barviva hromadí ve slupkách bobulí, poměr slupek k dužině je vyšší a výnosy naopak ještě nižší, než u RM, dává \"Jakubské\" nezřídka vína plnější, barevnější a sametově hladká. Barva vín je světleji rubínová, cihlově až tmavočervená, vůně jemná, podobná RM, ale méně kořenitá, objevují se přezrálé černé třešně, maliny, ostružiny, černý rybíz, káva, ale i kouřové tóny. Chuť je velmi jemná, plná, přitažlivá, sametová, kořenitá, s příjemnou aciditou a tříslovinami. Během dvou až pěti let dosahují vína vrcholu zralosti, vína barrique zrají až deset let, někdy i déle. Vína, vyráběná kdysi v naší oblasti, bývala lehčí, méně harmonická, intenzívně tmavočervená, neutrální až slabě hořkomandlové chuti a scelovala se s Frankovkou či RM.\n\nVíno odrůdy \"Jakubské\" je vzhledem k nižším výnosům drahé, proto se podává jako zvláštnost při slavnostních tabulích ke zvěřině, k pečením, k tmavému masu, omáčkám nebo k nejkvalitnějším sýrům.\n\n\n"}
{"id": "776388", "url": "https://cs.wikipedia.org/wiki?curid=776388", "title": "Slepotičtí z Sulic", "text": "Slepotičtí z Sulic\n\nSlepotičtí z (nebo ze) Sulic byl rytířský rod založený roku 1470 Heřmanem ze Sulic po jeho odchodu do Slepotic na Chrudimsko. Poslední zmínka o rodu pochází z roku 1630.\n\nRod měl ve znaku rytíře s mečem na loďce ve zlatém štítu. Znak rodu doplněný o trojici růží dnes užívá obec Slepotice.\n\n"}
{"id": "776389", "url": "https://cs.wikipedia.org/wiki?curid=776389", "title": "Paleoklimatologie", "text": "Paleoklimatologie\n\nPaleoklimatologie je vědní disciplína studující klimatické změny a kolísání klimatu Země. Studium změn klimatu v geologické historii Země se opírá o nepřímé indikátory přírodních podmínek, tzv. proxy data. Při jejich analýze se vychází z tzv. principu aktuálnosti, který předpokládá, že spojitost mezi klimatickými podmínkami a různými přírodními jevy byla v geologické historii stejná jako v současnosti. Pro paleoklimatický výzkum jsou rovněž velmi důležité poznatky paleomagnetismu.\n\nDendrochronologie využívá letokruhů (roční periody klimatu) ke stanovení časově stupnice. Podobně se i led ukládá ve vrstvách, které se počítají. Teplotu, která panovala v minulosti, lze odvodit např z izotopických metod dané vrstvy. Využívá se k tomu poměr izotopu 18 kyslíku, ovšem předpokládané historické koncentrace mohou systematicky ovlivnit výsledné rekonstrukce. Izotop 10 berylia zase vypovídá o kosmickém záření. Informace o historickém vývoji složení atmosféry (například koncentraci oxidu uhličitého) lze získat například z bublin v ledu.\n\nNETOPIL a kol. (1984): Fyzická geografie I. SPN, Praha, 272 s.\n"}
{"id": "776392", "url": "https://cs.wikipedia.org/wiki?curid=776392", "title": "RC České Budějovice", "text": "RC České Budějovice\n\nRC České Budějovice je český ragbyový tým, založený v roce 2011. V současnosti je to jediný ragbyový tým v jižních Čechách.\n\nV Českých Budějovicích existoval od roku 1974 ragbyový oddíl při TJ Meteor v Českých Budějovicích. Tým fungoval přibližně do roku 1983 roky a po jeho rozpadu zaniklo i jediné ragbyové hřiště v jižních Čechách. Za svou existenci odehrál několik ligových sezón a mnoho přátelských utkání, včetně utkání s francouzským klubem RACA St.-Jean-d´Angely (RACA – Rugby Athlétic Club Angérien).\n\nNa podzim roku 2011 se po několika neúspěšných pokusech podařilo vytvořit nový tým. Snaha obnovit ragbyový oddíl při TJ Meteor narazila na neexistenci travnatého hřiště. Tým se přesunul do TJ Vltava.\n\nV červnu roku 2012 se stal členem České rugbyové unie a mohl se přihlásit do soutěže Oblastní přebor Čech 2012-2013. Jako nováček překonal své ambice když skončil 6. z 8 týmů.\n\nPro sezónu 2013-2014 se tým přihlásil do II. ligy ragby mužů. Nově vzniklý tým žen se přihlásil do II. ligy ragby 7's žen.\n\nV roce 2014 vznikl oddíl dětí.\n\n"}
{"id": "776398", "url": "https://cs.wikipedia.org/wiki?curid=776398", "title": "Komorová tachykardie", "text": "Komorová tachykardie\n\nKomorová tachykardie je porucha srdečního rytmu, při které dochází k rychlým stahům srdečních komor. Je definovaná podle elektrokardiografického záznamu jako rychlý sled čtyř a více komorových extrasystol po sobě.\nKomorové tachykardie jsou méně časté ale obecně závažnější než supraventrikulární tachykardie. Často přechází do fibrilace komor a jsou nejčastější příčinou náhlé srdeční smrti.\n\nKrátké běhy komorové tachykardie se mohou vzácněji vyskytnout i u zdravého jedince (idiopatická komorová tachykardie). Při jejich náhodném záchytu je ale nutné vyšetření k odhalení případného jiného, základního srdečního onemocnění. Závažnější prognózu mají právě u lidí s poškozeným srdcem. Mohou se vyskytnout v časné (do 48 hodin) i pozdní fází infarktu myokardu, doprovází zánětlivá onemocnění srdce, zejména revmatického původu, kardiomyopatie (dilatační, hypertrofickou či arytmogenní dysplázii pravé komory), pokročilé formy ischemické choroby srdeční, předávkování některými léky (digitalis, chinidin, procainamid) či odchylky v koncentraci krevních minerálů (nedostatek draslíku či hořčíku). Jejich příčinou také mohou být některé vrozené nemoci vedoucí k prodloužení QT intervalu na EKG (syndromy prodlouženého QT).\n\nJako i u ostatních arytmií je základem rozpoznání elektrokardiografický záznam (EKG). Na něm chybí normální komplexy QRS i vlny P, které odpovídají normální aktivitě komor resp. síní, a jsou nahrazeny širokými vlnami (nad 0,12 s), které se s vysokou frekvencí opakují. Tvarem často připomínají EKG u raménkové blokády. Proto se také někdy velmi obtížně odlišují od supraventrikulární tachykardie s doprovodnou raménkovou blokádou. Rozlišit je možno například záznamem EKG z jícnu, kde lze lépe detekovat činnost předsíní (u komorové tachykardie síně pracují nezávisle na rychle běžících komorách, ale jejich aktivita - tedy vlna P je na externě snímaném EKG obvykle překryta) nebo masáží karotického sinu - tedy dráždění bloudivého nervu, na kterou reagují supraventrikulární tachykardie, ale ne komorové. Komorová tachykardie je však natolik akutní situace, že nejasné případy je nutno považovat za komorovou tachykardii a podle toho ji léčit. \nSoučástí základního vyšetření je stanovení hladin krevních iontů a echokardiografie k posouzení základního vyvolávajícího onemocnění srdce.\nK bližšímu došetření pak provádí složitější elektrofyziologické vyšetření srdce se záznamy získávanými zevnitř srdečních dutin.\n\nPodle tvaru na EKG\n\nPodle doby trvání\n\nPodle závažnosti\n\nZvláštními typy jsou vedle Torsade de pointes také bidirektionální komorová tachykardie (střídání dvou typů vln často u digitalisové intoxikace) či repetitivní monomorfní nesetrvalá tachykardie (opakované krátké běhy monomorfní tachykardie střídající se s normálním sinusovým rytmem někdy zaznamenané u jinak zdravých jedinců).\n\nKrátké běhy komorové tachykardie nemusí pacient vnímat vůbec nebo pociťuje bušení srdce či různě vnímanou slabost, nejistotu v prostoru a podobně. Lidé s jinak zdravým srdcem tuto situaci tolerují podstatně lépe než jedinci s vážnějším onemocněním. U nich setrvalá arytmie vede obvykle ke známkám akutního srdečního selhání a vzhledem k neschopnosti rychle pracujícího srdce zajistit dostatečný srdeční výdej, také k poklesu krevního tlaku, ztrátě vědomí a dalšímu zhoršení okysličení srdečního svalu. S tím také souvisí největší riziko - přechod komorové tachykardie do fibrilace komor, která končí smrtí, pokud není neodkladně a správně léčena. \n\nZahrnuje opatření k ukončení běhu tachykardie a prevenci jejího opakování. Ke zrušení běhu tachykardie se používá obvykle elektrického výboje - elektrická kardioverze energií 200 až 360 J, nebo v méně urgentních situacích lze zkusit účinek antiarytmik (například amiodaronu). Současně je třeba pátrat po vyvolávajících poruchách a tyto upravit (hladiny draslíku, hořčíku, vápníku, léčba intoxikace digitalisem, léčba akutního infarktu myokardu a podobně).\nPokud není stanovena jednoznačně odstranitelná vyvolávající příčina komorové tachykardie, přistupuje se (určitě v případě závažných tachykardií) k preventivnímu zajištění. Běžná je implantace kardioverteru-defibrilátoru (ICD), malého zařízení implantovaného do podkoží, které v případě vzniku komorové tachykardie (či fibrilace komor) vydá elektrický výboj obdobně jako běžné kardioverze.\nU idiopatické komorové tachykardie i také v případě prokázaného spouštěcího strukturálního podkladu na srdci se dnes používá stále častěji katetrizační ablace po přesném elektrofyziologickém mapování. V krajních případech u jinak neovlivnitelných stavů je indikovaná transplantace srdce.\n\n"}
{"id": "776399", "url": "https://cs.wikipedia.org/wiki?curid=776399", "title": "Mevinfos", "text": "Mevinfos\n\nMevinfos (systematický název 2-methoxykarbonyl-1-methylvinyl dimethyl fosfát) je organofosfátový insekticid a akaricid se sumárním vzorcem CHOP.Jedná se o inhibitor acetylcholinesterázy používaný k hubení hmyzu na velkém množství různých plodin.LD pro krysy činí 3,7–7 mg/kg (orálně).\n\nMevinfos je nejvíce používán na hubení žvýkajícího a sajícího hmyzu a roztočů Tetranychidae.\n\nMevinfos je vyráběn reakcí trimethoxyfosfinu s chloracetacetátem.\n"}
{"id": "776401", "url": "https://cs.wikipedia.org/wiki?curid=776401", "title": "Proxy data", "text": "Proxy data\n\nPři studii historických průběhů klimatu – v tzv. paleoklimatologii jsou proxy data nepřímé údaje, umožňující vědcům rekonstruovat klimatické podmínky, které panovaly v minulosti Země. Spolehlivé moderní záznamy o klimatu začínají až v roce 1880, proxy data poskytují vědcům údaje k určení klimatických modelů. Příkladem zdrojů pro proxy dat jsou ledovcová jádra, letokruhy, fosilní pyl, zkušební vrty, korály, a mořské a jezerní usazeniny. Charakter depozice nebo rychlosti růstu materiálu byly ovlivněny klimatickými podmínkami v době, ve které se usazovaly nebo rostly. Také chemické stopy vytvořené klimatickými změnami, jako je množství jednotlivých izotopů, mohou být také použity pro proxy data. Některé proxy, jako například plynové bubliny uzavřené v ledu, umožňují zjišťovat složení dávné atmosféry, a dát tak svědectví o historickém kolísání složení zemské atmosféry. Pro zajištění přesných výsledků je třeba srovnávat jednotlivé metody zjišťování proxy dat. Velmi důležitá je také přesná práce a přesně vedené záznamy.\n\nKombinací různých proxy dat lze získat rekonstrukce teplot před počátkem instrumentálních záznamů teplot a tyto rekonstrukce jsou důležité v diskusi o globálním oteplování. Distribuce proxy záznamů, stejně jako instrumentálních záznamů, je silně nerovnoměrné, mnohem více záznamů pochází ze severní polokoule. Rekonstrukce teplot a dalších veličin z proxy dat jsou také předmětem sporů, které jsou kolem globálního oteplování, jako je například aféra se zcizenými daty Climategate a spory o tzv. hokejkový graf.\n\n\n\n\n\n\nLedovcová jádra jsou válcové vzorky získané z ledovcových vrstev v Grénsku, Antarktidě a Severní Americe První pokusy k získání vzorků pochází z roku 1956 v rámci mezinárodního geofyzikálního roku. V roce 1968 se již dařilo z ledovce v Grónsku a na Byrdově stanici v Antarktidě získávat vzorky z hloubky 910 m o průměru 10 cm a délky 6,1 m. Každý další výzkumný tým metody vrtání ještě dále vylepšoval.\n\nPřítomnost molekul vody s izotopy O a O v ledovcových jádrech umožňuje určovat dřívější teploty a akumulace sněhu. Těžší izotop O kondenzuje, když teploty klesají a padá jako srážky, zatímco lehčí izotop O kondenzuje při ještě nižších teplotách. Výskyt izotopů O ve vysokých severních šířkách znamená teplejší období. Voda v oceánech se skládá z běžné HO, ss malým množstvím HDO a HO, kde D je deuterium, tedy vodík s extra neutronem. Standardně je poměr D a H 155,76×10 a O ku O 2005,2×10. Tyto poměry se mění v případě par a jejich kondenzace. Z rozdílných poměrů ve vrstvách ledovců lze, po zkalibrování, odvozovat historické teploty.\n\nVzduchové bubliny, obsažené v ledovcových jádrech, jsou také důležité, protože obsahují skleníkové plyny, jako je oxid uhličitý a methan a můžeme tak určit složení atmosféry v minulosti. Ovšem čas utvoření ledu a zachycení plynu v bublině se může lišit a proto je třeba používat korigované časové stupnice (pro Antarktidu například AICC2012). Pak teprve lze provést kauzální analýzu (protože korelace neimplikuje kauzalitu) a tak se ukazuje, že změny teplot v pravěku způsobují změny složení atmosféry, kdežto v současnosti více složení atmosféry kauzálně mění teplotu.\n\nV letech 1989–1992 probíhal v centrálním Grónsku evropský projekt, ve kterém byly získány ledovcová jádra z hloubky 700 m, které měly stáří 3 840 let a u hloubky 2 521 m vzorky staré 40 000 let a také z hloubky 3 029 m z podloží, které byly staré 200 000 let i více. Byly ale získány i vzorky vzduchu stáří 650 000 let či 800 tisíc let (EPICA Dome C). Proxy data pro teplotu moří byla získána i pro stáří stovek miliónů let.\n\nDendroklimatologie je věda, která určuje průběh klimatických změn v minulosti ze stromů (především z letokruhů). Letokruhy jsou širší, pokud jsou příznivé podmínky růstu, užší, pokud jsou podmínky obtížnější. Ukazuje se, že další vlastnosti letokruhů, jako je hustota dřeva (MXD), nám dává ještě přesnější data, než je pouhá šířka letokruhů. Pomocí letokruhů se povedlo vědcům rekonstruovat lokální klima na mnoha místech stovky až tisíce let do minulosti. Kombinací více studií letokruhů určují vědci nepřímo lokální i globální klima pro období posledních tisíci letech - např. ve zprávách IPCC.\n\nTeploty v různých hloubkách vrtů mohou být použity na získání teplotních proxy dat. S ohledem na to, že teplo proniká zemským povrchem velmi pomalu, série měření tepla v různých hloubkách vrtu, adjustovaná na stoupající teplo ze středu Země může ukázat časový záznam povrchových teplot zpět do historie několika století. Na všech kontinentech bylo provedeno cca 600 vrtů, které byly použity k rekonstrukci historických teplot. Byly také prováděny obdobné výzkumy v ledovcích.\n\nTaké kroužky na skořápkách korálů jsou používány pro získávání paleoklimatologických informací, podobným způsobem, jako z letokruhů. Také zde se používají stabilní izotopy kyslíku ve skořápkách, při nižších teplotách využívají koráli více těžší izotopy, zatímco při vyšších teplotách využívají více běžný lehčí izotop. Také vyšší salinita je důvodem vyššího obsahu těžšího izotopu ve skořápkách.\n\nV sedimentech lze nalézt také pylová zrna. Pyl produkují rostliny ve velkých kvantech a je extrémně odolný. Z pylových zrn je možné identifikovat původní rostliny a tím odvodit výskyt určitého druhu rostlin v určitém období, podle toho, ve které historické vrstvě usazenin se pyl vyskytuje a tím získat informace o klimatických podmínkách v daném období. Množství pylových zrn nám dávají informace o tom, jaké počasí panovala v předešlých několika měsících, zatímco hustota pylových zrn přináší informaci o klimatických poměrech. Studiem prehistorických pylových zrn se zabývá palynologie.\n\nTaké v mořských a jezerních sedimentech zkoumají paleoklimatologové obsah izotopů v sedimentech. Také ve varvách (tenkých vrstvičkách sedimentu (lamina) usazených během jednoho roku v jezerech napájených tavnou vodou z ledovce; skládá se z písčitější části usazené v létě a tmavší, jílovité, usazené v zimním období) lze nalézt cenné historické informace:\n\nPodobně jako v archeologii, kdy například starší nálezy jsou méně časté, může docházet k systematickému zkreslení dat. U starších nálezů by mohlo dojít k podcenění hodnoty rychlosti změn teplot. Také tak jako archeologické nálezy závisejí na místních podmínkách, tak i proxy data mohou být lokálně ovlivněny. Radiokarbonová metoda datování zase například závisí na konstantnosti toku kosmického záření a koloběhu uhlíku. Dalším příkladem je tzv. problém divergence.\n\n\n"}
{"id": "776408", "url": "https://cs.wikipedia.org/wiki?curid=776408", "title": "Apocephalus borealis", "text": "Apocephalus borealis\n\nApocephalus borealis Brues, 1924 je drobná severoamerická muška parazitující na dospělcích blanokřídlého hmyzu. Druh byl popsán sice již v roce 1924, teprve v roce 2011 bylo zjištěno, že napadá také jedince včely medonosné. Včela není původní americký druh, do Nového světa byla dovezena až evropskými kolonizátory.\n\nDospělci, kteří se líhnou asi po měsíci z kukel se páří, a samičky vyhledávají dospělé jedince čmeláků, včel a vos. Kladélkem pronikají mezerou mezi zadečkovými tergity do těla hostitele a nakladou kolem patnácti vajíček. Vylíhlé larvy zcela spontánně začnou vyžírat vnitřní orgány hostitele. Napadená včela ztrácí své obvyklé instinkty, opouští úl a hyne mimo něj. Vyvinuté larvy se prokoušou v místě zúženého spoje mezi hlavou a hrudí a mimo tělo hostitele se zakuklí. Asi po třiceti dnech se líhnou dospělci a cyklus se opakuje.\n\nChování napadené včely vede k domněnce, že parazitická moucha je jedním z významných činitelů dosud neobjasněného jevu syndromu zhroucení včelstev známého především ze severoamerického kontinentu.\n\n"}
{"id": "776413", "url": "https://cs.wikipedia.org/wiki?curid=776413", "title": "Adolfo Suárez", "text": "Adolfo Suárez\n\nAdolfo Suárez González (25. září 1932 − 23. března 2014) byl španělský pravicově orientovaný politik, první demokraticky zvolený premiér Španělska po éře diktátora Francisco Franca.\n\nStal se klíčovou postavou španělského přechodu k demokracii, zvaného ve Španělsku \"La Transición\", přestože sám Suárez měl francistickou minulost. Po Francově smrti roku 1975 byl Suárez jmenován roku 1976 ministerským předsedou, načež představil politickou reformu, jež představovala přechod k demokracii a jejíž součástí byly i první svobodné volby po 41 letech naplánované na rok 1977. Do nich Suárez vedl pravicovou UCD (\"Unión de Centro Democrático\") a zvítězil, načež se stal prvním novodobým demokraticky zvoleným premiérem. Podařilo se mu sestavit vládu i po volbách v roce 1979, nicméně 21. ledna 1981 podal demisi. Během jednání o jeho nástupci vtrhl do parlamentu podplukovník Tejero a začal střílet. Jeho pokus o vojenský převrat se však nezdařil a byly znovu vyhlášeny demokratické volby. Suárez pro účast v nich založil novou stranu, CDS (\"Centro Democrático y Social\"), s níž však již nikdy nedosáhl takových úspěchů jako s UCD. Strana se stala součástí tzv. Liberální internacionály a Suárez se stal roku 1989 předsedou této internacionály. Z politického života se stáhl v roce 1991. Za své zásluhy o španělskou demokracii získal od krále Juana Carlose I. několik šlechtických titulů a v televizní anketě Největší Španělé historie, která se konala roku 2007, obsadil 5. místo.\n\n\n"}
{"id": "776423", "url": "https://cs.wikipedia.org/wiki?curid=776423", "title": "Ingeborg Norská", "text": "Ingeborg Norská\n\nIngeborg Hákonardóttir Norská (švédsky: \" Ingeborg Håkansdotter\") (1301 – asi 1361) byla norská princezna, díky sňatku s Erikem Magnussonem švédská princezna. Byla také regentkou Švédska (1319-1326) a Norska (1319-1327).\n\nIngeborg se narodila jako dcera norského krále Haakona V. Norského a jeho manželky Eufémie z Rujány. Byla jejich jediným potomkem.\n\nJiž jako dítě byla Ingeborg zasnoubená s Magnusem Birgerssonem, synem švédského krále Birgera. Zasnoubení však brzy bylo z politických důvodů zrušeno a v roce 1305 byla zasnoubená s Erikem Magnussonem.\n\nV roce 1312 se v Oslu konala dvojitá svatba. Ingeborg se provdala za Erika, zatímco její sestřenice Ingeborg Eriksdottir, dcera Erika II., se vdala za jeho bratra Valdemara. V roce 1316 měli Erik a Ingeborg syna, budoucího Magnuse IV., a v roce 1317 dceru Eufémii, matku Albrechta Meklenburského.\n\nDo roku 1315 se Erikovi a Valdemarovi podařilo na úkor jejich bratra, krále Birgera, ovládnout velkou část švédského království. Politickou kariéru obou bratrů Birger drasticky ukončil. Během oslav Vánoc v roce 1317 na hradě Nyköping Birger bratry zajal a pravděpodobně nechal vyhladovět k smrti. Manželky obou bratrů se zasazovaly o propuštění svých manželů. 16. dubna 1318 obě vévodkyně uzavřely v Kalmaru dohodu s dánským vévodou Kryštofem ze Hallandu-Samsö a arcibiskupem Esgarem z Lund, podle které neměl být uzavřen mír s králi Švédska a Dánska, dokud nebudou jejich manželé propuštěni. Během roku 1318 se potvrdilo, že oba zemřeli.\n\nJejí syn Magnus byl zvolen švédským králem ve svých třech letech 8. července 1319, po svržení Birgera. V srpnu toho roku byl také uznán dědičným norským králem (po smrti Ingeboržina otce). Ingeborg se stala jeho regentkou, její pozici je však těžké určit. Mats Kettilumndsson předsedal regentské radě společně s dvěma \"vévodyněmi Ingeborg\"; Ingeborg Håkansdotter a její sestřenice Ingeborg Eriksdottir.\n\nIngeborg byla kritizována za vedení vlastní politiky mimo švédskou a norskou radu a užívání královské pečeti svého syna k uskutečňování vlastních cílů. 1. října 1320 osvobodila Rigu od jejích dluhů. Byla známá štědrými dary určenými jejím podporovatelům. Knut Porse, jeden z podporovatelů jejího manžela, byl jmenován guvernérem Varbergu, kde měla Ingeborg svůj dvůr. Ingeborg se obklopovala mladými cizinci a byl dokonce vytvořen zákon, který cizincům zakazoval být členy švédské rady.\n\nV roce 1322 vznikl mezi Ingeborg a švédskou regentskou radou otevřený konflikt. Rada odsouhlasila, že rozkazy vydávané Ingeborg nebudou platné bez souhlasu celé rady. V roce 1323 byla Ingeborg donucena tuto podmínku přijmout a vzdát se několika strategických hradů a lén. 20. února 1323 se proti ní vzbouřila i norská regentská rada a Ingeborg byla zbavena pozice hlavy této rady. 14. února 1326 výměnou za zaplacení jejích dluhů byla nucena vzdát se dalších lén, poslat Knuta Porseho do exilu a byla ve švédské regentské radě zbavena politického vlivu. V norské radě však byl její podpis stále třeba na mírové smlouvě mezi Norskem a Sönderjyllandem z 14. června 1327.\n\nV roce 1327 se Ingeborg vdala za svého milence Knuta Porseho. Tento sňatek byl dalším důvodem, proč Švédové a stále více také Norové nedovolovali v obou zemích Ingeborg užívat politickou moc. Knut Porse se stal vévodou z Estonska v roce 1329, ale o rok později zemřel. Ingeborg poté znovu hrála určitou roli v životě svého nejstaršího syna, ale je těžké určit, jaký měla vliv.\n\n\"S Erikem Magnussonem:\"\n\n\n\"S Knutem Porsem, vévodou z Hallandu a Estonska\"\n\n\n"}
{"id": "776430", "url": "https://cs.wikipedia.org/wiki?curid=776430", "title": "Alexandr Podaševský", "text": "Alexandr Podaševský\n\nAlexandr (Nikolajevič) Podaševský (; 11. března 1884 Moskva – 28. června 1955 Praha) byl český dirigent a skladatel ruského původu.\n\nByl původně námořním důstojníkem a profesorem strategie na námořní akademii. Vedle toho studoval soukromě skladbu a hru na klavír. Již v té době komponoval drobnější skladby, komorní hudbu a scénickou hudbu pro divadlo. Po bolševické revoluci byl klavíristou a koncertním doprovazečem. Ze Sovětského svazu unikl nejprve do Istanbulu a do Sofie. V Sofii zkomponoval scénickou hudbu pro tamní Národní divadlo.\n\nV roce 1921 přišel do Prahy. Nejprve působil jako klavírní doprovazeč ruského baletu a souběžně studoval dirigování na \"Německé hudební akademii\" u Alexandra Zemlinského. Komponoval scénickou hudbu pro Divadlo na Vinohradech. Příležitostně komponoval i pro Národní divadlo a v roce 1928 byl přijat do trvalého angažmá jako dirigent a skladatel scénické hudby. Příležitostně hrál i menší činoherní role. Spolupracoval s předními režiséry divadla. Celkem vytvořil na 70 inscenací, z toho pro Národní divadlo 39. V Národním divadle působil až do odchodu do důchodu v roce 1946.\n\n\n\n\n"}
{"id": "776433", "url": "https://cs.wikipedia.org/wiki?curid=776433", "title": "Mera-Kūna", "text": "Mera-Kūna\n\nMera je řeka 3. řádu ve východní části Litvy, ve Vilniuském kraji, v okrese Švenčionys. Je to levý přítok řeky Žeimena, do které se vlévá 28,6 km od jejího soutoku s řekou Vilija (která se od tohoto soutoku dále nazývá Neris). Horní tok řeky do soutoku se stejnojmenným potůčkem Mera se nazývá Kūna. Kūna pramení na jižním okraji okresního města Švenčionys. Až do soutoku s potůčkem Mera u obce Naujas Strūnaitis teče v celkovém směru jižním, po tomto soutoku přebírá název Mera a až do obce Kasčiukai teče směrem západním, zde se obrací do směru celkově jižního (a začíná postupně stále více meandrovat) až do blízkosti vsi Gelednė, kde se stáčí k západu, dále postupně k severozápadu až ke vsi Baliuliai, kde začíná být součástí chráněného území ichtyologické rezervace \"Žeimenos ichtiologinis draustinis\" a stáčí se dále pozvolna stále více k severu, až za vsí Gužiai se vrací do směru celkově severozápadního. Teče převážně lesnatým územím, v povodí řeky je mnoho mokřadů a jezer (Acintas, Perūnas, Kūna). Průměrný spád je 132 cm/km.\n\n"}
{"id": "776436", "url": "https://cs.wikipedia.org/wiki?curid=776436", "title": "Severo Ochoa", "text": "Severo Ochoa\n\nSevero Ochoa de Albornoz (24. září 1905 Luarca – 1. listopadu 1993 Madrid) byl španělsko-americký lékař a biochemik, který spolu s Arthurem Kornbergem získal roku 1959 Nobelovu cenu za fyziologii a medicínu, a to za objev mechanismu biosyntézy RNA.\n\nVystudoval medicínu na univerzitě v Madridu. Ještě jako student, na konci 20. let udělal svůj první objev, vyvinul metodu pro měření malých množství kreatinu ve svalech. To ho také nasměrovalo do výzkumu místo k lékařské praxi. Úspěch s kreatinem mu přinesl pozvání Otto Meyerhofa (nositele Nobelovy ceny za rok 1922) do jeho laboratoře v Institutu pro biologii císaře Viléma v Berlíně. Zde strávil rok. Postgraduální studium pak zahájil na London National Institute for Medical Research. Zde se začal zajímat o enzymy, což byl počátek jeho klíčového předmětu zájmu. Roku 1933 se vrátil do Madridu, brzy však vypukla občanská válka. Ochoa Španělsko proto opustil a po peripetiích na mnoha výzkumných institucích v Evropě (Heidelberg, Oxford) nakonec zamířil do Spojených států amerických, na New York University, kde se věnoval chemické syntéze RNA, za což také nakonec získal Nobelovu cenu. Roku 1956 získal americké občanství, v závěru života se ovšem vrátil do Madridu, kde roku 1993 zemřel.\n\n"}
{"id": "776438", "url": "https://cs.wikipedia.org/wiki?curid=776438", "title": "Léon Dierx", "text": "Léon Dierx\n\nLéon Dierx [djerx] (31. března 1838, Saint-Denis, Réunion – 12. června 1912, Paříž) byl parnasistický francouzský básník, malíř a sochař. Byl považován za největšího elegika parnasistické poezie a 20. století ho oslavilo jako velkého básníka.\n\nNarodil se jako první syn v rodině obchodníka. Jeho otec byl Jaques Marais Dierx a matka Anne Marie Nanette de\nHeaulme. Měl ještě dalších 9 sourozenců (4 bratry a 5 sester) z nichž někteří zemřeli ve velmi raném věku. Mládí prožil na ostrově Réunion (Île-de-Bourbon) v rodné vile v Saint-Denis (dnes nazývané vila Déramond-Barre), kterou vykoupil jeho dědeček v r. 1830. Jako chlapec toužil cestovat a poznávat nové kraje a proto odjel na studia do Paříže, kde chtěl po ukončení střední školy studovat na technické univerzitě.\n\nV Paříži se mu ale zpočátku velmi stýskalo po domově, po krásné přírodě jeho rodného ostrova a také po jeho lásce, sestřenici Marie-Héloîse, která ale jeho city neopětovala a později se vdala za Adriena Belliera, též rodinného příbuzného. Léon Dierx se chtěl původně stát inženýrem, ale stále více ho přitahovalo umění, literatura a hlavně poezie. Své první básně publikoval v literárních časopisech \"L'Artiste\", \"La Revue contemporaine\" a \"La Revue française\". Ve svých 20 letech vydal první sbírku básní \"Aspiration\" (\"Aspirace\", 1858). Neopětovaná láska k jeho sestřenici, ženě, kterou nepřestal milovat po celý svůj život, měla i svoji dobrou stránku: stala se hnací silou jeho básnické tvorby. Zanechal studií technických věd, hodně cestoval a rozhodl se stát básníkem. Navštívil severní Afriku, Německo i Itálii, kam ho doprovázel jeho bratranec a věrný přítel Emile Bellier, který s ním též sdílel zálibu v poezii.\nV roce 1863 se Léon Dierx jako mladý básník připojil ke skupině umělců, kteří se nazývali des Parnassiens a do které patřili, kromě jiných, i básníci Sully Prudhomme, José-Maria de Heredia, Albert Glatigny a také Paul Verlaine, který ve svých 20 letech tuto skupinu proslavil. Hlavním představitelem tohoto uměleckého proudu byl jeho krajan, básník Leconte de Lisle. Léon Dierx nechtěl žít na útraty své rodiny, jejíž ekonomická situace na Réunionu se zhoršovala. Přijal proto skromné úřednické místo a ve svém volném čase se nadále věnoval poezii a literatuře, příležitostně též maloval. V roce 1867 vydal sbírku \"Les lèvres closes\" (\"Zavřené rty\"), považovanou za jeho nejlepší dílo. V době prusko-francouzské války (1870-1871) vydal malou sbírku vlasteneckých veršů \"Les Paroles du vaincu\" (\"Slova poraženého\", 1871) Od r. 1879 se na přímluvu spisovatele Guy de Maupassanta stal ministerským úředníkem a vedl klidný život, zcela zasvěcený krásnému umění. V roce 1889 se stal členem francouzské akademie l'Académie des palmiers s titulem doživotní mistr (Maître perpétuel). 22. května 1885 byl mezi těmi, kteří byli vybráni, aby drželi smuteční stráž u zemřelého Victora Huga a zúčastnil se s ostatními literáty a umělci smutečního průvodu Paříží při pohřbu tohoto velkého francouzského spisovatele a básníka.\n\nV říjnu r. 1898, po smrti básníka Stéphane Mallarmé byl jmenován novým knížetem básníků (Prince des poètes). Na objednávku vydavatele Alphonse Lemerre namaloval malíř Paul Chabas (1869-1937) Léona Dierxe na velkém obraze, na kterém jsou spolu s ním zachyceni i básníci Jules Claretie, Paul Arène, Paul Bourget, José-Maria de Hederia, Auguste Dorchain nebo Marcel Prévost. Tento obraz s názvem \"Chez Alphonse Lemerre, à Ville D'Avray\"\n(\"U Alphonse Lemerre, ve městě D'Avray\") byl představen na salonu v r. 1895. Vznikl na přání vydavatele parnasistických básníků zachovat jejich podobu pro příští generace.\n\nPo básníkově smrti dostalo nové muzeum na ostrově Réunion stojící v Pařížské ulici v Saint-Denis jeho jméno Le Musée Léon Dierx (Muzeum Léon Dierx). Básníkova busta byla instalována u vchodu do muzea později, v r. 1920.\n\n\n\n\n"}
{"id": "776439", "url": "https://cs.wikipedia.org/wiki?curid=776439", "title": "Bakchus (hudební skupina)", "text": "Bakchus (hudební skupina)\n\nBakchus je hudební skupina zabývající se středověkou a renesanční hudbou, založená roku 2006. Kapela vystupuje na festivalech a středověkých slavnostech po velké části Evropy a podílí se také na natáčení televizních a filmových pořadů (Borgia, Cyril a Metoděj, Poutnice...).\n\nPoužívá repliky starých nástrojů, např. dudy, šalmaje, rohy, cistra, kvinterna, Harfa, fidula, loutna, theorba, bubny.\n\nVystupuje v obsazení Richard Závada (umělecký vedoucí), Vladimír Třebický, Václav Polívka, Radek Seidl.\n\n\n"}
{"id": "776440", "url": "https://cs.wikipedia.org/wiki?curid=776440", "title": "Cabernet Franc", "text": "Cabernet Franc\n\nCabernet Franc (zkratka CF) je tradiční, starobylá, středně pozdní moštová odrůda révy vinné (\"Vitis vinifera\"), používaná k výrobě červených vín. Je původní „kabernetovou“ odrůdou, která se v regionu Bordeaux stala zakladatelem celé rodiny odrůd „kabernetového typu“, je úzce příbuzná s volně rostoucí révou lesní \"Vitis vinifera ssp. sylvestris\" a vznikla patrně její selekcí.\n\nDle obsáhlé studie francouzských ampelografů, zveřejněné roku 2007, je \"Cabernet Franc\" typovou odrůdou skupiny, ke které jsou řazeny ještě odrůdy \"Cabernet Sauvignon\", \"Carmenére\", \"Fer Servadou\", \"Gros Cabernet\", \"Merlot\", \"Morenoa\" a \"Txakoli\".\n\nV poslední době byla tato odrůda neprávem zatlačena do pozadí daleko úspěšnější odrůdou \"Cabernet Sauvignon\". Vína CS obsahují sice více taninů, jsou tmavší a tělnatější, ale vína CF mají jemnější texturu a někdy i přitažlivější vůni. Ve směsi dokáže CF zmírnit „divokost“ a taninovou hrubost vín odrůdy CS. V regionu Bordeaux zrají hrozny CF dříve a dosahují lepší cukernatosti, proto se spolu s \"Merlotem\" vysazuje v oblasti St. Émilion, kde CS již tak dobře nevyzrává.\n\nRéva vinná (\"Vitis vinifera\") odrůda \"Cabernet Franc\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je bujný, s polovzpřímenými až poléhavými letorosty. Vrcholky letorostů jsou otevřené, středně silně bíle vlnatě ochmýřené, průměrně pigmentované antokyaniny, s karmínovým nádechem. Mladé lístky jsou slabě bíle vlnatě ochmýřené, zelené s bronzovými skvrnami, slabě pigmentované antokyaniny. Internodia a nodia jsou jemně ochmýřená, zelená s hnědočervenými pruhy.\n\nDospělý list je středně velký, lesklý, tří- až pětilaločnatý se středně hlubokými až hlubokými výkroji, které mají oblé dno a někdy i zoubek, čepel listu je tmavozelená, síťovitě zvlněná, silně puchýřnatá, rub listu je jemně plstnatě ochmýřený, okraj listu je ostře, úzce zoubkovaný, řapíkový výkroj je otevřený, lyrovitý až lancetovitý, nebo překrytý s průsvitem. Žilnatina listu je takřka bez pigmentace antokyaniny. Listy na podzim červenají pouze v oblasti zoubkování.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé (10 mm), okrouhlé, celoplošně silně ojíněné bobule černomodré barvy se středně silnou, pevnou slupkou, dužina je rozplývavá, sladká, trochu svíravé a typicky travnaté chuti. Hrozny jsou malé až středně velké (150 g), válcovitě-kónické, poměrně kompaktní, občas s křidélky.\n\n\"Cabernet Franc\" je tradiční, starobylá, středně pozdní moštová odrůda révy vinné (\"Vitis vinifera\"), která patrně vznikla selekcí divoce rostoucí révy lesní \"Vitis vinifera ssp. sylvestris\". Za pravlast CF jsou dnes označována španělská úbočí Pyrenejí, provincie Navarra, Gipuzkoa nebo Bizkaia, kde se nacházejí velmi staré vinohrady v oblastech D.O. Txakoli. Do francouzského regionu Bordeaux, do oblasti údolí řeky Gironde, se ovšem měla dostat již kolem 1. století po Kristu a stala se zde zakladatelem rodiny odrůd „kabernetového typu“. V Burgundsku se odrůda pěstuje od počátku 16. století, roku 1635 se dostala do údolí řeky Loiry, v té době kardinál Richelieu zaslal Abbé Bretonovi několik tisíc sazenic této odrůdy, je zde stále na poměrně rozsáhlých plochách pěstována.\n\nV regionu Bordeaux se používá, hlavně s odrůdami CS a Merlot, k výrobě světoznámých kupáží, prosadila se hlavně koncem 19. století, během obnovy vinic po napadení révokazem, kdy v řadě případů nahradila odrůdu \"Carmènere\", se kterou byla v minulosti někdy též zaměňována. Ve Francii se \"Cabernet Franc\" roku 2008 pěstoval na 38.691 hektarech vinic, bylo zde registrováno 27 klonů odrůdy. CF najdeme v údolí řek Loiry a Gironde, v Provence a v Bordeaux, tvoří zde mimo jiné součást cuvée i odrůdových vín oblastí AOC Médoc, Graves, Saint Emilion, Bergerac, Pécharmant, Côtes de Duras, Buzet, Madiran, Irouléguy, Béarn, Côtes du Marmandais, Côtes du Brulhois, Bourgueil, Saint Nicolas de Bourgueil, Chinon, Saumur, Saumur-Champigny, Touraine, Coteaux du Loir, Anjou, Rosé de Loire, Rosé d'Anjou, Cabernet d'Anjou, Cabernet de Saumur, Orléans-Cléry, Cheverny, Coteaux du Vendômois, Coteaux d'Ancenis, Vins du Thouarsais, Vins du haut Poitou, Malepère, Cabardès, Limoux ... a mnoha Vin de Pays).\n\nRoku 2007 je odrůda pěstována odhadem na 45.000 hektarech vinic, najdeme ji například ve Španělsku (Aragón, Navarra, Katalánsko), v Itálii (Friuli-Venezia Giulia, Veneto, roku 1990 na 5.670 ha), v USA (pouze v Kalifornii roku 2007 na 1.457 ha), v Chile (1.142 ha roku 2006), v Jihoafrické republice roku 2007 na 1.019 ha, v Brazílii roku 1994 na 680 ha, v Austrálii roku 2007 na 588 ha, na Novém Zélandu, v Německu, ve Švýcarsko atd.\n\nVe Státní odrůdové knize České republiky není odrůda zapsána. Vinařský zákon nepovoluje u nás z této odrůdy vyrábět ani víno v kategorii zemských vín. Přesto je u nás, byť velmi vzácně a okrajově, pěstována.\n\nSlovo „cabernet“ vzniklo v oblasti Médoc, v regionu Bordeaux, patrně je odvozeno od latinského slova „caput“, zde ve smyslu „odrůda révy, dávající černá vína“. Poprvé bylo v literatuře zmíněno až roku 1866. Patrně někdy v této době dostala odrůda i druhou část názvu, sloužící k odlišení od jiných odrůd „kabernetového typu“.\n\nOdrůda má velké množství synonym, což svědčí o její starobylosti. Další, lokálně používaná synonyma odrůdy \"Cabernet Franc\" jsou : \"Каберне Фран, Гро Каберне, Гро Видюр, Кармене, Бретон\" (vše Rusko), \"Aceria, Acheria\" (Pays Basque francais, Irouléguy), \"A. Moyeta\" (Pays Basque), \"Ardounet\" (Béarn, nezaměňovat s odr. Ardonnet), \"Aroia, Arrouya\" (mylně), \"Auxquels, Baro, Beron, Bidure, Bordo\" (Itálie), \"B. Magher, Boubet, Bouchy\" (Béarn, Madiran, Tursan), \"Bouchet\" (Gironde, Bordelais), \"B. Saint Emilion, Breton\" (Val de Loire), \"Burdeas Tinto, Cabernet Aunis, C. Blanc, C. Bresciano, C. Carbouet, C. d´Aunis, C. Francese, C. Franco, C. Frank, C. Gris, Cabonet, Capbreton, C. Rouge\" (Landes), \"Carbenet, Carbonet, Carmenet, Couahort\" (Béarn), \"Crouchen Negre, C. Noir, Fer Servandou\" (USA, mylně), \"Gamay de Ricenay, Gamput, Gro Kaberne, G. Vidyur, Gros Bouchet, G. Cabernet, Grosse Vidure, Hartling, Kaberne Frank\" (býv. Jugoslávie), \"Karmene, Mencía\" (Španělsko, mylně), \"Méssanges Rouge, Morenoa Veron Bouchy, Noir Dur\" (Orléans), \"N. de Fontarrabie, Ondarrabi Beltza\" (Pays Basque espagnol, Txakoli), \"Petite Vidure, P. Vignedure, Petit Fer, P. Véronais, Plant Breton, P. des Sables, Rouge, Sable Rouge, Trouchet Noir\" (Béarn), \"Véronais, Veron Bouchy, Veronais\".\n\nOdrůda je k mutaci náchylnější více, než \"Cabernet Sauvignon\", ale méně, než \"Rulandské modré\". V rámci variability odrůdy se lze setkat s morfologicky odlišnými populacemi s listy, hrozny či stopkami hroznů odlišné velikosti či zbarvení. Například populace CF z oblasti Pays basque a Béarn (synonyma \"Acheria, Bouchy, Bouchet\") se dá považovat za archaickou formu odrůdy, populace z údolí Loiry (synonymum \"Breton\") za novější formu. Ale i v rámci jedné oblasti se lze setkat s varietami s odlišnou velikostí hroznů či s odlišnými tvary listů, například v oblasti Béarn se pěstují vedle sebe \"Gros Bouchy\" a \"Petit Bouchy\". Další známější varietou je mutace \"Cabernet Franc handia\" s velkými hrozny („handi“, baskicky „velký“), nalezená a selektovaná v okolí Irouléguy (Durquety a Dommercq, 1976). Na vinohradě v okolí Layon (Martigné/Layon, rok 2001) byla zase nalezena mutace odrůdy se žlutozelenými bobulemi.\n\nRoku 1997 zveřejnili John E. Bowers a Carole P. Meredith z University of California, Davis, studii, ve které prostřednictvím analýzy DNA s vysokou pravděpodobností stanovili, že CS je křížencem odrůd \"Cabernet Franc\" a \"Sauvignon Blanc\". Největší šance ke spontánnímu zkřížení těchto dvou odrůd nastala v Bordeaux v průběhu 17. století, z tohoto pohledu je možné, že v případě CS nejde o tak starobylou odrůdu, jak s dlouho předpokládalo.\n\nAnalýza DNA roku 2009 prokázala, že odrůda \"Merlot\" je spontánním křížencem odrůd \"Magdeleine Noire des Charentes\" a \"Cabernet Franc\". Odrůda \"Carménère\" je spontánní kříženec odrůd \"Gros Cabernet\" x \"Cabernet Franc\". U nás se CF stal jedním z rodičů dnes již velmi početné rodiny „kabernetových“ odrůd, a to odrůdy \"Cabernet Moravia\".\n\nObecně lze říci, že CF je velmi podobná odrůdě CS, ale raší a zraje nejméně o týden dříve, což jí umožňuje prosadit se v mírně chladnějších klimatických podmínkách. Proto tvoří plochy CF v Bordeaux jakousi pojistku pro případ slabšího ročníku a chladnějšího počasí v době sklizně pro odrůdu CS. Réví dobře vyzrává. Pro pozdější rašení odrůda pozdním jarním mrazíkům většinou uniká. Odolnost k zimním mrazům je dobrá, odolává až do -22 °C. Plodnost je nižší, 3,5-5 t/ha. Doporučované zatížení pro CF je 6-8 oček na m2. Vhodný je řez na jeden dlouhý nebo dva kratší tažně.\n\nVegetační cyklus odrůdy trvá 145 dní při sumě aktivních teplot (SAT) 2700-2800 °C. Odrůda raší středně pozdně, ve svém rodišti dozrává tato středně pozdní odrůda uprostřed až koncem října, 15-20 dnů po Chasselas, u nás koncem října.\n\nOdrůda je citlivější na napadení padlím révovým (\"Uncinula necator\") na listech i na hroznech, průměrně citlivá je na plíseň révovou (\"Plasmopara viticola\"), plíseň šedou (\"Botrytis cinerea\") a eutypózu, odolnost k hnilobě je díky volnějším hroznům a pevnější slupce poměrně dobrá.\n\nSnáší i sušší půdy, na kterých vytváří menší bobule, které mohou být naopak kvalitnější.Daří se mu na půdách písčitých, dobře snáší i vyšší obsah vápníku, vína dává potom těžší a plnější.\n\nČistá odrůdová vína CF pocházejí z údolí Loiry, zvláště z Bourgueil, Chinonu a Saumur-Champigny, kde někdy dosahují neuvěřitelně vysoké kvality. V oblasti Bordeaux tvoří CF často páteř cuvée společně s odrůdami CS a \"Merlot\".\n\nTypické víno je sytě barevné, lehčího stylu a poněkud světlejší barvy, než CS, velmi dobře strukturované, plné, aromatické, s jemnějšími taniny než CS, ale je mnohem plnější a s vyšším extraktem, než \"Merlot\". Lze jej poznat podle ovocitého aroma švestek, jahod, černého rybízu, ostružin a malin a dále podle vůně fialek, bylinek a čerstvě nakrájené zelené papriky s tóny kakaa, tabáku, tuhy, kdoulí, máty, černého i zeleného pepře, listů břečťanu. Vína dříve vyzrávají a dají se pít mladší než vína CS. Zajímavá jsou například i odrůdová ledová vína, vyráběná v USA a v Kanadě.\n\n\n"}
{"id": "776445", "url": "https://cs.wikipedia.org/wiki?curid=776445", "title": "Parlamentní volby v Kazachstánu 2012", "text": "Parlamentní volby v Kazachstánu 2012\n\nParlamentní volby v Kazachstánu se konaly 15. ledna 2012.\n\nPodle organizace OBSE hlasování nerespektovalo základní principy svobodných voleb.\n\nPři těchto volbách bylo poprvé uplatněno pravidlo, podle kterého druhá nejúspěšnější strana získá křesla v parlamentu bez ohledu na to, zda se jí podařilo překročit uzavírací klauzuli 7%.\n\nVoleb se zúčastnilo celkem sedm politických stran:\n\n\nOSDP byla jedinou stranou, kterou lze považovat za skutečnou opozici vůči dlouholetému prezidentovi Nursultanu Nazarbajevovi. Kromě Komunistické lidové strany existuje v Kazachstánu ještě Komunistická strana Kazachstánu, která je vůči režimu též v opozici. Ta však byla před volbami kvůli údajnému porušení zákona na půl roku vyřazena z politického boje.\n\nVzhledem k nepokojům v provincii Mangystau se nepředpokládalo, že by se volby konaly ve městě Žanaözen. Toto rozhodnutí však bylo 10. ledna 2012 zrušeno.\n\nOpozice tvrdí, že volby provázely rozsáhlé nesrovnalosti a podvody. OBSE a Americké ministerstvo zahraničních věcí neuznaly volby jako demokratické.\n\nSociální demokraté (OSDP) vyzvali ke zrušení volebních výsledků a oznámili, že průběh voleb napadnou u soudu. Vedení strany též uvedlo, že požaduje nezávislou volební komisi a zajištění rovnoprávného přístupu všech stran do médií během předvolební kampaně.\n\n"}
{"id": "776447", "url": "https://cs.wikipedia.org/wiki?curid=776447", "title": "Monika Pauknerová", "text": "Monika Pauknerová\n\nMonika Pauknerová (* 18. října 1951) je profesorka na Katedře obchodního práva Právnické fakultě Univerzity Karlovy. Specializuje se na mezinárodní právo soukromé a procesní, evropské mezinárodní právo soukromé, právo mezinárodní přepravy, právo mezinárodního obchodu, rozhodčí řízení.\n\nJe autorkou přibližně 150 publikací v oboru mezinárodního práva soukromého, práva mezinárodního obchodu a evropského práva. V prosinci roku 2013 byla zvolena do Řídící rady Mezinárodního ústavu pro unifikaci soukromého práva (UNIDROIT).\n\n\n"}
{"id": "776448", "url": "https://cs.wikipedia.org/wiki?curid=776448", "title": ".free", "text": ".free\n\n.free je připravovaný projekt české společnosti dotFree Group s.r.o. Na rozdíl od ostatních domén druhého řádu, budou domény .free v omezeném počtu zdarma pro každého člověka na světě.\n\nDomény .free není možné prozatím registrovat. Musí nejdříve projít schválením ICANN. Dále bude následovat fáze na ochranu vlastníků autorských práv (Sunrise) a fáze předregistrace. V listopadu 2013 by měla být doména uvolněná k registraci pro všechny.\n\nJeden člověk bude mít možnost registrovat si jen jednu doménu zdarma. Pokud bude chtít uživatel mít více domén .free, bude si muset pořídit VIP účet a zaplatit za každých 5 domén určený poplatek. Maximum však bude 50 domén na jeden VIP účet.\n"}
{"id": "776454", "url": "https://cs.wikipedia.org/wiki?curid=776454", "title": "Správní rada Vysokého učení technického v Brně", "text": "Správní rada Vysokého učení technického v Brně\n\nSprávní rada Vysokého učení technického v Brně je dozorčím orgánem, který se řídí Zákonem o vysokých školách a Statutem správní rady. Má právo veta případě nákupu a prodeje nemovitého majetku a movitého majetku vyšší hodnoty, při zakládání právnické osoby a převodu majetku do jejího vlastnictví. Dále se vyjadřuje se k dlouhodobému záměru, rozpočtu a výročním zprávám vysoké školy a k dalším věcem, které jim předloží rektor nebo ministr školství.\n\nSprávní rada má 15 členů, které po projednání s rektorem jmenuje a odvolává ministr školství, tak, aby v ní byli zastoupeni zejména představitelé veřejného života, územní samosprávy a státní správy. Členství v radě trvá šest let, po dvou letech je obměněna třetina členů. Členové mezi sebou volí svého předsedu a místopředsedu, jejichž volební období je dvouleté a jedna osoba může tuto funkci vykonávat maximálně dvě období po sobě.\n\nSoučasným předsedou správní rady je Michal Štefl, místopředsedou pak Vladimír Jeřábek, člen dozorčí rady Komerční banky.\n\n\n"}
{"id": "776460", "url": "https://cs.wikipedia.org/wiki?curid=776460", "title": "Seznam členů Národního shromáždění ČSSR po volbách v roce 1964", "text": "Seznam členů Národního shromáždění ČSSR po volbách v roce 1964\n\nToto je seznam členů Národního shromáždění ČSSR po volbách v roce 1964, kteří zasedali v tomto zákonodárném sboru Československa ve volebním období 1964–1968.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\n"}
{"id": "776462", "url": "https://cs.wikipedia.org/wiki?curid=776462", "title": "Jezerní plošina", "text": "Jezerní plošina\n\nJezerní plošina je geomorfologický pojem označující oblast s mnoha vodními plochami. Většina těchto oblastí byla vytvořena táním ledovců po poslední době ledové, tedy asi před 10 000 lety.\n\nPříklady jezerních plošin jsou Meklenburská s jezery Schwerinským a Müritz, Pomořanská s jezerem Elbag, Velkopolská s jezerem Jeziorko a Mazurská s jezery Mamry a Sňardvy.\n"}
{"id": "776466", "url": "https://cs.wikipedia.org/wiki?curid=776466", "title": "Ázerbájdžán na letních olympijských hrách", "text": "Ázerbájdžán na letních olympijských hrách\n\nÁzerbájdžán na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "776468", "url": "https://cs.wikipedia.org/wiki?curid=776468", "title": "Ázerbájdžán na zimních olympijských hrách", "text": "Ázerbájdžán na zimních olympijských hrách\n\nÁzerbájdžán na zimních olympijských hrách startuje od roku 1998. Toto je přehled účastí, medailového zisku a vlajkonošů na dané sportovní události.\n"}
{"id": "776469", "url": "https://cs.wikipedia.org/wiki?curid=776469", "title": "Správní rada vysoké školy", "text": "Správní rada vysoké školy\n\nSprávní rada je dozorčí orgán veřejné vysoké školy, který vydává souhlas nabytí nebo převodu nemovitého nebo movitého majetku vyšší hodnoty, ke zřízení věcného břemena nebo předkupního právo a založení právnické osoby a vkladům majetku do ní.\n\nDále se vyjadřuje k dlouhodobému záměru školy, jejímu rozpočtu, výročním zprávám a jiným otázkám, které jim předloží rektor nebo ministr školství. \n\nČlenové rady, kteří nemůžou být zaměstnanci dané vysoké školy, jsou představitelé veřejného života, územní samosprávy a státní správy, které po projednání s rektorem jmenuje na šest let a odvolává ministr školství. Rada musí mít devět členů nebo více, vždy ale musí být počet členů dělitelný třemi. To proto, že po dvou letech je vždy obměněna třetina členů. \n\nSprávní rada se řídí zákonem č. 111/1998 Sb. o vysokých školách, Statutem školy a Statutem správní rady, který schvaluje ministr.\n\nSprávní rady byly na veřejných vysokých školách zřízeny 1. ledna 1999 nabytím účinnosti § 14 zákona č. 111/1998 Sb. o vysokých školách.\n\nPodle věcného záměru zákona o vysokých školách by se Správní rada měla jmenovat pouze Rada. Doznat změn má také jmenování členů, které by měla jmenovat vláda z řady specialistů v oblastech odborné orientace školy a to jednu třetinu na návrh rektora, jednu třetinu na návrh akademického senátu a jednu třetinu na návrh ministra školství. \n\nPravomoc rady by měla být rozšířena o schvalování rektora na návrh akademického senátu nebo schvalování dlouhodobého záměru a rozpočtu (dnes se k nim pouze vyjadřuje) a také statutu školy. \n\nPodle předkladatelů záměru mají tyto zvýšit vliv veřejnosti na chod jimi placených škol. Podle kritiků jde ale jen o omezení samostatnosti vysokých škola a odsunutí akademických senátů pouze do role poradních sborů, což je jeden z hlavních důvodů (vedle zavedení školného), proč studenti proti reformě protestují.\n\n\n"}
{"id": "776475", "url": "https://cs.wikipedia.org/wiki?curid=776475", "title": "Karel Polata", "text": "Karel Polata\n\nKarel Polata (25. listopadu 1914 Zdíkov – 29. března 1974 Horažďovice) byl český hudební skladatel a dirigent.\n\nNarodil se v muzikantské rodině v obci Zdíkov. Učil se hře na housle, klavír a varhany. Od roku 1932 bydlela rodina v Sušici. Zde pokračoval ve studiu hry na hudební nástroje a začal i dirigovat. Za druhé světové války pracoval v plzeňském závodě Škoda, kde utrpěl po náletu vážný úraz a musela mu být amputována noha.\n\nPo válce sestavil kapelu ze šumavských muzikantů. V roce 1946 dostal příležitost nahrát pro rozhlas několik skladeb. Později přijal do kapely i zpěvačku. Od roku 1951 působila kapela pod názvem \"Starošumavská dechová muzika Karla Polaty\".\n\nSložil okolo 400 skladeb . Upravoval rovněž lidové skladby a psal texty. Hostoval v Praze v Lucerně, kapela jezdila i na zájezdy do tehdejší NDR.\nV roce 1971 odešel do invalidního důchodu, ze zdravotních důvodů kapelu v roce 1973 rozpustil. Je pochován na hřbitově v Sušici.\n\nHudba a text Karel Polata\n\nHudba Karel Polata, text Ladislav Nushart\n\n"}
{"id": "776478", "url": "https://cs.wikipedia.org/wiki?curid=776478", "title": "Anna Slováčková", "text": "Anna Slováčková\n\nAnna Slováčková celým jménem Anna Julie Slováčková (* 22. srpen 1995 Praha) je česká zpěvačka, herečka a moderátorka pořadů pro děti. \n\nPochází z umělecké rodiny. Její matkou je česká herečka a moderátorka Dagmar Patrasová, otcem český saxofonista a hudební skladatel Felix Slováček. Má také bratra Felixe Slováčka ml. a polorodou sestru René Slováčkovou. Její dědeček Karel Patras byl profesorem AMU a sólovým harfenistou České filharmonie, babička Věra Patrasová byla zpěvačkou filharmonického sboru.\n\nAnna již od 4 let navštěvovala ZUŠ Bajkalská, kde se učila na klavír pod vedením prof. Věry Svárovské a studovala zde i zpěv u Jany Durczákové. Chodila do jazykové školy na angličtinu a němčinu. Účinkovala v pořadech své maminky Dagmar Patrasové, hrála také v pohádce \"Zimní královna\". Již ve třech letech vyhrála konkurs a v následujících pěti letech propůjčila hlas Krtečkovi výtvarníka Zdeňka Milera na audionahrávkách. V roce 2012 byla televizní reportérkou dětského pořadu \"KiWi Junior\" na TV Barrandov. \n\nV roce 2014 začala hrát v muzikálu Sněhová královna, kde hraje hlavní postavu – Gerdu. Od té doby hrála hlavní role například v muzikálu Alenka v kraji zázraků (Alenka), Iago (Desdemona), Kapka medu pro Verunku a Královna Kapeska (Verunka), dále Rózi v muzikálu Krysař, Cordelii v muzikálu Doktor Ox, Doru - zlou nevlastní sestru Popelku v muzikálu Tři oříšky pro Popelku, či účinkuje v několika hrách v divadle Semafor. \n\nV roce 2016 se zúčastnila 2. řady soutěže Tvoje tvář má známý hlas vysílané Televizí Nova. Hrála také sestřičku Radku v seriálu Ordinace v růžové zahradě. \n\nV roce 2018 se stala sólistkou hudebního projektu Film Music Tour, kde společně s Milanem Peroutkou, Moravia Brass Bandem a Chuheiem Iwasakim objeli několik českých měst a celé tour po prvních úspěšných koncertech v roce 2019 zrekapitulovali. \n\nPravidelně vystupuje s Big Bandem Felixe Slováčka, hostovala i s Orchestrem Karla Vlacha, Godlen Big Bandem nebo Komorní filharmonií Pardubice. Zároveň je jednou z moderátorek hudebního pořadu Mixxxér show na TV ÓČKO. Vystupuje se svojí pop-rockovou kapelou Aura, se kterou vydala několik singlů. \n\nV roce 2019 jí byl zjištěn zhoubný nádor prsu, kvůli kterému musí podstupovat chemoterapii.\n\n\n\n\nmuzikál \"Tři oříšky pro Popelku\" (Axel Poike) - režie Filip Renč, premiéra prosinec 2018\n\n \n"}
{"id": "776487", "url": "https://cs.wikipedia.org/wiki?curid=776487", "title": "Haakon V. Norský", "text": "Haakon V. Norský\n\nHaakon V. Magnusson (1270 Tønsberg - 8. května 1319 tamtéž) byl v letech 1299 - 1319 norský král.\n\nHaakon byl mladší ze dvou přeživších synů norského krále Magnuse VI. a jeho manželky, dánské princezny Ingeborg, dcery dánského krále Erika Plogpenninga a jeho manželky Juty Saské. Narodil se ovšem až jako čtvrtý ze čtyř synů královského páru. Jeho matka byla pravnučkou Albrechta I. Medvěda, jenž byl přímým prapravnukem Olafa II. Svatého (995-1030). V mateřské linii byl tedy Haakon potomkem tohoto legendárního krále. Králem se Haakon stal po smrti svého staršího bratra Erika II., který nezanechal mužské potomky.\n\nHaakonovou manželkou byla od roku 1299 Eufémie z Rujány. Manželství Eufémie a Haakona bylo nejspíš sjednáno na dánsko-norském jednání na podzim roku 1298, kde Eufémiin děd Witzlaw z Rujány působil jako prostředník. V roce 1312 se jeho jediná dcera narozená v manželství Ingeborg Norská vdala za švédského prince a vévodu Erika Magnussona, mladšího bratra švédského krále Birgera. Jejich syn Magnus Eriksson se nakonec stal Haakonovým nástupcem na norském trůně.\n\nS osobou krále Haakona souvisí stavba hradů Akerhus (\"Akershus Festning\") a Bohus (\"Båhus festning\"). Během své vlády obnovil válečnou politiku svého bratra vůči Dánsku, ale v roce 1309 nakonec uzavřel mír, který víceméně znamenal konec období dánsko-norských válek. V domácí politice se energicky a úspěšně snažil o omezení moci šlechty a posílení moci krále.\n\nHaakon V. zemřel v roce 1319. Protože syny neměl ani on, ani jeho starší bratr, znamenala jeho smrt konec norských Ynglingů a Norsko ztratilo svou nezávislost až do roku 1905. Haakonovým nástupcem se stal jeho vnuk Magnus, tehdy ještě dítě.\n\nHaakon byl stejně jako o několik let dříve jeho manželka pohřben v kostele sv. Marie v Oslu. Zde objevené ostatky dvou lidí, považovaných za Haakona a Eufémii, byly uloženy v královském mauzoleu na hradě Akershus.\n"}
{"id": "776494", "url": "https://cs.wikipedia.org/wiki?curid=776494", "title": "Domina", "text": "Domina\n\nSlovo domina má několik významů:\n"}
{"id": "776497", "url": "https://cs.wikipedia.org/wiki?curid=776497", "title": "Republikánská lidová strana", "text": "Republikánská lidová strana\n\nRepublikánská lidová strana (turecky \"Cumhuriyet Halk Partisi, CHP\") je turecká levicová politická strana založená roku 1923 Mustafou Kemalem. Jedná se o nejstarší politickou stranu Turecka. Se 135 zástupci ve Velkém národním shromáždění je (vedle nacionalistické MHP) hlavní opoziční silou proti vládní AKP. Jejím předsedou je od května 2010 Kemal Kılıçdaroğlu.\n\nStrana hájí principy republiky tak, jak je vytyčil její zakladatel.\nJde např. o nacionalismus či sekularismus.\nPolitika CHP je do jisté míry tvořena vymezováním se vůči vládní straně \"AKP\", kterou mimo jiné obviňuje z úmyslu podkopat republiku či zavést islámské právo.\n\nPřes značnou kritiku vedení přístupových rozhovorů s Evropskou unií si však CHP nemůže dovolit vystupovat odmítavě k evropské integraci, což je dáno ideologickým rozporem uvnitř strany. Členství v EU by dokončilo odkaz Atatürka, avšak trvalé začlenění Turecka do Evropy ohrožuje kemalismus jako státní ideologii, neboť podmínky pro vstup do EU nutně znamenají odstranění některých základních pilířů této ideologie (včetně silné role armády), které se snaží strana bránit.\n\n"}
{"id": "776502", "url": "https://cs.wikipedia.org/wiki?curid=776502", "title": "Felix Slováček (mladší)", "text": "Felix Slováček (mladší)\n\nMgA. Felix Slováček mladší (* 14. září 1983 Praha) je český profesionální hudebník – saxofonista a klarinetista.\n\nPochází z umělecké rodiny. Jeho matkou je česká herečka a moderátorka Dagmar Patrasová, otcem český saxofonista a hudební skladatel Felix Slováček. Má dvě sestry, plnorodou (společní oba rodiče) Annu Slováčkovou a polorodou (společný otec) René Slováčkovou. Jde o vnuka Karla Patrase, který byl profesorem AMU a sólovým harfenistou České filharmonie, a Věry Patrasové, která byla zpěvačkou Pražského filharmonického sboru. S přítelkyní Kateřinou má syna Felixe Antonína Slováčka nejmladšího (* 31. srpna 2011).\n\nPo studiích na konzervatoři (hra na klarinet) studoval na AMU, absolvoval hudební stáž v norském Oslu. Poté působil v symfonickém orchestru.\n\n"}
{"id": "776507", "url": "https://cs.wikipedia.org/wiki?curid=776507", "title": "Izrael na letních olympijských hrách", "text": "Izrael na letních olympijských hrách\n\nIzrael na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "776508", "url": "https://cs.wikipedia.org/wiki?curid=776508", "title": "Izrael na zimních olympijských hrách", "text": "Izrael na zimních olympijských hrách\n\nIzrael na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "776512", "url": "https://cs.wikipedia.org/wiki?curid=776512", "title": "René Slováčková", "text": "René Slováčková\n\nRené Slováčková (* 11. srpna 1977 Praha) je česká herečka a dabérka.\n\nJejím otcem je český klarinetista a saxofonista Felix Slováček. Vystudovala konzervatoř. Poté byla na stipendiu v Horáckém divadle v Jihlavě. Podle vlastního vyjádření ji účinkování v divadle chybí. \n\nZastávala post šéfredaktorky dámského časopisu \"MADAME\", později \"RENÉE\". Dlouhodobě se věnuje dabingu filmů a seriálů, účinkuje v reklamách. Od roku 2002 je hlasem T-Mobile v hlasovém automatu IVR.\n\n\nZ dalších činností můžeme zmínit například propůjčení svého hlasu IVR T-Mobile.\n\n"}
{"id": "776517", "url": "https://cs.wikipedia.org/wiki?curid=776517", "title": "Seznam členů Národního shromáždění ČSSR po volbách v roce 1960", "text": "Seznam členů Národního shromáždění ČSSR po volbách v roce 1960\n\nToto je seznam členů Národního shromáždění ČSSR po volbách v roce 1960, kteří zasedali v tomto zákonodárném sboru Československa ve volebním období 1960–1964.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\n"}
{"id": "776524", "url": "https://cs.wikipedia.org/wiki?curid=776524", "title": "Mistrovství Československa v cyklokrosu", "text": "Mistrovství Československa v cyklokrosu\n\nMistrovství Československa v cyklokrosu se konalo v letech 1952 až 1992.\n\nV letech 1952-54 se jezdil intervalový závod (časovka). A od r. 1955 se startuje hromadně. V letech 1961 v Třebíči a 1968 v Mladé Boleslavi byly mistrovství pořádány jako mezinárodní a oba vyhráli závodníci bývalé NDR. V roce 1991 a 1992 byl závod rozdělen na kategorie profesionálů a amatérů.\n\n"}
{"id": "776531", "url": "https://cs.wikipedia.org/wiki?curid=776531", "title": "Václav Pantůček", "text": "Václav Pantůček\n\nVáclav Pantůček (24. listopadu 1934, Mikulov – 21. července 1994, Brno) byl československý hokejový střední útočník, který v nejvyšší československé hokejové lize kromě jedné sezóny odehrané v pražském Spartaku Praha Sokolovo, byl věrný Brnu. Reprezentoval Československo na sedmi mistrovství světa (1954–1958 a 1960-1961), kde získal stříbrnou medaili a dvě bronzové medaile, a na dvou OH (1956 a 1960).\n\nJeho prvoligová hokejová kariéra byla spjata s brněnskými oddíly, nebýt roku stráveného v Praze, hrál by ligu pouze tam. Již ve dvaceti letech hrál na svém prvním mistrovství světa, následně přidal dalších 6 účastí včetně dvou účastí na zimních OH.\n\nV reprezentaci odehrál 92 zápasů, ve kterých vstřelil 48 gólů.\n\n\nPo skončení hráčské kariéry zůstal tři roky věrný ještě brněnskému hokeji v týmu Spartak Královo Pole, následně využil možnosti si vyzkoušet i zahraniční ligy - nejdříve v německém Rosenheimu, kde strávil sezónu 1968-1969, příští sezónu 1969-1970 zkusil štěstí v hokejově exotické Jugoslávii, když trénoval tým Celje. Poté již přišel návrat zpět do republiky, když dvakrát působil u Ingstavu Brno (v letech 1970–1975 a 1978–1983), v Žilině (1975–1978) a trenérskou kariéru zakončil v severočeském Liberci (1983–1985).\n\n"}
{"id": "776533", "url": "https://cs.wikipedia.org/wiki?curid=776533", "title": "Mistrovství České republiky v cyklokrosu", "text": "Mistrovství České republiky v cyklokrosu\n\nMistrovství České republiky v cyklokrosu se koná pravidelně od roku 1993, kdy nahradil mistrovství Československa.\n\n\n"}
{"id": "776536", "url": "https://cs.wikipedia.org/wiki?curid=776536", "title": "Plika", "text": "Plika\n\nPlika (z latinského \"plica\" – záhyb) je v pomocných vědách historických označení pro zesílení (zdvojení) dolního okraje listiny, který vznikl přeložením pergamenu. Plika sloužila k tomu, aby mohla být pečeť pevněji přivěšena.\n\nToto umělé zesílení zvýšilo odolnost proti protrhnutí pergamenu, který musel být prostřižen, aby jím mohla být protažena šňůra nebo pergamenový proužek pro připojení jedné nebo více pečetí.\n\n"}
{"id": "776539", "url": "https://cs.wikipedia.org/wiki?curid=776539", "title": "AC Milán v ročníku 2010/11", "text": "AC Milán v ročníku 2010/11\n\nTento článek se podrobně zabývá událostmi ve fotbalovém klubu AC Milán v sezoně 2010/11 a jeho působení v nejvyšší lize, domácího poháru a v Lize mistrů UEFA.\n\nTabulka\n\nKonečná tabulka skupiny G\nPlay off\n"}
{"id": "776555", "url": "https://cs.wikipedia.org/wiki?curid=776555", "title": "Gottfried Hoffer z Lobenštejnu", "text": "Gottfried Hoffer z Lobenštejnu\n\nGottfried Hoffer z Lobenštejnu, něm. \"von Lobenstein\" (1665 – 22. února 1732 Litoměřice) byl český římskokatolický duchovní, generální vikář litoměřické diecéze a děkan katedrální kapituly u sv. Štěpána v Litoměřicích a v letech 1722 až 1732.\n\nTento duchovní se stal nejdříve děkanem v Budyni nad Ohří, později městským děkanem v Litoměřicích. V roce 1715 byl jmenován 3. litoměřickým biskupem Františkem Königseggem sídelním kanovníkem litoměřické kapituly. V letech 1715-1720 vykonával funkci generálního vikáře litoměřické diecéze. Roku 1722 se stal děkanem litoměřické kapituly. V té době se však také dostal, pro svou vznětlivou povahu, do konfliktu se 4. litoměřickým biskupem Janem Adamem Vratislavem z Mitrovic. S jeho jménem je spojena nadace v roce 1730 pro vikaristu katedrálního kostela, počátek pozdější tzv. \"hoffero-jarschelovské nadace\".\n\n\n"}
{"id": "776558", "url": "https://cs.wikipedia.org/wiki?curid=776558", "title": "Šuo-čou", "text": "Šuo-čou\n\nŠuo-čou ( , pchin-jinem \"Shuòzhōu\") je městská prefektura v Čínské lidové republice, kde patří k provincii Šan-si. Celá prefektura má rozlohu 5 737 čtverečních kilometrů a v roce 2004 v ní žilo jeden a čtvrt milionu obyvatel.\n\nZ nerostného bohatství jsou zde významná ložiska uhlí, železa, bauxitu, slídy, manganu a grafitu.\n\nŠuo-čou leží na horním toku řeky Fen-che v severní části provincie Šan-si. Prefektura hraničí na severozápadě s Vnitřním Mongolskem, na jihu se Sin-čou a na severovýchodě s Ta-tchungem.\n"}
{"id": "776560", "url": "https://cs.wikipedia.org/wiki?curid=776560", "title": "Muzeum barokních soch", "text": "Muzeum barokních soch\n\nMuzeum barokních soch (zkráceně MUBASO) je muzeum zřízené v kostele sv. Josefa v Chrudimi.\n\nV roce 1641 povolil vybudování kapucínského kostela s klášterem arcibiskup kardinál Harrach. Roku 1651 vyzval císař Ferdinand III. místodržící Českého království k nabídnutí pozemku pro klášter řádu kapucínů, dominikánů, nebo augustiniánům. Se všemi řády proběhla jednání, ale pro nedostatek finančních prostředků žádný z nich nabídku nepřijal, ačkoliv kapucíni a s nimi soupeřící bosí augustiniáni, kteří měli s kapucíny blízké záměry, metody a cíle pastorace, by klášter v Chrudimi rádi zřídili. Téhož roku pak kutnohorský primátor Jiří Vykročil z Bílenberka odkázal kapucínskému řádu 11 000 rýnských na stavbu kláštera, a to kdekoliv v Čechách. Zřízení kapucínského kláštera chrudimskému magistrátu doporučila i Anna Eleonora Gonzagová, druhá manželka Ferdinanda II. Až roku 1655 císař Ferdinand III. definitivně povolil založení kapucínského kostela zasvěceného sv. Josefu spolu s klášterem. A konečně roku 1656 opět povolil stavbu kardinál Harrach, který do Chrudimi posílá představeného kláštera P. Pavla Palatinuse s dalšími bratry. Stavbu finančně podporuje i Jan Grube z Libojovic, který přispívá 100 zlatými.\nStavba kostela začíná na nezvyklém místě bývalého městského příkopu. I v tamních dobách docházelo ke změnám stavby v průběhu její výstavby, což lze doložit žádostí o povolení Lorety při kapucínském chrámu z roku 1657, jejíž stavbu odsouhlasila i městská rada, nebo povolením zřízení Božího hrobu s odznaky umučení Páně pod kostelem z roku 1662. Základní kámen kláštera byl položen až roku 1662, což lze vysvětlit různým výškovým založením kostela a kláštera. Celá stavba konventu pak byla dokončena roku 1665, kdy byl vysvěcen chrám, jeho hlavní oltář a loretánská kaple s oltářem. Dne 25. 7. 1665 byl za účasti královéhradeckého biskupa Matouše Sobka z Bílenberku slavnostně vztyčen hlavní oboustranný oltář „ke cti Boha Všemohoucího, Panny Marie a sv. Josefa Pěstouna“. Roku 1669 byla pod kostelem vybudována krypta, která byla roku 1718 rozšířena a byla využívána k pohřbům až do roku 1785, kdy proběhl poslední pohřeb již v rozporu s císařským ediktem zákazu pohřbívání v hrobkách z roku 1784. Papež Kliment XI. (Klement XI.) udělil roku 1711 sedmiletou milost všem věřícím, kteří navštívili kryptu tohoto kostela.\n\nV roce 1735 vzniklo na objednávku kapucínů mimořádně kvalitní sousoší Zvěstování P. Marie, které bylo novodobým bádáním připsáno Janu Albertu Devotymu. Roku 1760 byla do kostela pořízená první křížová cesta na Chrudimsku, od Josefa Ceregettiho. Stejný malíř pak prováděl v roce 1778 obrazy na stěnách metodou al fresco.\nRoku 1837 dochází k větším opravám, zejména střech. Roku 1839 dochází ke zřízení vodojemu a k podezdění sklepů hrozících sesutím. V roce 1841 je opravován částečně zřícený krov a dochází k vybílení celého interiéru. Roku 1846 opravuje malby v Božím hrobě malíř Trávníček a v roce 1847 instaluje do kostela Jiří Španěl nové varhany. V roce 1858 byla křížová cesta od Ceregettiho nahrazena novými obrazy od Josefa Papáčka. Roku 1863 byl kostel vybílen z vnějšku a roku 1886 proběhly další opravy, na které navazuje oprava Božího hrobu z roku 1888, kdy dochází i k výměně soch za nové z Krejčíkova závodu v Praze. Roku 1889 byly v kostele instalovány nové varhany z Tučkovy firmy v Kutné Hoře, roku 1890 navazuje přestavba krovu a výstavba věže s hromosvodem.\n\nRoku 1900 se objevuje kostel s klášterem v Soupise památek od Karla Chytila. Roku 1902 dochází k opravám Loretánské kaple a k výmalbě kostela ve stylu beuronských benediktinů akademickým malířem Martinem Matoušem z Prahy. V roce 1905 opravy pokračují, zejména na střešním plášti a v Božím hrobě, kde je zřízena i ventilace a roku 1906 proveden olejový nátěr. Roku 1912 provádí Viktor Förster opravu fresek v Loretánské kapli.\n\nRoku 1941 proběhlo statické zajištění loretánské kaple dle postupu stanoveného státním technikem. Od roku 1970 se uvažuje se zbořením lorety a Božího hrobu, což je opakováno i v záměru oprav z roku 1973. Ke kompletní demolici této části nedochází, ale nedochází ani k realizaci některých staticky zajišťovacích prací, které využívají moderních materiálů, jako beton a ocelové nosníky. Roku 1979 je vybourána vestavba v Loretě. Roku 1985 proběhla statická oprava krovu, která však nebyla dokončena. Roku 1987 dochází mj. k vybourání schodiště z lodi do suterénu a v klenbě suterénu byl zřízen manipulační otvor pro dopravu suti. V letech 1990 a 1991 došlo k zajištění trhlin v obvodových stěnách.\nV roce 2005 byl radou města Chrudim schválen koncept využití, který počítal s přestavbou na muzeum barokních soch s dalším využitím pro koncerty, divadlo, svatby a společenská setkání. V roce 2006 byl zpracován první stupeň dokumentace Rekonstrukce kostela sv. Josefa na muzeum barokních soch. Celková rekonstrukce a přestavba byla včetně interiérů realizována od ledna 2009 do srpna 2011. Dle návrhu firmy Projektil architekti s.r.o. pod vedením Romana Brychty a Ondřeje Hofmaistera rekonstrukci zrealizovala firma První stavební Chrudim, a.s. Součástí expozice je i promítání filmu natočenému speciálně pro toto muzeum, s názvem Kamenný příběh. Film natočila Filmová akademie Miroslava Ondříčka v Písku, pod vedením režiséra Jana Vejnara.\n\nRekonstrukce provedená za finančního přispění ze strukturálních fondů Evropské unie z Regionálního operačního programu NUTS II Severovýchod získala mnoho ocenění. Nejdůležitějšími oceněními jsou Stavba roku 2011 Pardubického kraje a druhé místo „Zlatá cena“ v mezinárodní soutěži LivCom Awards, která se uskutečnila ve dnech 27. a 31. října 2011 v jihokorejském Soulu.\n\n\n"}
{"id": "776561", "url": "https://cs.wikipedia.org/wiki?curid=776561", "title": "Kaibótei", "text": "Kaibótei\n\nKaibótei ( ~ člun pro obranu pobřeží) měly být malá válečná plavidla japonského císařského námořnictva projektovaná koncem druhé světové války jako typ A ( \"Kó gata\") s kovovým trupem a typ B ( \"Ocu gata\") s dřevěným trupem. Oba typy byly plánovány tak, aby mohly sloužit jako malá doprovodná plavidla a stíhače ponorek (vybavené 60 hlubinnými náložemi), či jako nosiče sebevražedných torpéd \"kaiten\" – v takovém případě měl typ A nést dva \"kaiteny\" a typ B jeden (u obou typů za cenu redukce nesených hlubinných náloží).\n\nS postupem Spojenců v Pacifiku se Japonské císařství čím dál víc soustředilo na obranu vlastních Japonských ostrovů a pokrytí (a ochranu) dodávek strategických surovin z dobytých území do Japonska. Za tímto účelem byla do „programu válečného kruhu“ ( \"Maru sen keikaku\") z roku 1944 zahrnuta v rámci kategorie pomocných plavidel ( \"tokumutei\") i stavba relativně malých a jednoduchých člunů, označených jako \"kaibótei\" typu A a typu B.\n\nPůvodně se mělo jednat o nosiče \"kaitenů\" pro útoky na spojenecké invazní jednotky a zajištění přesunů \"kaitenů\" mezi jednotlivými základnami. Navýšením počtu nesených hlubinných náloží místo \"kaitenů\" vznikla malá a jednoduchá protiponorková plavidla – někdy též klasifikovaná jako pomocné stíhače ponorek (klasifikační symbol „CHa“).\n\nTyp A vycházel z projektu E 24 a typ B z projektu E 25.\n\nDvacet plánovaných jednotek typu A dostalo v rámci programu z let 1943-44 trupová čísla 1851 až 1870, zatímco pro šedesát plánovaných jednotek typu B byla vyhrazena čísla 1701 až 1760. Pro program výstavby z let 1944-45 se počítalo s dalšími 40 jednotkami typu B – k jejich objednání již ale nedošlo.\n\nTyp A i typ B bylo možno stavět v menších soukromých loděnicích. V případě dřevěného typu B bylo možné dokonce využít kapacity loděnic, které se věnovaly stavbě dřevěných plavidel (konkrétně stavbě pomocných stíhačů ponorek třídy \"č.1\" a pomocných hlídkových člunů třídy \"č.1\"). \"Kaibókany\" typu B je měly zcela nahradit a proto byly pomocné hlídkové čluny, jejichž stavba ještě nezačala, zrušeny a uvolněná kapacita loděnic měla být využita na stavbu \"kaibótei\".\n\nProstředky na stavbu \"kaibótei\" byly uvolněny v rozpočtovém roce 1945.\n\nTrup typů A i B se vyznačoval zvednutou přídí a snižující se zádí, přičemž hloubka trupu byla u ocelového typu A 3,5 m a u dřevěného typu B 2,95 m. Zvednutá příď měla zlepšovat plavbyschopnost na rozbouřeném moři a při vyšších rychlostech, zatímco snížení na zádi šetřilo hmotnost a usnadňovalo spouštění \"kaitenů\". Paluba měla být průběžná po celé délce.\n\nPřibližně v 1/3 délky paluby se nacházel dvoupatrový můstek na jehož zadní části se nacházel stěžeň nesoucí anténu metrového přehledového radaru 13 Gó pro sledování vzdušných cílů a detektor radaru (pravděpodobně E-27).\n\nAčkoliv \"kaibótei\" měly být malá a jednoduchá plavidla, japonské loděnice v podmínkách válečného roku 1945 dokázaly dokončit pouze dva trupy typu A (\"č. 1\" a \"č. 2\") do takového stavu, že mohly být spuštěny na vodu.\n\nPohon u obou typů zajišťovala dvojice vznětových motorů o celkovém výkonu 800 koňských sil (588,4 kW). Typ A (ve verzi nosiče \"kaitenů\") s nimi měl dosahovat rychlosti 15 uzlů (27,8 km/h), zatímco těžší a bachratější typ B pouze 12,5 uzlu (23,15 km/h).\n\nHlavňová výzbroj byla u typů A i B stejná. Základ měl tvořit jeden nový jednohlavňový 40mm kanón typu 5 s hlavní délky 60 ráží umístěný na přídi. Protiletadlovou výzbroj doplňovalo šest jednohlavňových 25mm protiletadlových kanónů typu 96. Ty měly být u typu A rozmístěny následovně: jeden pár (levobok a pravobok) na zadní části můstku, druhý pár před komínem a třetí pár za komínem. U typu B byl rovněž přední pár umístěn na můstku, ale druhý pár se měl nacházet na úrovni komína a zadní pár o něco dál za komínem.\n\nProtiponorkovou výzbroj u obou typů tvořily čtyři vrhače hlubinných náloží. U typu A se nacházely mezi můstkem a komínem, zatímco u typu B na zešikmené zádi za poslední dvojicí 25mm kanónů. V provedení nosiče \"kaitenů\" mohl typ A nést čtyři hlubinné nálože, zatímco typ B jich mohl nést osm. Ve variantě pro stíhání ponorek (t.j. bez \"kaitenu\") ale mohl typ A i B nést až 60 hlubinných náloží.\n\nJako nosiče \"kaitenů\" měly jednotky typu A nést dva \"kaiteny\" umístěné na skluzavkách na levoboku a pravoboku zadní části plavidel. Typ B měl nés pouze jeden \"kaiten\" a měl být vybaven pouze jednou skluzavkou na zádi.\n\nZbývajících 18 jednotek bylo zrušeno ještě před zahájením stavby.\n\nPrvních šedesát jednotek typu B bylo objednáno pod čísly 1701 až 1760. Z nich ale pouze u 22 jednotek byl položen kýl, přičemž jako první byla zahájena stavba \"kaibótei č. 113\" v Miho. Žádná z nich nebyla spuštěna na vodu a zbývajících 38 jednotek bylo zrušeno před zahájením stavby. Rovněž 40 dalších plánovaných jednotek bylo zrušeno před přidělením trupových čísel (t.j. před objednáním).\n\nKromě výše zmíněných loděnic se na produkci \"kaibótei\" typu B měla podílet i loděnice v Jonago, ale stavba tam objednaných člunů nebyla zahájena.\n\n\n\n"}
{"id": "776562", "url": "https://cs.wikipedia.org/wiki?curid=776562", "title": "Johnny Sekka", "text": "Johnny Sekka\n\nJohnny Sekka (21. července 1934 Dakar – 14. září 2006 Agua Dulce, Kalifornie), rodným jménem Lamine Sekka, byl britský herec senegalsko-gambijského původu.\n\nDo Evropy se jako černý pasažér dostal lodí do Marseille, poté žil v Paříži. Po přestěhování do Spojeného království sloužil dva roky v RAF a následně začal studovat herectví. Nejprve se stal kulisákem v Royal Court Theatre, od roku 1958 se zde začal objevovat i v menších rolích. V roce 1961 hrál jednu z hlavních postav ve filmu \"Flame in the Streets\". V průběhu 60. let se dále objevil např. ve filmech \"Woman of Straw\", \"East of Sudan\", \"Chartúm\" či \"The Last Safari\", hrál též v seriálech, jako byly např. \"Z-Cars\", \"Dixon of Dock Green\" a \"The Avengers\". Na přelomu 60. a 70. let se přestěhoval do USA, kde doufal, že obdrží větší role. Postupně hrál např. ve filmech \"A Warm December\", \"Ve městě v sobotu večer\", \"Ar-Risalah\" a \"Hanky Panky\", působil též v sitcomu \"Good Times\" a dramatické minisérii \"Kořeny\". V roce 1993 hrál v televizním sci-fi filmu \"\" postavu doktora Benjamina Kylea, což byla pro něj poslední role. Kvůli opakovaným zdravotním problémům musel navazující seriál \"Babylon 5\" odmítnout.\n\nZemřel v 72 letech na rakovinu plic na svém ranči v Kalifornii.\n\n"}
{"id": "776572", "url": "https://cs.wikipedia.org/wiki?curid=776572", "title": "John Fleck (herec)", "text": "John Fleck (herec)\n\nJohn Fleck (* 7. května 1951) je americký herec a bavič.\n\nVe filmu debutoval v roce 1984 snímkem \"Truckin' Buddy McCoy\". Jeho kariéra je spojená především s televizní tvorbou, mimo to hrál též např. v celovečerních filmech \"\", \"Volný pád\" či \"Vodní svět\". V oblasti televizních seriálů se podílel např. na Star Treku. V epizodě „Vnitřní zrak“ (1991) seriálu \"\" hrál romulanského důstojníka Taibaka. Tři různé postavy ztvárnil v seriálu \"\". V epizodě „Návrat domů“ (1993) to byl cardassijský voják, v díle „“ (1994) karemmský premiér Ornithar a v epizodě „Za války neplatí zákony“ (1999) Romulan Koval. V seriálu \"\" (2001–2004) hrál jednu z důležitých vedlejších postav, Sulibana Silika. Dále hrál např. v televizním sci-fi filmu \"\" (1993; pašerák Del Varner) a seriálech jako jsou \"Právo v Los Angeles\", \"Policie New York\", \"Superman\", \"Murder One\", \"Ally McBealová\", \"Thanks\", \"The Fearing Mind\", \"Carnivàle\", \"Closer\", \"Sběratelé kostí\" či \"Tráva\".\n\n"}
{"id": "776573", "url": "https://cs.wikipedia.org/wiki?curid=776573", "title": "Petrică Cărare", "text": "Petrică Cărare\n\nPetrică Cărare (* 22. května 1965 Ivănești, Rumunsko) je bývalý rumunský zápasník, reprezentant v zápase řecko-římském. V roce 1988 na olympijských hrách v Soulu vybojoval v kategorii do 68 kg čtvrté, v roce 1992 na hrách v Barceloně ve stejné kategorii deváté místo. Třikrát startoval na mistrovství světa, nejlepšího umístění dosáhl v roce 1990, kdy vybojoval čtvrté místo. Na mistrovství Evropy startoval šestkrát a na nejlepší umístění dosáhl taktéž v roce 1990, kdy vybojoval stříbrnou medaili.\n"}
{"id": "776575", "url": "https://cs.wikipedia.org/wiki?curid=776575", "title": "Game &amp; Watch", "text": "Game &amp; Watch\n\nGame & Watch (ゲーム＆ウオッチ Gēmu ando Uotchi?, or G&W) je řada kapesních herních konzolí 2. generace vyráběných japonskou firmou Nintendo, které vytvořil herní designer Gunpei Yokoi. Hry byly vyráběny mezi lety 1980 a 1991 a vzniklo jich celkem 59. Každá konzole na ad hoc navrženém LCD obsahovala jednu hru a navíc hodinky s budíkem (odtud název Game & Watch). Celosvětově bylo prodáno 43,4 milionu těchto konzolí, což byl první velký obchodní úspěch Nintenda. V Německu bylo toto zařízení známo pod názvem Tricotronic, Sovětský svaz od roku 1985 toto zařízení kopíroval pod názvem Elektronika IM.\n\n"}
{"id": "776580", "url": "https://cs.wikipedia.org/wiki?curid=776580", "title": "Ladislav Klein", "text": "Ladislav Klein\n\nLadislav Klein (* 26. listopadu 1944) je český kytarista, klávesista, flétnista, aranžér a skladatel, bývalý člen skupin Crossfire, Juventus, Olympic, Atlantis a George and Beatovens.\n\nLadislav Klein vystudoval střední školu a po maturitě pokračoval ve studiu na stavební fakultě. Studium nejprve přerušil a nakonec z fakulty odešel. Dal přednost profesionální hudební dráze. Po ukončení hudební kariéry se stal zaměstnancem Českého tenisového svazu. Předsedou Pražského tenisového svazu byl v letech 1990 až 2014. Spolu s herečkou Andreou Čunderlíkovou mají dceru Sandru Kleinovou, která bývala českou tenisovou reprezentantkou.\n\nZačínal ve skupině Crossfire, kde tehdy působili také Petr Spálený, Zdeněk Rytíř a Pavel Petráš. Určitou dobu hrál ve skupině Juventus. Roku 1965 se stal kytaristou ve skupině Olympic, kde nahradil Jiřího Laurenta. Členem skupiny byl bezmála osm let. Po odchodu z Olympicu (1972) působil rok a půl ve skupině Atlantis sourozenců Ulrychových, kde s ním hráli též Jan Hauser, Rudolf Hájek a Jaromír Helešic. Necelý rok působil v doprovodné kapele Evy Pilarové. Potom se stal členem skupiny George and Beatovens, kde v té době zpíval Petr Novák. V této skupině Ladislav Klein působil jako kapelník, aranžér a hráč na klávesové nástroje a flétnu. Zůstal členem skupiny celkem 17 let.\n\nLadislav Klein se prosadil také jako skladatel. Jednou z jeho nejznámějších skladeb je \"Vzpomínka plíživá\". Od roku 1992 omezil hudební činnost pouze na vystupování na výročních koncertech skupiny Olympic a začal se více věnovat tenisu.\n\n\n"}
{"id": "776584", "url": "https://cs.wikipedia.org/wiki?curid=776584", "title": "Ota Holub", "text": "Ota Holub\n\nOta Holub (1930 Malé Svatoňovice – 12. prosince 1992) byl český spisovatel a publicista zabývající se vojenskou historii, průkopník tzv. „bunkrologie“, jež se věnuje československým opevněním.\n\nPocházel z Malých Svatoňovic na Trutnovsku, v roce 1949 vystudoval trutnovskou obchodní akademii a poté se zabýval žurnalistikou a literaturou faktu. Díky svému studiu na vojenské vysoké škole se ve svých pracích zabýval vojenskou tematikou. Působil v armádě a SNB, dosáhl hodnosti podplukovníka. Dodnes je uznáván jako český nejznámější spisovatel, publicista a žurnalista, zabývající se československou vojenskou historií a vojenstvím. Byl velký a zanícený průkopník popularizace a zpřístupnění prvorepublikových bunkrů a opevnění, také byť amatérský, tak odborně zdatný historik vojenství a autor literatury faktů.\n\nJako jeden z prvních začal v Československu psát opevnění vybudovaném vybudované ve druhé polovině 30. let na ochranu československého státu před Německem. Svými pracemi přivedl celou generaci tzv. bunkrologů právě k zájmu o československé pevnosti, o systém pevnostní ochrany státu proti německému nacismu ve 30. letech a také o československou vojenskou historii. Zajímal se především o rodné Trutnovsko, ale i o sousední Náchodsko, Králicko či Podkarpatskou Rus.\n\nPodle předkládaných faktů a skutečných událostí z období 30. let polemizuje o správnosti obranného rozhodnutí státu a Hlavního štábu československé armády při rozhodování mezi variantou tzv. strojové modernizace tehdejší naší armády a správně zvolenou statickou, tedy převážně pevnostní obranou s vybudováním speciálních vojenských útvarů \"hraničářů\" a jednotek SOS (Stráže obrany státu). Ve svých pracích, po zhodnocení odborných vojenských názorů a skutečných parametrů a možností tehdejší obrany československého státu, téměř vždy dochází k závěrům, že byla zvolena správná strategie pevnostní statické obrany země a že prvorepubliková armáda byla logisticky, kapacitně, výcvikově a zejména morálně lidsky schopná postavit se nepříteli a měla se rozhodně bránit agresi nacistického Německa po přijetí mnichovské dohody, ale i po odtržení Slovenska a okupaci zbytku republiky 15. březnu 1939.\n\nJeho jednotlivé publikace a práce vždy vycházejí ze skutečných historických a dobových událostí 20. století, v nejrůznějších archívech a institucích vyhledával informace, náměty pro své příběhy, také ale faktografické údaje pro dokreslení uváděných skutečných událostí dramatického období zejména 30. a 40. let. Zajímaly ho také osudy konkrétních lidí, různých národností, kteří v české kotlině, ale i třeba na Podkarpatské Rusi, po staletí spolu žili, ale z řady příčin a důvodů, domácích a také mezinárodních, si v nových podmínkách a v časech po vzniku samostatné ČSR přestali rozumět. Zde se pak zajímal hlavně o lokality a spory vyvolané nejen německou menšinou na československém území, ale i agresivním chováním nacistického Německa po nástupu Hitlera k moci. Popisoval pak situace, kdy se Československo muselo vojensky a obranně připravit na možné napadení ze strany Německa. A vojenská témata mu pak zůstala vlasti i při mapování bezpečnostní a armádní problematiky po skončení války, také při budování bezpečnostních sborů a nové armády. Zejména jeho literární popisné a také odborně vojenské práce si získávaly své čtenáře, o vojenství a bunkrologii probudil celospolečenský zájem.\n\nJako první se rovněž zabýval osudem četaře Arnošta Hrada, v knize \"Poslední pásmo vzdoru\" popsal vzpouru nacistů a místních ordnerů v Moravské Chrastové, v knize \"Příběh rodačky od Mariánských Lázní, pozdější tajné sekretářky K. H. Franka\" se věnoval příběhu Rose-Marie Feilové, která za války pracovala jako sekretářka K. H. Franka.\n\nZabýval se i poválečnou vojenskou historií a měnící se strukturou bezpečnostních sborů a tehdy už také historií nové Československé lidové armády (ČSLA). V knize „Příběhy věrnosti a cti“ například píše o práci bezpečnostních složek státu a konkrétních příslušníků při vyšetřování činů skupiny bratří Mašínů v okolí Chlumce nad Cidlinou.\n\n"}
{"id": "776587", "url": "https://cs.wikipedia.org/wiki?curid=776587", "title": "Rudolf Bobek", "text": "Rudolf Bobek\n\nRudolf Bobek (* 28. října 1954) je bývalý slovenský fotbalista, obránce.\n\nV československé lize hrál za Slovan Bratislava. V lize nastoupil ke 163 utkáním a dal 10 gólů. Vítěz Československého a Slovenského poháru v roce 1982 se Slovanem. V Poháru vítězů pohárů nastoupil ve 2 utkáních a dal 1 gól. Za olympijskou reprezentaci nastoupil ve 3 utkáních.\n\n\n"}
{"id": "776589", "url": "https://cs.wikipedia.org/wiki?curid=776589", "title": "Orfismus (náboženství)", "text": "Orfismus (náboženství)\n\nOrfismus byl různorodý mystický proud starověkého řeckého náboženství odvozující svou nauku od mytického pěvce Orfea. Vznikl nejspíše v Thrákii nejpozději v 6. století př. n. l.\n\nDoklady o orfismu se vyskytují v mnoha zlomcích, obsahujících pasáže z básní s theogonickou a kosmogonickou tematikou. Jejich soubor se nazývá orfika. Kromě mýtů o vzniku světa a zrození bohů se zabývají též lidskou duší a způsobem, jak dosáhnout blaženosti. Zdrojem textů jsou údajné básně mýtického pěvce Orfea. Existuje přibližně 50 názvů básní, které mu jsou připisovány. Jejich soupis pořídil v 6. století novoplatonik Damaskios. Nejvýznamnější z básní byla tzv. \"Hieroi logoi\" z přelomu 7. a 6. stol. př. n. l., jež měla 24 knih. Dochovaly se z ní jen zlomky. \n\nZákladní charakteristikou orfik je přesvědčení, že příroda a všechny její formy – noc, den, vítr, kopce, hory či hvězdná obloha – mají božskou podstatu a vznikly spojením bohů. Živelní katastrofy jako zemětřesení či záplavy rovněž způsobují bohové. Stejný názor zastává i Hésiodos. Orfická nauka o stěhování duší měla vliv mj. na Pythagoru a jeho školu. V orfikách se setkáváme s přesvědčením, že jen askeze může lidskou duši už na tomto světě osvobodit z pout tělesnosti. To bylo námětem tzv. \"Očistných písní\" (Katharmoi). \n\nStoupenci Orfea tvořili náboženskou sektu, do níž přijímali lidi bez ohledu na jejich společenské postavení. Členové doufali v možnost přiblížit se božstvu a v blažený posmrtný život. V Athénách byl hlavním představitelem orfismu věštec Onomacritos. Bylo mu však kladeno za vinu, že padělal věštby svého učitele Musaia.\n\n\"Dobrého otce já dceru teď vzývám, nebeskou, svatou,\"\n\n\"výhonek Země, to Themidu, která má líce jak poupě,\"\n\n\"která smrtelným věštbu svou posvátnou poprvé dala,\"\n\n\"v soutěsce delfské, kde bohům dávala neklamné věštby,\"\n\n\"na zemi Pýthijské, když tam nad Pýthem držela vládu.\"\n\n\"Vladaře Foiba ta zásadám věštným učila sama\".\n\n\n\n"}
{"id": "776591", "url": "https://cs.wikipedia.org/wiki?curid=776591", "title": "Galaktické halo", "text": "Galaktické halo\n\nGalaktické halo je oblast obklopující spirální galaxie včetně Mléčné dráhy. Předpokládá se, že je tvořeno zejména hvězdami, plynem a temnou hmotou.\n\nV eliptických galaxiích neexistuje ostrý přechod mezi tělem galaxie a halem.\n\n"}
{"id": "776592", "url": "https://cs.wikipedia.org/wiki?curid=776592", "title": "Trpasličí galaxie", "text": "Trpasličí galaxie\n\nTrpasličí galaxie je malá galaxie složená z několika miliard hvězd, což je malý počet v porovnání s Mléčnou dráhou, která obsahuje 200 až 400 miliard hvězd. Mezi trpasličí galaxie se někdy řadí i Velký Magellanův mrak, obsahující přes 30 miliard hvězd, zatímco jiní ho pokládají za normální galaxii, která obíhá kolem té naší.\n\nSoučasná teorie předpokládá, že většina galaxií, včetně trpasličích, se zformovala se spolupůsobení temné hmoty nebo z plynu obsahujícího kovy. Protože, vesmírná sonda Galaxy Evolution Explorer objevila nově se formující trpasličí galaxie z plynu obsahujícího kovy. Tyto galaxie se nacházejí v prstenci Lva, oblaku vodíku a hélia kolem dvou masivních galaxií v souhvězdí Lva.\n\nV Místní skupině galaxií se nachází velký počet trpasličích galaxií, jde o malé galaxie, které často obíhají okolo větší galaxie jakou je i Mléčná dráha, Galaxie v Andromedě nebo Galaxie v Trojúhelníku. Nejnovější studie poukázaly, že mnohé trpasličí galaxie vznikly slapovými silami během evoluce Mléčné dráhy a galaxie v Andromedě. Slapové trpasličí galaxie vznikají při srážce galaxií a interakci jejich gravitačních mas. Proudy galaktického materiálu jsou odnášeny od původních galaxií, přičemž je obklopuje halo temné hmoty.\n\nPodle Hubbleova schématu je několik typů trpasličích galaxií:\n\nNedávno vytvořený název Hobita galaxie se používá k označení galaxií menších než trpasličí galaxie.\n\nUltra pevní trpaslíci (UCD) jsou nedávno objevenou třídou vysoce kompaktních galaxií s velkým počtem hvězd. Napříč mají délku přibližně 200 světelných let a 100 milionů hvězd. Jedním z předpokladů je, že jde o jádra trpasličích eliptických galaxií, které přišly o plyn a okolní hvězdy vlivem slapových interakcí při přechodu přes velké kopy galaxií. Tyto typy galaxií byly nalezeny v kupě galaxií Panna, kupě galaxií Pec, Abell 1689, kupě galaxií Coma a další.\n\n"}
{"id": "776593", "url": "https://cs.wikipedia.org/wiki?curid=776593", "title": "Trpasličí spirální galaxie", "text": "Trpasličí spirální galaxie\n\nTrpasličí spirální galaxie je trpasličí verze spirální galaxie. Označují se dS. Charakteristickým rysem trpasličích galaxií je malá svítivost, malý průměr (méně než 5 Parsek ), malý povrchový jas a malé vodíkové masy. Tyto galaxie mohou být zařazeny do podkategorie galaxií se slabým povrchovým jasem. Trpasličí spirální galaxie, hlavně trpasličí typy Sa-Sc spirálních galaxií, jsou dost vzácné. Naopak, trpasličí eliptické galaxie, trpasličí nepravidelné galaxie a trpasličí verze Sm typů galaxií (jsou přechodovým stadiem mezi spirální a nepravidelnou galaxií) jsou velmi časté.\n\nVětšina objevených trpasličích spirálních galaxií se nachází mimo kupy galaxií. Silné gravitační interakce mezi galaxiemi a mezihvězdným prostředím jsou důvodem zániku galaktického disku většiny trpasličích spirálních galaxií. Přesto bylo uvnitř Kupy galaxií v Panně a Kupy galaxií ve Vlasech Bereniky objeveno mnoho trpasličích spirálních galaxií.\n"}
{"id": "776595", "url": "https://cs.wikipedia.org/wiki?curid=776595", "title": "Hyperobr", "text": "Hyperobr\n\nHyperobr je masivní hvězda, větší než veleobr o hmotnosti do 100 hmotností Slunce, dosahující teoretickou hranici hmotnosti hvězdy, což je 130 hmotností Slunce, protože při větší hmotnosti již není možné dosáhnout rovnováhy hvězdy a hvězda by produkovala tolik energie, že by došlo k jejímu rozpadu. \n\nHyperobři jsou nejsvítivější hvězdy, jejich jasnost dosahuje milionu svítivosti Slunce a jejich teplota může dosahovat 3 500 až 35 000 K. Existují jeden až tři miliony let, pak vybuchnou jako supernova nebo hypernova. Předpokládá se, že po výbuchu hyperobra ze zbytku hvězdy zůstane černá díra.\n\nNejvětším hyperobrem a tedy největší známou hvězdou je UY Scuti v souhvězdí Štítu.\n"}
{"id": "776596", "url": "https://cs.wikipedia.org/wiki?curid=776596", "title": "Ekliptikální souřadnice", "text": "Ekliptikální souřadnice\n\nEkliptikální soustava souřadnic je jedna ze sférických soustav souřadnic používaných v astronomii k určení polohy nebeského tělesa. V ekliptikální soustavě souřadnic tvoří základní rovinu rovina dráhy Země kolem Slunce, protínající nebeskou sféru v největší kružnici – ekliptice, s póly severní pól ekliptiky P e, a jižní pól ekliptiky P ' e. Druhou základní kružnicí je největší kružnice na sféře, procházející póly ekliptiky a jarním bodem. \n\nJarní bod ν je jedním z průsečíků rovníku s ekliptikou. Druhým průsečíkem je podzimní bod Ω. Tyto průsečíky se nazývají body rovnodennosti, ekvinokciální body. Sklon ekliptiky k rovníku ε = 23° 27 '. V těchto bodech vystupuje Slunce při svém zdánlivém pohybu na sféře na jaře (okolo 21. 3.) nad rovník a na podzim (okolo 23. 9.) sestupuje pod rovník. Jednou ze dvou souřadnic ekliptikální soustavy souřadnic je úhlová vzdálenost tělesa od ekliptiky, měřená podél šířkové kružnice tělesa (hvězdy) od ekliptiky po hvězdu, a to kladně směrem k severnímu pólu ekliptiky, záporně směrem k jižnímu pólu ekliptiky. Vyjadřuje se ve stupních od -90° do 90° a nazývá se ekliptikální šířka β. Druhá souřadnice vyjadřuje úhlovou vzdálenost šířkové kružnice hvězdy od nulové šířkové kružnice procházející jarním bodem. Je to ekliptikální délka λ hvězdy, měří se ve stupních od 0 ° do 360° od jarního bodu ve směru zdánlivého pohybu Slunce po ekliptice (kladný směr). Ekliptikálne souřadnice λ β spolu se sklonem ekliptiky s jednoznačně určují polohu nebeského tělesa vzhledem k ekliptiku.\n\nEkliptikální soustava souřadnic se používá zejména k určení poloh těles sluneční soustavy, jejichž dráhy leží blízko ekliptiky. V důsledku sekulárních a periodických změn vyvolaných precesí a nutací se polohy základních rovin rovníkové a ekliptikální soustavy souřadnic mění v prostoru; posouvají se tím základní roviny a nulový bod (ν) pro určování souřadnic. Proto je třeba k určeným souřadicím hvězdy uvést, na jakou polohu základních rovin a nulového bodu se vztahují, třeba udat epochu nebo ekvinokcium (např. počátek roku 1985,0). Ekliptikálne souřadnice λ β jsou spojeny s pravoúhlými souřadnicemi x, y, z vztahy:\npřičemž rovina xy je rovinou ekliptiky, os x míří k jarnímu bodu a osu zk severnímu pólu ekliptiky. Na základě toho lze snadno nalézt transformační vztahy mezi ekliptikálními a rovníkovými souřadnicemi, když se začátek obou soustav souřadnic položí do jednoho bodu (paralelním posunutím se směr souřadnicových os nemění) a úhel mezi jednotlivými osami se vyjádří pomocí sklonu ekliptiky k rovníku ε (osy x jsou totožné, směřují do jarního bodu). Stejně na základě řešení sférického trojúhelníku s vrcholy světový pól P, pól ekliptiky P e a hvězda H, se stranami 90-δ, 90-β, ε a úhly 90-λ, a 90 + α lze použitím vět sférické trigonometrie najít transformační vztahy mezi ekliptikální a rovníkové souřadnicemi, např.: ekliptikální souřadnice ze známých rovníkových (ekvatoreálnych) souřadnic\nnebo naopak: najít rovníkové souřadnice hvězdy, když jsou známy její ekliptikálne souřadnice\n"}
{"id": "776597", "url": "https://cs.wikipedia.org/wiki?curid=776597", "title": "Podobr", "text": "Podobr\n\nPodobr je třída hvězd, které jsou jasnější než hvězdy hlavní posloupnosti nebo trpaslíci, ale ne tak jasné jako obři. Předpokládá se, že jsou to hvězdy, které přestaly spalovat vodík na helium v jádře a stávají se z nich obři. Podobři mají větší průměr a nižší teplotu než hvězdy podobné hmotnosti v hlavní posloupnosti. V Yerkesově spektrální klasifikaci je jejich třída svítivosti IV.\n\nKappa Centauri A\n\n"}
{"id": "776598", "url": "https://cs.wikipedia.org/wiki?curid=776598", "title": "Jasný obr", "text": "Jasný obr\n\nJasní obři jsou hvězdy třídy svítivosti II Yerkesovy spektrální klasifikace. Jsou to hvězdy přechodného typu mezi obry a nadobry.\nMezi nejznámější jasné obry patří:\n"}
{"id": "776599", "url": "https://cs.wikipedia.org/wiki?curid=776599", "title": "Podtrpaslík", "text": "Podtrpaslík\n\nPodtrpaslík, někdy označovaný jako „sd“, je hvězda třídy svítivosti VI. v Yerkesově spektrální klasifikaci. Je definována jako hvězda se svítivostí o 1,5 až 2 magnitudy nižší než hvězdy hlavní posloupnosti stejného spektrálního typu, což je způsobeno nižší metalicitou než u hvězd hlavní posloupnosti. Jsou to většinou hvězdy populace II.\n\nOznačení podtrpaslík vytvořil v roce 1939 Gerard Peter Kuiper, přičemž se odvolával na sérii hvězd s nepřirozeným spektrem, které byly dříve označovány jako „prozatímní bílí trpaslíci“.\n\nChladní podtrpaslíci (spektrální typy od G do M), stejně jako standardní hvězdy hlavní posloupnosti, vytvářejí svou energii z vodíkové fúze. Vysvětlení jejich slabé jasnosti se nachází v jejich metalicitě, tyto hvězdy neobsahují prvky těžší než helium. Nižší metalicita snižuje opacitu vnějších vrstev a tlak záření, čehož důsledkem je malá, teplejší hvězda dané hmoty. Nižší opacita také způsobuje vyzařování většího množství ultrafialového záření pro stejný spektrální typ příbuzný hvězdě populace I, tento jev se nazývá ultrafialový přebytek. Dosud nebyl objeven žádný podtrpaslík, který by měl kolem sebe obíhající planety.\n\nPodtřídy chladných trpaslíků:\n\nHorcí podtrpaslíci spektrálních typů O a B jsou zcela jinou skupinou objektů než chladní podtrpaslíci. Tyto hvězdy reprezentují pozdní stadium evoluce některých hvězd. Vznikají tehdy, když červený obr začne ztrácet vnější vodíkové vrstvy ještě před tím, než jeho jádro začne spotřebovávat helium. Důvody této předčasné ztráty hmoty zatím nejsou známy, ale předpokládá se, že při vzájemném působení hvězd v dvojhvězdě jde o jeden z hlavních mechanismů. Podtrpaslíci typu B (mají větší jasnost než bílí trpaslíci) jsou významnou složkou populace horkých hvězd starých hvězdných systémů, jako jsou kulové hvězdokupy a eliptické galaxie.\n\n"}
{"id": "776602", "url": "https://cs.wikipedia.org/wiki?curid=776602", "title": "Daniel Hesselius z Cetrinberka", "text": "Daniel Hesselius z Cetrinberka\n\nDaniel Hesselius z Cetrinberka něm. \"von Czetwinberg\" (kolem roku 1600 – 1661 Litoměřice), byl český římskokatolický duchovní, děkan litoměřické kapituly v letech 1647-1661.\n\nByl litoměřickým sídelním kanovníkem na sklonku neklidných časů třicetileté války. Poslední děkan litoměřické kolegiátní kapituly a zároveň první děkan katedrální kapituly. S obdobím, kdy byl děkanem, se pojí založení a vznik litoměřické diecéze. Jemu také příslušelo, jako děkanovi - 2. dignitě v kapitule, přivítat v Litoměřicích v čele kolegiátní kapituly při intronizaci 19. května 1656 bývalou 1. dignitu kapituly a prvního litoměřického biskupa Maxmiliána Rudolfa Schleinitze, s nímž řadu let již spolupracoval. Zatímco 1. dignita - probošt kapituly v roce 1656 zanikla transformací na pozici litoměřického biskupa a byla obnovena až v roce 1907, dignita děkana kolegiátní kapituly byla přenesena na novou úroveň: děkan katedrální kapituly. Daniel Hesselius byl nositelem této kontinuity, která trvá až dodnes do začátku 21. století.\n\n\n"}
{"id": "776603", "url": "https://cs.wikipedia.org/wiki?curid=776603", "title": "NGC 7134", "text": "NGC 7134\n\nNGC 7134 je otevřená hvězdokupa v souhvězdí Kozoroha, kterou objevil Christian Heinrich Friedrich Peters v roce 1860.\n"}
{"id": "776604", "url": "https://cs.wikipedia.org/wiki?curid=776604", "title": "David Silva", "text": "David Silva\n\nDavid Josué Jiménez Silva (* 8. ledna 1986, Arguineguín, Kanárské ostrovy, Španělsko) je španělský fotbalový záložník a reprezentant. Momentálně hraje za tým Manchester City FC, kam roku 2010 přestoupil z Valencie. Hraje na pozici ofenzivního záložníka nebo na křídle.\n\nZúčastnil se Mistrovství světa hráčů do 17 let 2003 ve Finsku, kde mladí Španělé podlehli ve finále Brazílii 0:1.\n\nV A-mužstvu Španělska přezdívaném \"La Furia Roja\" debutoval 15. 11. 2006 v Cádizu v přátelském zápase proti reprezentaci Rumunska (prohra 0:1).\n\nSe španělskou reprezentací vyhrál dvakrát Mistrovství Evropy (2008 a 2012) a jednou Mistrovství světa (2010).\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2.\n\n"}
{"id": "776608", "url": "https://cs.wikipedia.org/wiki?curid=776608", "title": "Okres Mikulov", "text": "Okres Mikulov\n\nOkres Mikulov (polsky \"Powiat mikołowski\") je okres v polském Slezském vojvodství. Rozlohu má 231,53 km² a v roce 2005 zde žilo 90 802 obyvatel. Sídlem správy okresu je město Mikulov.\n\nMěstské:\n\nVesnické:\n"}
{"id": "776609", "url": "https://cs.wikipedia.org/wiki?curid=776609", "title": "Disciplinární komise vysoké školy", "text": "Disciplinární komise vysoké školy\n\nDisciplinární komise je orgánem veřejné vysoké školy, která projednává disciplinární přestupky studentů. Za disciplinární přestupek je považováno zaviněné porušení povinností danými právními předpisy a vnitřními předpisy školy a jejich součástí. Členy a předsedu komise jmenuje rektor z řad členů akademické obce školy, polovina členů musí být studenti. Návrhy na jmenování a odvolání členů disciplinární komise schvaluje akademický senát školy. Funkční období je nejvýše dvouleté.\n\nStejnou funkci má pro studenty jednotlivých fakult disciplinární komise fakulty, jejíž členy jmenuje děkan a schvaluje je akademický senát fakulty. Disciplinární komise veřejné vysoké školy není zřízena v případě, že všichni studenti jsou zapsáni na fakulty.\n\nPo zahájení disciplinárního řízení na návrh rektora resp. děkana, který obsahuje důkazy a zdůvodnění, proč se jedná o disciplinární přestupek. Ústní jednání probíhá za přítomnosti dotčeného studenta. Komise rozhodne, zda se jedná o disciplinární přestupek či nikoliv. Pokud ano, navrhne rektorovi resp. děkanovi jednu ze sankcí:\nNejtvrdší ze sankcí – vyloučení ze studia – může být komisí navržena pouze pokud student přestupek spáchal úmyslně. Rektor resp. děkan nemůže studentovi udělit přísnější sankci, než byl návrh komise.\n"}
{"id": "776620", "url": "https://cs.wikipedia.org/wiki?curid=776620", "title": "47 Ursae Majoris", "text": "47 Ursae Majoris\n\n47 Ursae Majoris je hvězda v souhvězdí Velké medvědice. Její zdánlivá hvězdná velikost je 5,1. Je od nás vzdálena asi 45,9 světelných let. Byla třetí hvězdou, u které byla objevena exoplaneta.\n\nPlanetu objevili Geoffrey W. Marcy a Paul Butler v roce 1996. Planeta, kterou pro velkou vzdálenost přirozeně nelze přímo pozorovat, oběhne svou hvězdu za 2,96 pozemského roku ve vzdálenosti asi 316 milionů kilometrů. Ve Sluneční soustavě by tedy obíhala mezi Marsem a Jupiterem. Tato planeta má hmotnost 890 Zemí, což jsou přesně 2 hmotnosti Jupitera.\n\n"}
{"id": "776624", "url": "https://cs.wikipedia.org/wiki?curid=776624", "title": "Bad Häring", "text": "Bad Häring\n\nBad Häring je obec v Rakousku ve spolkové zemi Tyrolsko v okrese Kufstein. Žije zde obyvatel.\n\n\nFarní kostel sv. Jana Křtitele je poprvé písemně doložen v listině z roku 1397.\n\n"}
{"id": "776625", "url": "https://cs.wikipedia.org/wiki?curid=776625", "title": "Superkontinent", "text": "Superkontinent\n\nSuperkontinent vzniká spojením všech kontinentů na Zemi. Za superkontinent se dnes někdy považuje i kontinent Eurasie. První superkontinent zvaný Pangea byl objeven roku 1915.\n\nPodle studie došlo několikrát v historii Země ke zformování a následnému rozpadu superkontinentů, a to v rámci cyklů trvajících 600 milionů let.\n"}
{"id": "776627", "url": "https://cs.wikipedia.org/wiki?curid=776627", "title": "Brandenberg (Tyrolsko)", "text": "Brandenberg (Tyrolsko)\n\nBrandenberg je obec v Rakousku ve spolkové zemi Tyrolsko v okrese Kufstein. První písemná zmínka o obci pochází z roku 1140. Žije zde obyvatel.\n\nFarní kostel sv. Jiří\n\n"}
{"id": "776628", "url": "https://cs.wikipedia.org/wiki?curid=776628", "title": "V838 Monocerotis", "text": "V838 Monocerotis\n\nV838 Monocerotis je proměnná hvězda v souhvězdí Jednorožce, jedna z největších známých hvězd. Objevena byla 6. ledna 2002 amatérským astronomem N. J. Brownem z Austrálie. Objev druhého, ještě většího, vzplanutí učinili čeští astronomové ze skupiny MEDÚZA dne 2. února 2002. Dnes je astronomy považována za jednu z nejzajímavějších proměnných hvězd.\n\nJejí přesná povaha zatím není jasná. Původně se předpokládalo, že jde o novu. Dnes se astronomové domnívají, že její nedávný vývoj ji odklonil z hlavní posloupnosti a stává se z ní červený veleobr. Do té doby se však předpokládalo, že tato fáze trvá stovky až tisíce let, ale v případě V838 Monocerotis proběhla za několik měsíců. Může také jít o zcela nový druh eruptivní proměnné hvězdy. Hypotézy o příčině její proměnnosti jsou velmi různé, některé naznačují, že je součástí dvojhvězdy. První vzplanutí hvězdy bylo pozorováno v lednu 2002 a zopakovalo se o několik týdnů později, přičemž její jasnost stoupla z 11. - 12. hvězdné velikosti na 6,5 v průběhu jediného dne. Bylo to přibližně 9 000násobné zjasnění. V838 Monocerotis se tehdy dočasně stala nejjasnější hvězdou v Mléčné dráze. Světelná echa ze vzplanutí prosvětlili průzračné obálky vyvržené materiálu a v jejich středu se nachází zářivě oranžová hvězda spektrálního typu K. Obálky byly vyvržené hvězdou v minulosti, ale až do vzplanutí zůstávaly neviditelné. Největší obálka má průměr asi 6 světelných let. Kromě toho odhodila hvězda během vzplanutí i část vlastní hmoty. V březnu 2002 hvězda opět zjasněla z magnitudy 9 na 7,5 během několika dní. V současnosti (2015) má hvězda magnitudu okolo 14-15. Je od nás vzdálená přibližně 20 000 světelných let.\n"}
{"id": "776634", "url": "https://cs.wikipedia.org/wiki?curid=776634", "title": "Inge II. Norský", "text": "Inge II. Norský\n\nInge II. Bårdsson (1185 – 23. dubna 1217) byl norský král v letech 1204 až 1217. Byl králem strany tzv. \"birkebeiner\" (březonohých) v norské občanské válce. V roce 1208 byl uzavřen mír, který trval posledních devět let Ingeho vlády. Inge a strana \"birkebeiner\" ale museli uznat vládu strany \"bagler\" v oblasti Viken.\n\nIngeho otec Bård Guttormsson byl mocným šlechticem z Trøndelagu, podporovatelem krále Sverre Sigurdssona, který stranu \"birkebeiner\" přivedl k moci. Ingeho matka Cecílie Sigurdsdotter byla dcerou krále Sigurda II. Byla vdaná za švédského šlechtice Folkvida, ale poté, co její bratr Sverre získal norský trůn, manžela opustila a vydala se za bratrem do Norska. Tvrdila, že za Folkvida byla provdaná proti své vůli. Arcibiskup její manželství anuloval a Sverre ji provdal za svého věrného spojence Bårda Guttormssona. Inge byl jediným synem Bårda a Cecílie.\n\nKrál Sverre zemřel v roce 1202, jeho syn Haakon a vnuk Guttorm Sigurdsson zemřeli oba během dvou příštích let. \"Birkebeiner\" tedy neměli žádného přímého následníka Sverreho na trůně (o existenci dalšího Sverrehova vnuka Haakona se ještě nevědělo). Po smrti mladého Guttorma v srpnu 1204 potřebovali silného vůdce, aby mohli čelit tlaku \"baglerů\". Vůdci \"birkebeiner\" chtěli za vůdce hraběte Haakona, syna Folkvida a Cecílie Sigurdsdotter a tudíž Ingeho nevlastního bratra. Arcibiskup Eirik z Nidarosu a sedláci z Trøndelaga však trvali na volbě Ingeho, který do té doby vládl Trøndelagu. Inge se nakonec stal králem, zatímco hrabě Haakon velitelem armády a obdržel polovinu královských příjmů.\n\nV příštích čtyřech letech vedli \"birkebeiner\" a \"bagler\" tuhé boje. Strana \"bagler\" měla pod kontrolu téměř celou oblast Viken s městy Tønsberg a Oslo, Inge ovládal Trøndelag s městem Nidaros, zatímco Bergen byl střídavě pod kontrolou obou stran. V roce 1206 \"bagler\" zaútočili na Nidaros během svatebních oslav Ingeho sestry Sigrid a sám Inge stěží vyvázl životem. V příštím roce \"birkebeiner\" úspěšně zaútočili na nepřátelskou pevnost Tønsberg. Ani jedna strana nemohla dosáhnout rozhodujícího vítězství. Na podzim 1207 arcibiskup Tore z Nidarosu a biskup Nikolas z Osla, prominentní \"bagler\", zahájili vyjednávání o usmíření obou stran. Dosáhli toho, že král Inge a jeho protějšek Filip Simonssson souhlasili se setkáním na podzim 1208. Filip se se tehdy zřekl titulu krále a královské pečeti a získal zato východní Norsko a oblast Viken. Hrabě Haakon získal západní Norsko s městem Bergen. Inge měl být jediným králem, lenním pánem Filipa i Haakona, a ponechal si Trøndelag s městem Nidaros. Filip se oženil s dcerou krále Sverreho Kristinou.\n\nMír vydržel až do konce Ingeho vlády, Filip však dohodu nerespektoval, dál užíval titulu krále a ponechal si královskou pečeť. Haakon se rovněž pokoušel o to, aby byl prohlášen králem. Inge s Haakonem sjednal dohodu, že ten z bratrů, který přežije druhého, zdědí pozemky toho druhého a syn jednoho či druhého zdědí obojí. Haakon měl syna narozeného v manželství, zatímo Inge měl pouze nemanželského syna \"Guttorma\" s konkubínou \"Gyrid\". V roce 1214 Inge potlačil rolnického povstání v Trøndelagu – podněcovatelem povstání byl možná hrabě Haakon. Ingeho nevlastní bratr zemřel na konci roku 1214 a Inge poté převzal jeho část království.\n\nV roce 1217 Inge onemocněl a 23. dubna 1217 zemřel. Pohřben je v Nidaroském dómě. Jeho nástupcem se stal třináctiletý nemanželký syn Haakona III. Haakon Haakonsson.\n"}
{"id": "776640", "url": "https://cs.wikipedia.org/wiki?curid=776640", "title": "Uchta (řeka)", "text": "Uchta (řeka)\n\nUchta ( ) je řeka v Komijské republice v Rusku. Je 199 km dlouhá. Povodí má rozlohu 4510 km².\n\nPramení na Timanském krjaži. Je to levý přítok Ižmy v povodí Pečory.\n\nZdroj vody je smíšený s převahou sněhového. K nejvyššímu vzestupu hladiny dochází od dubna do června. Průměrný roční průtok vody ve vzdálenosti 13 km od ústí činí 48,9 m³/s. Zamrzá na konci října až v listopadu a rozmrzá na konci dubna až v květnu.\n\nŘeka je splavná. Na soutoku s Čibju leží město Uchta. Jižně od ústí do Ižmy leží město Sosnogorsk.\n"}
{"id": "776647", "url": "https://cs.wikipedia.org/wiki?curid=776647", "title": "Seznam hlav států v roce 1938", "text": "Seznam hlav států v roce 1938\n\n\n\n\n\n\n"}
{"id": "776650", "url": "https://cs.wikipedia.org/wiki?curid=776650", "title": "Nidym", "text": "Nidym\n\nNidym ( ) je řeka v Evenckém rajónu v Krasnojarském kraji v Rusku. Je dlouhá 379 km. Povodí řeky má rozlohu 14 500 km².\n\nPramení na horském hřbetu Jangil a protéká Středosibiřskou pahorkatinou. Na středním toku teče v úzké a hluboké dolině. Ústí zleva do Dolní Tunguzky v povodí Jeniseje.\n\nZdrojem vody jsou sněhové a dešťové srážky. Zamrzá v říjnu a rozmrzá v květnu.\n"}
{"id": "776663", "url": "https://cs.wikipedia.org/wiki?curid=776663", "title": "Vysokoškolský ústav", "text": "Vysokoškolský ústav\n\nVysokoškolský ústav je součást veřejné vysoké školy (resp. školy zřízené státem) na úrovni fakult, nejde tak jen o jiný název pro katedru, na něž se fakulty člení. Vykonává vědeckou, výzkumnou, vývojovou a inovační, uměleckou nebo jinou tvůrčí činnost, na rozdíl od fakulty se ale může pouze podílet na uskutečňování studijních programů školy. O jeho zřízení či zrušení rozhoduje na návrh rektora akademický senát školy. V čele ústavu stojí ředitel, kterého jmenuje a odvolává rektor. Ředitel se souhlasem akademického senátu jmenuje členy vědecké rady či umělecké rady, popřípadě akademické rady u neuniverzitních vysokých škol.\n"}
{"id": "776664", "url": "https://cs.wikipedia.org/wiki?curid=776664", "title": "Jiří Georg Dokoupil", "text": "Jiří Georg Dokoupil\n\nJiří Georg Dokoupil (* 3. června 1954 Krnov) je současný český umělec. Jeho tvorba sympatizuje s dadaismem a díky tomu autor odmítá přijmout jednotný vynucený styl své tvorby. Proto je jeho tvorba plná různých experimentálních technik, obrazy tvoří například pomocí barevných mýdlových bublin, pomocí sazí ze svíček nebo z jednotlivých políček filmu. Společnými vlastnostmi jeho tvorby jsou expresionismus a erotický náboj. Žije a pracuje v Madridu (Španělsko), Riu de Janeiru (Brazílie), Plovdivu (Bulharsko) a na Las Palmas (Gran Canaria).\n\nJiří Georg Dokoupil se narodil v Krnově v 3. června 1954. Po událostech roku 1968, utekl se svoji rodinou přes Rakousko do Německa. V roce 1976 začal studovat na akademii výtvarných umění v Kolíně nad Rýnem. Později také navštěvoval univerzity ve Frankfurtu a v New Yorku. V New Yorku studoval pod vedením Německého konceptuálního umělce Hanse Haackela. Jeho vliv je znát zvláště v jeho prvotní tvorbě. \n\nV roce 1979 založil Dokoupil společně s umělci jako Hans Peter Adamski, Peter Bommels a Walter Dahn skupinu „Mülhermer Freiheit“. V roce 1982 se konala první Dokoupilova samostatná výstava. V jejich společném kolínském ateliéru se šestice označovaná jako „Jungen Wilden“ věnovala hledání současného uměleckého výrazu prostřednictvím neoexpresivního figurativního stylu v intenzivně barevných plátnech s tradičními náměty a také cestou překonávání intelektuálního formálního jazyka minimalizmu a konceptuálního umění. Už v začátcích si Dokoupil vybudoval méně divoký, ale o to neobvyklejší styl práce a brzo si našel svoji vlastní cestu tvorby. V roce 1982 se ve světě umění stal známým díky obří malbě nazvané \" Bože, ukaž mi svoje koule\", která byla určitou formou vzdání pocty „deskové malbě“ Juliana Schnabela, jehož obraz je udělán z rozbitých talířů složených do různých obrazců. Od té doby měl Jiří George Dokoupil desítky výstav po celém světě. Jeho dílo až do současnosti zahrnuje přes 60 takzvaných cyklů a více než 100 vytvořených technik či stylů.\n\n"}
{"id": "776670", "url": "https://cs.wikipedia.org/wiki?curid=776670", "title": "Guttorm Sigurdsson", "text": "Guttorm Sigurdsson\n\nGuttorm Sigurdsson (1199 – 11. srpna 1204) byl krátce norský král v roce 1204.\n\nByl synem Sigurda Lavarda, nejstaršího syna krále Sverre Sigurdssona. Sigurd Lavard zemřel v roce 1200 nebo 1201 ještě během vlády Sverreho. Po smrti krále Sverreho v roce 1202 se jeho nástupcem stal jeho mladší syn Haakon III., který však zemřel už 2. ledna 1204.\n\nGuttorm se tedy po smrti svého strýce Haakona stal v pěti letech norským králem. Zdále se, že v době své smrti Haakon III. ovládal celé území Norska, nicméně po jeho smrti se někdy v první polovině roku 1204 objevil v oblasti Viken uchazeč o trůn z politické frakce \"bagler\" Erling Steinvegg. Toho podporoval i dánský král Valdemar II. Vítězný. Začala tak další fáze občanské války v Norsku (1204–1208).\n\nSkutečným vůdcem politické frakce \"birkebeiner\" se však už den po zvolení Guttorma králem stal hrabě Haakon, synovec Sverre Sigurdssona. Guttorm a armáda \"birkebeinerů\" odplula do Nidarosu, kde byl Guttorm prohlášen norským králem. V srpnu toho roku však onemocněl a v pěti letech zemřel. Pohřbený je Nidaroském dómu.\n\n\"Birkebeiner\" tedy neměli žádného přímého následníka Sverreho Sigurdssona na trůně (o existenci dalšího Sverreho vnuka Haakona se ještě nevědělo). Nakonec si však za vůdce vybrali Inge Bårdssona.\n\n"}
{"id": "776680", "url": "https://cs.wikipedia.org/wiki?curid=776680", "title": "Kostel svatého Jiří (Jasenná)", "text": "Kostel svatého Jiří (Jasenná)\n\nŘímskokatolický Kostel svatého Jiří je dominantou obce Jasenná.\n\nKostel zasvěcený svatému Jiří je poprvé připomínán roku 1352. V roce 2009 prošel rekonstrukcí a opravou pláště kostela včetně sanktusní věžičky.\n\nVe věži kostela jsou umístěny čtyři zvony, nejstarší je z roku 1508. U hřbitovní zdi je smírčí kříž, který sem byl přenesen z jižní části obce.\nV kapli je polygonální pozdně gotická celokamenná křtitelnice z roku 1521. Varhany na chóru pocházejí z 18. století.\n\nBohoslužby se konají v neděli v 8.00.\n\n"}
{"id": "776684", "url": "https://cs.wikipedia.org/wiki?curid=776684", "title": "Nenávist", "text": "Nenávist\n\nNenávist je dlouhodobá intenzivní emoce zaměřená proti určitému objektu. Často jí předchází silný impuls, otřes, zlom v životě člověka a je udržována při životě bolestí či hněvem. Velmi výrazně ovlivňuje myšlení a jednání jedince. Objektem nenávisti se může stát jednotlivá osoba, určitá skupina osob, lidstvo, existence nebo i např. celý svět. Nenávist může vyústit do extrémního jednání - může skončit pomstou, násilím, vraždou nebo válkou.\n\nV Senecově tragickém dramatu \"Médeia\" se tato žena střetává se zradou svého manžela Iásóna a své utrpení přiživuje, drásá si své rány a pálí veškeré mosty a pouta. Před jeho očima popraví děti, které spolu měli a zatímco on se hroutí, ona triumfuje. Podle francouzského filosofa A. Glucksmanna je to symbolicky jeden z důkazů, že nenávist je silnější než láska, neboť láska je závislá, vztahuje se k něčemu, kdežto nenávist procházející fází bolesti nic nedrží a na ničem jí nezáleží.\n\nNenávist je tedy opačným pólem lásky. Ten, kdo nenávidí se často neuspokojí s tím, aby nenáviděného ignoroval. Svou energii věnuje tomu, aby vymýšlel strategie, jak nenáviděnému ublížit. Nenávist je, podobně jako zamilovanost, stav, ve kterém může jedinec v extrémním případě podřídit veškeré činnosti a věnovat je jedinému cíli: v tomto případě poškodit či zničit objekt své nenávisti a to i za cenu sebedestrukce.\n\nJednou z příčin nenávisti je i strach. Jedinec se bojí toho, co nezná, a má strach, že ho to omezí a obere o kvality a hodnoty, které zastává.\n\nV psychoanalýze definoval Sigmund Freud nenávist jako stav ega, jež si přeje zničit původce, zdroj jeho zármutku či neštěstí. Publikace Penguin Dictionary of Psychology definuje nenávist jako „hlubokou přetrvávající intenzivní emoci vyjádřující hněv a nepřátelství vůči osobě, skupině či objektu.“ Protože je nenávist svou povahou dlouhodobá, mnoho psychologů ji považuje spíše za postoj člověka, stanovisko než za dočasný emocionální stav.\n\nNeurální souvztažnosti nenávisti byly zkoumány pomocí metody magnetické rezonance, tzv. funkční magnetickou rezonancí. Během tohoto experimentu byly pokusným osobám promítány snímky lidí, které nenávidějí. Výsledky ukázaly zvýšenou aktivitu v určitých částech mozku.\n\n\n"}
{"id": "776688", "url": "https://cs.wikipedia.org/wiki?curid=776688", "title": "Právo skladu", "text": "Právo skladu\n\nPrávo nuceného skladu bylo jedním ze středověkých městských privilegií. Stejně jako u ostatních městských práv je uděloval panovník (v případě královských měst), anebo jeho majitel (pokud šlo o poddanské město). Spočívalo v povinnosti obchodníka jedoucího kolem města se v něm několik dní zdržet a nabídnout své zboží.\n"}
{"id": "776690", "url": "https://cs.wikipedia.org/wiki?curid=776690", "title": "Haakon III. Norský", "text": "Haakon III. Norský\n\nHaakon III. Sverresson (1170–1180 – 1. ledna 1204) byl norský král v letech 1202–1204. Narodil se jako nemanželský syn budoucího krále Sverre Sigurdssona a jeho konkubíny Astrid Roesdatter někdy po roce 1170.\n\nHaakon je poprvé zmíněn jako jeden z vůdců armády svého otce proti politické frakci \"bagler\" v roce 1197. Poté je ještě několikrát zmíněn jako účastník boje svého otce s \"baglery\". Na smrtelné posteli jeho otec (zemřel 9. března 1202) prohlásil, že nemá jiné přeživší syny než Haakona. Také Haakonovi napsal dopis, ve kterém mu radí, aby urovnal dlouhodobé spory s církví. Když se zprávy o Sverreho smrti dostali k Haakonovi a frakci \"birkebeiner\" v Nidarosu, Haakon byl vybrán jako vůdce frakce. Toho samého roku byl prohlášen králem.\n\nNorští biskupové, kteří žili v exilu ve Švédsku a v Dánsku a podporovali frakci \"bagler\", se vrátili do Norska a usmířili se s Haakonem. Nad Norskem byl zrušen církevní interdikt vyhlášený během vlády Sverreho. Haakon prý měl dobré vztahy se sedláky a prostým lidem a frakce \"bagler\" brzy ztratila mnoho podporovatelů. Na podzim roku 1202 byl král z frakce \"bagler\" Inge Magnusson zabit sedláky z Opplandu. V Dánsku se sice objevil uchazeč o trůn z frakce \"bagler\" Erling Steinvegg, ale ten odmítl obnovit boj, protože proti Haakonovi neviděl příliš nadějí na úspěch.\n\nZdá se, že Haakon měl problémové vztahy s otcovou manželkou, královnou Markétou Eriksdotter. Po smrti Sverreho se Markéta pokusila vrátit do rodného Švédska se svou dcerou Kristinou, ale Haakonovi muži je násilím rozdělili, protože Haakon si Kristinu chtěl ponechat u dvora.\n\nBěhem Vánoc v roce 1203 Haakon onemocněl po pouštění žilou a 1. ledna 1204 zemřel. Objevilo se podezření na otravu jedem, za kterou prý stála jeho nevlastní matka Markéta. Jeden z Markétiných mužů musel podstoupit zkoušku rozpáleným železem a byl těžce popálen. To bylo bráno jako důkaz její viny a Markéta musela utéct do Švédska. Haakonova brzká smrt znamenala obnovení bojů mezi politickými frakcemi v Norsku. Pohřbený je v katedrále v Bergenu.\n\nHaakon Sverresson nebyl ženatý a nezanechal po sobě dědice. Jeho nástupcem se tedy stal jeho čtyřletý synovec Guttorm Sigurdsson. Později se však ukázalo, že Haakon přece jen měl potomka. Na podzim roku 1203 měl za milenku dívku ze staré a vážené rodiny, Ingu z Varteigu. Dítě se narodilo následujícího roku. Teprve několik měsíců po jeho narození uvedla Inga jako otce krále Haakona. Argumenty Ingy o králově otcovství jejího malého syna Haakona získaly podporu řady stoupenců a následovníků Haakona III. a nakonec \"birkenbeinerové\" uznali její dítě za králova potomka.\n\n"}
{"id": "776692", "url": "https://cs.wikipedia.org/wiki?curid=776692", "title": "Josef Marek (politik KSČ)", "text": "Josef Marek (politik KSČ)\n\nJosef Marek byl český a československý politik Komunistické strany Československa a poúnorový poslanec Národního shromáždění ČSSR.\nVe volbách v roce 1960 byl zvolen za Severomoravský kraj jako poslanec KSČ. V parlamentu setrval až do konce funkčního období, tedy do voleb roku 1964.\n"}
{"id": "776699", "url": "https://cs.wikipedia.org/wiki?curid=776699", "title": "Bromid rubidný", "text": "Bromid rubidný\n\nBromid rubidný je anorganická sloučenina (halogenid) se vzorcem RbBr.\n\nExistuje několik způsobů přípravy bromidu rubidného. Jeden z nich spočívá v reakci hydroxidu rubidného s kyselinou bromovodíkovou:\n\nRbOH + HBr → RbBr + HO.\n\nJiným způsobem je neutralizace uhličitanu rubidného kyselinou bromovodíkovou:\n\nRbCO + 2 HBr → 2 RbBr + HO + CO.\n\nTaké by jej bylo možné připravovat přímým slučováním kovového rubidia s bromem, ovšem jedná se o neekonomický způsob přípravy, jelikož kovové rubidium je podstatně dražší než uhličitan nebo hydroxid, kromě toho tato reakce může být výbušná.\n\nRbBr má krystalickou strukturu jako NaCl se délkami hran 685 pm.\n\n"}
{"id": "776706", "url": "https://cs.wikipedia.org/wiki?curid=776706", "title": "Sýkorův ostrov", "text": "Sýkorův ostrov\n\nSýkorův ostrov () je jedním z 90 ostrovů, které tvoří Nordenskjöldovo souostroví v jihovýchodní části Karského moře (Severní ledový oceán). Administrativně patří k Tajmyrskému okresu Krasnojarského kraje Ruské federace. V roce 1993 se spolu se souostrovím stal součástí největší přírodní rezervace v Rusku a v celé Eurasii – Státní přírodní rezervace „Boľšoj Arktičeskij“.\n\nSýkorův ostrov má délku kolem 350 metrů a je jedním z 10 ostrovů, které tvoří skupinu Litkeho ostrovy, jednu z pěti hlavních skupin ostrovů tvořících souostroví Nordenskjöldovy ostrovy. V 900 metrech severně se nachází ostrov Sofie, na severovýchodě – ostrov Jermolova, největší ostrov skupiny, a na jihu za úžinou Lenina – skupina Pachtusovy ostrovy.\n\nOstrov se skládá ze sopečných hornin a leží v biomu polární pustina a tundra. Klima je arktické, tvrdé. Je neobydlen.\n\nSouostroví Nordenskjöldovy ostrovy bylo objeveno v roce 1740 v průběhu Velké severní expedice skupinou zeměměřiče Nikifora Čekina z Tajmyrského oddílu námořního důstojníka Charitona Laptěva (1700-1763). Název na počest švédského a finského mořeplavce, polárního badatele, geologa, geografa a kartografa barona Nilse Adolfa Erika Nordenskiölda (1832-1901) obdrželo teprve v roce 1893 v průběhu plavby Fridtjofa Nansena (norsky \"Fridtjof Wedel-Jarlsberg Nansen\"; 1861-1930) na lodi „Fram“ (Kupředu) podél pobřeží Sibiře.\n\nSkupina Litkeho ostrovů byla pojmenována v roce 1901 na počest ruského mořeplavce a polárního badatele, prezidenta Císařské akademie věd v Sankt-Petěrburgu (1864–1882) hraběte F. P. Litke (německy \"Friedrich Benjamin von Luetke\"; 1797-1882) ruským geologem baronem E. V. Tollem (německy \"Eduard Gustav von Toll\"; 1858-1902) v průběhu expedice na škuneru „Zarja“. Tehdy E. V. Toll také pojmenoval jeden z ostrovů na počest ruského a českého astronoma Josefa Sýkory (1870-1944), který se zúčastnil rusko-švédské stupňové expedice na Špicberky (1899–1901).\n\n\n\n"}
{"id": "776708", "url": "https://cs.wikipedia.org/wiki?curid=776708", "title": "Seznam členů Národního shromáždění republiky Československé po volbách v roce 1954", "text": "Seznam členů Národního shromáždění republiky Československé po volbách v roce 1954\n\nToto je seznam členů Národního shromáždění republiky Československé po volbách v roce 1954, kteří zasedali v tomto zákonodárném sboru Československa ve volebním období 1954-1960.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n"}
{"id": "776716", "url": "https://cs.wikipedia.org/wiki?curid=776716", "title": "Mut", "text": "Mut\n\nMut (v překladu z egyptštiny „Matka“) je staroegyptská bohyně textově či ikonograficky doložená od konce Střední říše. Její význam prudce stoupl v době Nové říše. Centrum jejího uctívání bylo ve Vesetu, kde v chrámu v Karnaku tvořila božskou triádu s bohy Amonem a Chonsuem. Podobně jako Nút s Gebem a Reem či Usirem.\n"}
{"id": "776717", "url": "https://cs.wikipedia.org/wiki?curid=776717", "title": "Bělorusko na letních olympijských hrách", "text": "Bělorusko na letních olympijských hrách\n\nBělorusko na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "776721", "url": "https://cs.wikipedia.org/wiki?curid=776721", "title": "Hraniční porucha osobnosti", "text": "Hraniční porucha osobnosti\n\nHraniční porucha osobnosti, též jako \"emočně nestabilní porucha osobnosti\", (zkr. HPO, anglicky Borderline personality disorder) je v psychiatrii a psychoterapii jeden z typů poruchy osobnosti. Označuje se též jako hraniční typ emočně nestabilní osobnosti. V klasifikaci MKN-10 Světové zdravotnické organizace je zařazena pod kódem F60.31.. Jedná se o ranou (preoidipální) poruchu osobnosti (vzniká v prvních letech života), vznikající podle vývojové psychologie, orientované na hlubinnou psychologii, různými frustrujícími zážitky dítěte v dyadickém vztahu mezi dítětem a matkou (nebo jinou primární vztahovou osobou), tedy tehdy, kdy se dítě nebo poruchou postižený jedinec teprve nachází v symbolickém světě matky a zatím ještě neudělalo nebo (vlivem nepřítomnosti otce nebo jiné podobné vztahové osoby) ani nemohlo udělat krůček ke vstupu do symbolického světa otce (tedy triadického vztahu), který by se za příznivých okolností mohl vlivem příznivých zásahů otcovské postavy potenciálně rozvinout ve prospěch dítěte a rozvoje jeho pravého potenciálu a v neprospěch přehnaného, nerealistického nebo jinak pokřiveného očekávání matky nerespektující pravé já dítěte a specifika jeho normálního zdravého vývoje. Protože důležitým úkolem otcovské postavy v triadickém vztahu je nastavování hranic dítěti, rozvíjí se u dítěte nebo jedince ustrnulého v dyadické fázi právě hraniční porucha typická vnitřním chaosem, který \"hraničáři\" čas od času externalizují, a neschopností jedince v pozdějším životě stanovovat si a udržovat hranice vůči vnějšímu světu. Pokud v této vývojové fázi selže i otcovská postava, lze nepříznivý vývoj případně dále vyrovnávat a kompenzovat alespoň příznivým působením a podporou pravého potenciálu a zdravého vývoje a rozvoje jedince ze strany širší rodiny, kolektivu přátel, učitelů a vychovatelů, terapeutů, partnera, známých, kolegů, nadřízených nebo jiných důležitých osob v životě jedince až do jeho smrti. Případně co nejsou schopny vykompenzovat přímo přítomné vztahové osoby v životě jedince, lze kompenzovat vlastním úsilím o seberozvoj nebo např. biblioterapií, muzikoterapií, arteterapií apod.\n\nVyznačuje se velmi nejasnou představou o sobě samém, svých cílech a preferencích a pohybováním se v extrémech (tj. neschopností nalézt svůj střed, své pravé vrozené bytostné já namísto vlivem nepříznivých okolností během vývoje získaného falešného já, které postižený jedinec ukazuje světu na úkor svého pravého já a které se zpravidla vytvoří vlivem přehnané snahy vyhovět přání matky, otce nebo jiných důležitých vztahových osob, případně i skupin nebo celkovému převládajícímu klimatu a očekávání ve společnosti namísto postupného rozvoje svého pravého vrozeného já a jeho potenciálu). S tím souvisí značná emoční nestálost (v jednu chvíli např. někoho milují nebo prožívají nadměrnou závislost na někom s fantaziemi o splynutí s ním a za okamžik – při známkách domnělého odmítnutí – stejnou osobu nenávidí), stejně jako nestálost vztahová, charakteristická velkým kolísáním intenzity. Člověk trpící hraniční poruchou osobnosti se ve vztahu bojí odmítnutí jakožto debaklu a až přehnaně se mu snaží vyhnout. Působí navenek silně citově prožívající a angažovaný, vnitřně však dlouhodobě prožívá pocit prázdnoty až nicoty. Vykazuje riziko sebepoškození i realizované sebevraždy.\n\nBiopsychosociální teorie přičítají vznik hraniční poruchy osobnosti interakcím mezi vrozenou citovou zranitelností a špatným prostředím v dětství.\n\nPodle Látalové a kol. se jedná o nejčastější poruchu osobnosti, která se objeví v psychiatrické péči. Hraniční pacienti tvoří podle studií 11 % všech ambulantních psychiatrických pacientů, 15–50 % hospitalizovaných pacientů a 30–60 % všech léčených poruch osobnosti. Asi 40–85 % pacientů s touto diagnózou se pokusí o sebevraždu a tyto pokusy jsou často opakované, riziko je až 400násobné oproti běžné populaci, kolem 10 % pacientů dokončenou sebevraždou ukončí svůj život. Hraniční porucha osobnosti postihuje asi 1,5 % bežné populace, podle Praška 2-3 % populace, přičemž častější je v poměru 2:1 u žen. S přibývajícím věkem se většinou extrémní projevy této choroby zmírňují a dochází k celkovému zlepšení i bez případné léčby.\n\nHraniční porucha má podobnou organizaci osobnosti jako narcistická porucha s primitivními obrannými mechanismy. Zatímco narcistická porucha je zaměřena na udržení pocitu vlastní hodnoty, grandiozity a výjimečnosti (v kladném či záporném slova smyslu), hraniční pacienti oscilují mezi splynutím s druhým a prázdnotou (hraniční porucha je ještě ranější než porucha narcistická). Pokud usilují o splynutí s druhým, snaží se ho napodobovat a přebírat jeho identitu (stát se jeho součástí, případně kopií), jinak pociťují prázdnotu a nejsou schopni pocítit a zakusit vlastní individuální identitu odlišenou od objektu svého zájmu. Místo zdravé tendence oddělit se od vztahového objektu (v rané vývojové fázi tedy nejčastěji od matky) a vybudovat si vlastní svébytnou identitu, tj. stát se \"sami sebou\" a navazovat s druhými zdravé vztahy založené na autonomii osob, usilují o závislé připoutání se k objektu a případně i proměnu v \"pouhou kopii někoho jiného\". Podle Bolelouckého se hraniční pacienti často jako děti snaží v rodině tlumit konflikty mezi rodiči a napravovat jejich dysfunkční vztahy, např. po hádce s otcem udělat nějak radost matce, čímž se stávají doslova obětí rodičovských konfliktů, místo aby se soustředili na seberozvoj a nenechali se zneužívat zatahováním do konfliktů, které si mají dospělé osoby vyřešit mezi sebou a netrýznit neustále napjatou, nejasnou a nejistou atmosférou ostatní, zejména nejmladší a tudíž i nejcitlivější členy rodiny. Tímto si s rodiči, kteří by naopak měli podporovat a utěšovat své děti, nedobrovolně vyměňují roli, přičemž jako děti samozřejmě nemají dostatečnou kompetenci pro její úspěšné zvládnutí. Tato patologie se v dalším životě a v dalších vztazích projevuje tak, že pacient chce raději něco udělat pro někoho jiného a tím mu udělat radost, zajistit si jeho přízeň apod., místo aby se soustředil na vlastní seberozvoj, sebezdokonalování a dosahování vlastních cílů, optimálně za zdravé podpory nějaké dospělé rodičovské postavy, která může alespoň zčásti napravit to, v čem jeho rodiče částečně nebo úplně ve své roli selhali. U lehčí formy hraniční poruchy osobnosti se předpokládá upozadění hraničních znaků a nástup znaků zralejšího narcistního charakteru. U těžší formy hraniční poruchy se předpokládá prohloubení hraničních znaků až ke znakům s ranějším schizoidním charakterem.\n\nČastým komunikačním projevem u hraničních pacientů projevujícím se nejen v terapii je odpověď \"já nevím\" na široké spektrum otázek. Častým projevem v chování je nápadná rychlost nebo opačný extrém v podobě nápadné pomalosti, pokud propukne deprese. Osobnosti s hraniční poruchou vnitřně trpí silnými pocity zoufalství, zmatku až ztracenosti, kdy sami nevědí, kým ve skutečnosti jsou. Často nejprve jednají a pak teprve promýšlejí důsledky svých činů (jsou zbrklí), místo aby konkrétní krok, který se chystají udělat, nejprve promysleli a až pak uvážlivěji jednali.\n\n\n\nNázev hraniční se používá mimo jiné také proto, že se tato nemoc z hlediska psychiatrické diagnostiky pohybuje zhruba na hranici před propuknutím psychózy, která je v psychiatrii považována za závažnější onemocnění. Člověk s hraniční poruchou osobnosti tak, na rozdíl od psychotiků (tj. např. schizofreniků), je schopen rozlišovat mezi vlastní fantazií a realitou vnějšího světa a pouze občasně může trpět méně závažnými mikropsychotickými epizodami, kdy se hranice mezi tím, co se odehrává pouze v jeho nitru a co se reálně děje ve skutečnosti, občasně stírá.\n\nHraničního pacienta z hlediska psychiatrické diagnostiky charakterizují tři základní představy, prostřednictvím nichž ho lze odlišit od pacientů podobného, přesto jiného, onemocnění, a to představy, že:\n\nJádrem hraniční poruchy osobnosti je podle M. M. Linehanové porucha regulace emocí, která je do určité míry vrozená, ale která je rozhodujícím způsobem upevněna, pokud je takto postižené dítě vystaveno působení systematicky diskvalifikujícího rodinného prostředí. V takovém rodinném prostředí je zanedbáváno přiměřené vnímání a emocionální prožívání dítěte, jeho emoční potřeby jsou devalvovány, emoční projevy nepřiměřeně trestány nebo odmítány (devalvace druhých je typická pro osoby s narcistickou poruchou osobnosti, z čehož se dá odvodit, že hraniční porucha se může vyvinout zejména u dětí narcistických rodičů – více o narcistických rodičích viz např. nebo). Netolerance vůči afektivním projevům dítěte a vlastní nekontrolované afektivní chování rodinných příslušníků, podobně jako chování, které těžké afekty provokuje, jako je fyzické nebo sexuální zneužívání, odmítání nebo naopak hyperprotektivita tento proces dále posiluje. Pro tyto rodiny jsou typické ambivalentní vzorce vztahů, blízké osoby jsou (podobně jako u Stockholského syndromu) zároveň násilníky a ochránci (např. při přirozené snaze dítěte o separaci od primární vztahové osoby ho za každou cenu - a to třeba i násilně - udržují v závislosti na sobě (domněle ho tak podle svého názoru ochraňují před nebezpečím vnějšího světa), místo aby podporovali jeho pro danou vývojovou fázi naprosto přirozenou snahu o rozumnou míru osamostatnění nutnou pro úspěšné zvládnutí další vývojové fáze a celého dospělého života prostřednictvím poznání a porozumění vnějšímu světu mimo rámec (nukleární) rodiny). Potlačování vlastních emocí je při takových vztazích nutné pro \"přežití\" dítěte.\n\nMezi další interpersonální vlivy mající vliv na možný rozvoj HPO patří:\n\nMezi typické vzorce chování u hraniční poruchy podle M. M. Linehanové patří:\n\nMezi raná maladaptivní (tj. neadaptivní) schémata u hraniční poruchy osobnosti a jejich možné projevy v kognicích (kognice je souhrn operací a pochodů, jejichž prostřednictvím si člověk uvědomuje a poznává svět i sebe samého), odvozená od výše uvedených tří základních představ a diagnostických kritérií hraničních pacientů, patří:\n\nU osob s hraniční poruchou osobnosti je patrné jádrové přesvědčení o sobě \"Jsem vadný. Jsem bezmocný. Jsem zranitelný. Jsem špatný.\" Odtud si \"hraničáři\" odvozují jádrové přesvědčení o druhých lidech jako \"Druzí mě zradí nebo opustí. Lidem se nedá věřit.\" Z těchto přesvědčení si odvozují předpoklady jako \"Kdyby to záviselo jen na mně, nepřežil bych.\", \"Když budu věřit druhým, opustí mě.\", \"Když budu závislý na druhých, přežiji, ale nakonec budu opuštěn.\", \"Budu vždycky sama, nikdo o mě nebude stát.\", \"Svět je nebezpečný, krutý a já jsem zranitelný a slabý, pro druhé nepřijatelný\" (neboli podle terminologie Thomase A. Harrise vpasování se do pozice \"já nejsem OK, ty jsi OK\"), \"Lidé mě zradí, ublíží mi, nemůžu jim důvěřovat.\", \"Sama sebe kontrolovat nedokážu, neumím se ukáznit.\", \"Musím své emoce kontrolovat, jinak se něco hrozného stane. Ale nedovedu to.\", \"Jsem zlá, musím být potrestaná\".\n\nMezi nedostatečně rozvinuté strategie u osob s hraniční poruchou osobnosti patří reciprocita, tolerance, diferenciace situací, emocí a vztahů. Mezi nadměrně rozvinuté strategie u osob s HPO patří splitting, testování okolí, vyžadování pozornosti, extrémy v chování, prudké impulzivní výlevy. Z hlediska pozornosti se selektivně zaměřují na známky nezájmu, odmítání, kritiky, nesouhlasu, nekongruentní sdělení, nejednoznačnost a míru blízkosti s druhými. Mezi nejčastější způsoby zpracování informací u \"hraničářů\" patří dichotomní myšlení, amplifikace, dramatizace, kognitivní procesy jsou u nich překryty intenzivní emoční reaktivitou. Mezi typické chování u osob s HPO patří extrémy v chování (soužití s nimi připomíná \"jízdu na horské dráze\").\n\nPro HPO je typické selhávání v sociálních i pracovních vztazích. Tito lidé zřídka uzavírají manželství. Vztah se osoby s HPO obvykle snaží navázat tak, že chtějí pro druhého něco významného udělat nebo vykonat. Bývají revoluční.\n\nJejich interpersonální vztahy bývají intenzivní, nespokojené, často velmi divoké. Mnozí se během života naučili, že extrémní emocionální projevy jsou potřebné k získání pozornosti a pomoci od druhých. Protože si nejsou jisti druhými lidmi a jejich vztahy, vytvářejí buď závislé a těsné svazky, nebo se naopak chovají distancovaně a chladně. I při dlouholetém vztahu mají problémy s chápáním partnerových pocitů a motivací. Druhé lidi prožívají buď jako dobré, nebo jako zlé. Ve vztahu s partnerem, rodiči i terapeutem se tyto póly mohou rychle střídat. Rovněž pracovní anamnéza velmi často ukazuje na těžký funkční deficit. Pracovní prostředí může být jedním z kolbišť, kde se odehrává boj za zachování vlastní identity oddělené od identity ostatních spolupracovníků. Konflikty s nadřízenými jsou na denním pořádku. Pracovní vzorce jsou charakteristické nestálostí, intentivním zaujetím s následným náhlým ukončením činnosti, nedostatkem uspokojení z práce, problémy ve vztazích.\n\nK vyhledání terapie zpravidla nevede nestabilita ve vztazích, ale krátkodobé afektivní reakce se sebepoškozujícím chováním, suicidálními pokusy či dlouhodobé dekompenzace ve formě epizod deprese, úzkostných, somatoformních, disociativních poruch, poruchy příjmu potravy či rozvoje závislosti na návykových látkách. Často se objevuje intenzivní pronikavá a všude se vyskytující anxiozita a depresivní epizody. Mohou se také objevit krátkodobé psychotické epizody, které souvisejí s výrazným interpersonálním stresem nebo s užíváním drog.\n\nPodle Heinze-Petra Röhra jako málokdo náladu osob s hraničním syndromem vystihl v díle Tulákova balada již v 15. století francouzský básník François Villon.\n\n\n\n"}
{"id": "776723", "url": "https://cs.wikipedia.org/wiki?curid=776723", "title": "Soukromý život rostlin", "text": "Soukromý život rostlin\n\nSoukromý život rostlin (v anglickém originále The Private Life Of Plants) je dokumentární cyklus televize BBC. Jde o další úspěšnou řadu přírodovědce Davida Attenborougha ze série o životě na Zemi. Celkem má cyklus 6 epizod po zhruba 50 minutách.\n\n\nPrvní DVD vydala společnost BBC Video v roce 1997. V Česku však zatím cyklus nevyšel.\n\nStejně, jako u mnoha jiných, i k tomuto cyklu vydal David Attenborough doprovodnou knihu. Vyšla v roce 1996 za pomocí společnosti BBC Books.\n\n"}
{"id": "776727", "url": "https://cs.wikipedia.org/wiki?curid=776727", "title": "Jedeme na Sundance", "text": "Jedeme na Sundance\n\nJedeme na Sundance (v originále \"Any Given Sundance\") je 18. díl 19. řady amerického animovaného seriálu \"Simpsonovi\".\n\nRodina Simpsonů je na \"tailgate party\". Homer a Bart jí jídlo od všech co na večírku jsou. Líza natáčí školní úkol. Učiteli se film nelíbí, ale řediteli se líbí a dá Líze za úkol natočit film, kde bude spoustu dramatu, který v jejím chyběl. Líza dojde k závěru, že jediným zdrojem dramatu pro ní bude její rodina.\nLíza natočí film, ve kterém budou Simpsonovi v nejhorším světle. Lízu přijmou na filmový festival Sundance.\nVšem se film líbí, ale Simpsonům se posmívají. Líza je zklamaná.\nPoté všichni vidí film od Nelsona, který se všem líbí a Simpsonů si nikdo nevšímá.\n"}
{"id": "776730", "url": "https://cs.wikipedia.org/wiki?curid=776730", "title": "SPACE", "text": "SPACE\n\nSpolek SPACE (Spolek Pracovníků v AstronautiCE) byl neoficiální (úřady neschválený a nikdy neregistrovaný) spolek fandů kosmonautiky, který vznikl v roce 1961. Jeho hlavním cílem bylo získávání a předávání si informací o kosmonautice, které byly tehdy velmi těžko dostupné.\n\nPočet členů a jejich složení se časem měnilo, ale jádro tvořili Petr Lála, Pavel Koubský, Marcel Grün, Jiří Kroulík, Karel Pacner a především Antonín Vítek.\n"}
{"id": "776731", "url": "https://cs.wikipedia.org/wiki?curid=776731", "title": "Markéta Skulesdatter", "text": "Markéta Skulesdatter\n\nMarkéta Skulesdatter nebo také Skúladóttir (1208–1270) byla norská královna, manželka Haakona IV a majitelka iluminovaného žaltáře.\n\nMarkéta byla dcerou jarla Skule Bårdssona a jeho manželky Ragnhildy. Manželství uzavřené v roce 1225 vzniklo kvůli zmírnění napětí mezi králem a jejím otcem. V roce 1239 však konflikt mezi jejím otcem a manželem přerostl v otevřenou válku, když se Skule v Nidarosu prohlásil králem. Vzpoura skončila v roce 1240, když byl Skule zabit královými muži. V roce 1263 Markéta ovdověla. Svého manžela přežila o sedm let.\n\n"}
{"id": "776740", "url": "https://cs.wikipedia.org/wiki?curid=776740", "title": "Jaromír Podešva", "text": "Jaromír Podešva\n\nJaromír Podešva (8. března 1927 Brno – 9. listopadu 2000 tamtéž) byl český hudební skladatel a pedagog.\n\nNarodil se do hudebního prostředí. Jeho otec byl známý brněnský houslař. Již jako chlapec hrál na klavír, housle a na violu. Za německé okupace byl jako středoškolský student totálně nasazen na manuální práci do Boskovic a později z trestu přeložen do Ostravy. Středoškolská studia dokončil po válce. Absolvoval abiturientský kurz skladby na brněnské konzervatoři a v roce 1947 vstoupil na Janáčkovu akademii múzických umění v Brně, kde studoval u Jaroslava Kvapila. Po dokončení řádného studia absolvoval ještě tříletou aspiranturu u téhož pedagoga a vykonával funkci tajemníka katedry skladby a dirigování. V letech 1956–1959 byl tvůrčím tajemníkem \"Svazu československých skladatelů\" v Praze a později se stal předsedou brněnské pobočky. V letech 1969–1990 vyučoval skladbu a hudební teorii na ostravské konzervatoři. K jeho žákům zde patřili například Pavel Helebrand nebo violoncellista a koncertní mistr Janáčkovy filharmonie Ostrava Jiří Hanousek.\n\nJeho tvorba zpočátku vycházela z díla Leoše Janáčka a Vítězslava Nováka. V roce 1960 získal stipendium UNESCO na studijní pobyt v zemích západní Evropy a v USA. Setkání se soudobými kompozičními směry a postupy významně ovlivnilo jeho další tvorbu.\n\n\n\n\n\n\nZkomponoval rovněž řadu tendenčních masových písní, sborů (\"Nové zpěvy, Psaníčku soudruhu Gottwaldovi\" apod.) a kantát (\"Nový člověk, Stranická legitimace\" aj.). \n\n\n\n"}
{"id": "776741", "url": "https://cs.wikipedia.org/wiki?curid=776741", "title": "Sin-čou", "text": "Sin-čou\n\nSin-čou ( , pchin-jinem \"Xīnzhōu\") je městská prefektura v Čínské lidové republice, kde patří k provincii Šan-si. Celá prefektura má rozlohu 25 180 čtverečních kilometrů a žijí v ní zhruba tři miliony obyvatel.\n\nPrefektura Sin-čou leží v severní části provincie Šan-si. V rámci provincie hraničí na severu s Šuo-čou, na severovýchodě s Ta-tchungem, na jihu s Jang-čchüanem a s Tchaj-jüanem a na jihozápadě s Lü-liangem. Na západě hraničí s Vnitřním Mongolskem a provincií Šen-si a na východě s provincií Che-pej.\n\nPřes Sin-čou vede železniční trať Ta-tchung – Pchu-čou, na kterou se v Jüan-pchingu připojuje železniční trať Peking – Jüan-pching.\n"}
{"id": "776742", "url": "https://cs.wikipedia.org/wiki?curid=776742", "title": "Henleova klička", "text": "Henleova klička\n\nHenleova klička (\"ansa nephroni\") je část nefronu uložená ve dřeni ledviny. Jedná se o kanálek tvaru písmene U, vmezeřený mezi stočený kanálek prvního řádu a druhého řádu. Kanálky prochází primární moč a díky rozdílu v propustnosti stěny kličky pro vodu a vysoké aktivitě buněčné pumpy, která aktivně přečerpává sodné ionty do dřeně ledvin, ve dřeni stoupá koncentrace solí. Tento rozdíl v koncentraci osmoticky aktivních látek je využit při průchodu moči sběracími kanálky, které také prochází dření ledvin. Vysoká koncentrace sodných a chloridových iontů z moči, která prochází sběracími kanálky, doslova vysaje vodu, naopak sůl po směru koncentračního gradientu prochází do zahušťující se definitivní moči. Henleova klička je podmínkou tvorby hypertonické moči, která má větší obsah solí než krevní plasma.\n"}
{"id": "776743", "url": "https://cs.wikipedia.org/wiki?curid=776743", "title": "Kostel svatého Marcela (Paříž)", "text": "Kostel svatého Marcela (Paříž)\n\nKostel svatého Marcela (fr. \"Église Saint-Marcel\") je katolický farní kostel ve 13. obvodu v Paříži, na \"Boulevardu de l'Hôpital\" postavený v roce 1966. Je zasvěcen devátému pařížskému biskupovi a jednomu z patronů města svatému Marcelovi, jehož ostatky jsou uloženy v kostele.\n\nDne 26. července 1856 byl položen základní kámen novogotického kostela Saint-Marcel-de-la-Salpêtrière, který sloužil až do vánoc roku 1962. Poté byla budova opuštěná a zpustla a asociace \"Œuvre des Chantiers du Cardinal\" spolu s městem Paříží se rozhodly postavit na stejném místě nový kostel z betonu.\n\nKostel slavnostně otevřel 18. prosince 1966 kardinál Maurice Feltin a 9. dubna 1967 ho vysvětil kardinál Pierre Veuillot.\n\nArchitektem kostela je Daniel Michelin. Stavba je rozdělena do dvou částí. Spodní část slouží jako zasedací místnost a horní část o rozloze 900 m se používá pravidelně pro nedělní mše.\n\nZvonice ve tvaru pyramidy byla postavena městem Paříží a její výška je 25 metrů. Je na ní instalovaný panel poskytující informace o počasí pro místní obyvatele. Ve zvonici se nacházejí tři zvony \"Honorine\", \"Geneviève\" a \"Rosalie\". První pochází z původního kostela a dva zbývající pocházejí z Théâtre de la Ville jako dar města Paříže.\n\nVitráž na fasádě představuje svatého Marcela. Varhany pocházejí z roku 1967.\n\n"}
{"id": "776751", "url": "https://cs.wikipedia.org/wiki?curid=776751", "title": "Bělorusko na zimních olympijských hrách", "text": "Bělorusko na zimních olympijských hrách\n\nBělorusko na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "776755", "url": "https://cs.wikipedia.org/wiki?curid=776755", "title": "Pavel Mezlík", "text": "Pavel Mezlík\n\nPavel Mezlík (* 25. června 1983 Třebíč) je český fotbalový záložník působící od sezony 2016/17 v FC Velké Meziříčí.\n\nV nejvyšší soutěži debutoval jako patnáctiletý (15 let, 10 měsíců, 29 dní) proti Karviné (4:2), v rámci 29. kola ročníku 1998/99 (22. května 1999). Překonal letitý rekord Františka Rašpličky ze sezony 1935/36 a stal se jak nejmladším prvoligovým hráčem v historii, tak prvním patnáctiletým, který v ní nastoupil. Mezlíka překonal o 12 let později příbramský Dominik Mašek, který byl o 10 dní mladší (28. května 2011).\n\nDne 22. května 2013 (14 let od premiéry) se jedním gólem podílel na výhře 3:2 v zápase proti hostující Spartě Praha, kterou po svém skvělém výkonu porazil skoro sám.\n\nV sezoně 2012/13 byli společně s Petrem Švancarou posledními aktivními účastníky prvoligových zápasů na stadionu Za Lužánkami v kádru Zbrojovky.\n\nJeho bratrem je fotbalista Radek Mezlík.\n\nAktuální k 1. červenci 2016\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "776760", "url": "https://cs.wikipedia.org/wiki?curid=776760", "title": "Friedrich Ignaz Reintsch", "text": "Friedrich Ignaz Reintsch\n\nFriedrich Ignaz Reintsch psáno též v české formě \"Bedřich Reintsch\" (kolem 1675 – 14. května 1744 Litoměřice) byl český římskokatolický duchovní, generální vikář litoměřické diecéze a děkan katedrální kapituly u sv. Štěpána v Litoměřicích.\n\nV letech 1702-1720 byl farářem ve Šluknově. Sídelním kanovníkem litoměřické katedrální kapituly se stal v roce 1721 a byl jmenován generálním vikářem litoměřické diecéze. V roce 1733 se stal děkanem litoměřické kapituly o jejíž historii se vážně odborně zajímal, sepsal k ní několik prací. V roce 1738 zřídil první litoměřický kněžský seminář. Litoměřický biskup Mořic Adolf Sachsen-Zeits, který nepobýval příliš v Litoměřicích na něho, jako na generálního vikáře, prakticky přesunul veškeré řízení diecéze. Tuto funkci pak vykonával až do své smrti v roce 1744.\n\n\n\n"}
{"id": "776762", "url": "https://cs.wikipedia.org/wiki?curid=776762", "title": "Kostel svatého Václava (Jindřichův Hradec)", "text": "Kostel svatého Václava (Jindřichův Hradec)\n\nHřbitovní kostel sv. Václava je jednolodní kostelík, který stojí na předměstí, jižně od centra Jindřichova Hradce. Je chráněn jako kulturní památka České republiky.\n\nV interiéru stojí za zmínku zejména žebrově klenutý pětiboký gotický presbytář, socha sv. Václava, zřejmě z roku 1647, a barevná skla v oknech. Zvenku pak především čtyřboká věž, která přechází v patře v osmibokou, otevřená kaple s nástěnnou malbou z 19. století, jež přiléhá k věži, a řada náhrobků s figurálními reliéfy. Na hřbitově u kostela se pohřbívalo až do 20. století.\n\nPrvní zmínka o tomto původně gotickém kostelíku pochází z roku 1399. V druhé polovině 15. století zde působili františkáni. Během 16. století nebyl kostel udržován a chátral. V roce 1606 jej opravili jezuité, avšak již v roce 1618 byl vypálen císařským vojskem generála Dampiera. Roku 1621 se dočkal obnovy a v roce 1647 i nového hlavního oltáře. Při velkém požáru města v roce 1801 byl téměř celý kostel zničen. Celkové opravy se mu dostalo až v roce 1991.\n"}
{"id": "776763", "url": "https://cs.wikipedia.org/wiki?curid=776763", "title": "Lidija Andrejevna Ruslanova", "text": "Lidija Andrejevna Ruslanova\n\nLidija Andrejevna Ruslanova (cyrilicí: \"Ли́дия Андре́евна Русла́нова\"; 27. října 1900 v Černavce, Saratovská gubernie Ruské říše – 21. září 1973 v Moskvě, SSSR), rodným jménem Agafja Andrejevna Lejkina (cyrilicí: \"Ага́фья Андре́евна Ле́йкина\") byla ruská a sovětská zpěvačka lidových písní. \n\nJako jedna z prvních zpívala na konci 30. let píseň Kaťuša, kterou proslavila především během druhé světové války při svých vystoupeních pro vojáky na frontě. Na počátku května 1945, ještě před kapitulací nacistického Německa, vystupovala pro bojující sovětská vojska přímo v Berlíně. \n\nV červnu 1947 byly skupině umělců, mezi nimi i Ruslanovové, odebrány bojové řády protiprávně jim udělené maršálem Žukovem. V září 1948 byla společně se svým mužem generálem Vladimirem Krjukovem obviněna z antisovětské propagandy a rozkrádání sovětské válečné kořisti během berlínského pobytu v květnu 1945. Jednalo se množství nábytku, obrazů, gobelínů, koberců, kožichů, bronzových a mramorových soch, váz, knihovnu starých německých tisků a 4 osobní automobily – Horch, dva Mercedesy a Audi. Při domovní prohlídce byla zajištěna i značná částka v hotovosti, 132 obrazů ruských mistrů a později poklad z 208 briliantů, dalších drahokamů a zlatých, platinových a stříbrných cenností. Při vyšetřování antisovětské řeči popřela, majetek pocházející z Německa prohlásila za vlastnictví svého muže, generála Krjukova, kterému ho „darovali“ jeho vojáci a iniciativně ho i přivezli do Moskvy ve zvláštním vagónu a konečně obrazy, drahé kameny, zlato a drahé kovy si koupila z poctivě vydělaných peněz. \n\nOdsouzena byla k deseti letům v pracovním táboře a konfiskaci majetku. Po Stalinově smrti roku 1953 byla i s mužem rehabilitována. Po propuštění začala znovu veřejně vystupovat. Zemřela v roce 1973 v Moskvě.\n\n"}
{"id": "776765", "url": "https://cs.wikipedia.org/wiki?curid=776765", "title": "Głuszyca", "text": "Głuszyca\n\nGłuszyca () je město nacházející se v okrese Wałbrzych v Dolnoslezském vojvodství v jihozápadním Polsku.\n\nMěsto leží přibližně 13 kilometrů jihovýchodně od Wałbrzychu a 69 kilometrů jihozápadně od krajského hlavního města Vratislavi. V roce 2006 zde žilo 6999 obyvatel. Město má výměru 16,21 km². Partnerským městem v ČR je město Stárkov.\n\n\n"}
{"id": "776771", "url": "https://cs.wikipedia.org/wiki?curid=776771", "title": "Pryžová vlákna", "text": "Pryžová vlákna\n\nPryžová vlákna (angl. : \"rubber fibers\", něm.: \"Gummifasern\", mezinárod. zkratka \"LA\") jsou textilní materiály z přírodního nebo syntetického latexu.\n\n\nZískává se vylučováním kapek latexu (mléčné šťávy z kaučukovníku) sestávajícího z polyizoprenu (CH) 5000). S pomocí kyselin se tvoří surový kaučuk, ze kterého vzniká přidáním 8-10 % síry měkká guma jako základní surovina k výrobě příze. \n\nRoztažnost vlákna může dosáhnout až devítinásobku délky při krátkodobém zotavení, specifická hmotnost se udává mezi 0,9 a 1,1 g/cm, pevnost cca 10-20 mN/tex. Vlákno poměrně rychle degraduje účinkem světla, pracích prášků, kosmetiky apod. Cena surového kaučuku (\"smoked sheet\") dosáhla např. začátkem roku 2012 cca 2,50 €/kg. \n\nK výrobě příze se nejčastěji používá styren-butadien. Je to kopolymer z 1,3-butadienu a styrolu. Vyrábí se emulzní polymerizací. . \n\nLatex má zpravidla asi o 10 % vyšší roztažnost a pevnost dosahuje až 30 mN/tex. Cena umělého latexu je přímo závislá na cenách ropy (např. od března 2012 stojí butadien cca 2,90 €/kg). Fyzikální vlastnosti umělého latexu jsou jinak velmi podobné přírodnímu kaučuku. \n\nTechnologie výroby umělého latexu byla vyvinuta zejména v době 2. světové války, jak v USA tak i v Německu (dovoz přírodního kaučuku byl prakticky nemožný). Od 60. let minulého století byla latexová vlákna stále více nahrazována elastickými polyuretany, které jsou sice dražší, ale mají podstatně lepší odolnost proti vnějším vlivům.\n\n\n\nJemnost příze se počítá podle vzorce \n\nformula_1 \n\nve kterém: \n\"C\" = číslo jemnosti pryžové příze, \n\"s\" = specifická hmotnost v kg/m,\n\"j\" = jemnost v g/m\n\nVýrobci nabízejí příze v jemnosti 20-120 (cca 35-1250 tex). Naprostá většina pryžových filamentů se oskává neelastickými filamenty nebo staplovými přízemi, zpravidla polyesterovými nebo polyamidovými. Příze s „pláštěm“ pak mají nižší roztažnost (asi do 400%) \n\n\nNa výrobním agregátu se mlel přírodní kaučuk (\"smoked sheet\") s příměsí vulkanizačních přípravků a stabilizátorů, směs se kalandrovala na fólii o tloušťce 0,3-1,2 mm, ta se stříhala na pásky se čtvercovým nebo obdélníkovým průřezem. Jemnost hotových pásků byla srovnatelná s přízemi s kruhovým průřezem (ve vzorci pro výpočet jemnosti zde platí konstanta 25,4 namísto 22,51). \nZ výrobků s příměsí pryžových přízí se nejčastěji uvádí\n\ntkané pruženky, \n\ngumová lana (pryžové niti oplétané polypropylenovými nebo polyamidovými nitěmi \n\nelastické bandáže a lemy ponožek.\n\nPryžové příze (z přírodního i umělého latexu) se na obalech textilií často označují jako elastodieny – na rozdíl od elastanů (z polyuretanových vláken).\n\nPoznámka:\nJádro bungee lan je z přírodní nebo umělé pryže, má podobný tvar jako stříhané fóliové pásky a lano se zhotovuje splétáním. Pásky na bungee lana jsou však asi desetkrát hrubší, mají v průřezu rozměry 2-3mm x 6,5mm (a délku 30 m). Ačkoliv žádné z popsaných kriterií neodporuje příslušným definicím, bungee lana se nikde nepovažují za textilie.\n\n\n \n"}
{"id": "776777", "url": "https://cs.wikipedia.org/wiki?curid=776777", "title": "Michal Zelenka", "text": "Michal Zelenka\n\nMichal Zelenka (4. dubna 1948 Praha – 16. prosince 2011 Praha) byl producent, promotér a manažer hudebních a divadelních souborů i jednotlivců. V šedesátých letech hrál ve skupině Beatings. Řadu let byl prezidentem Asociace provozovatelů soukromého vysílání.\n\nVystudoval střední školu, kde byli jeho spolužáky mj. Jan Cimický, Otomar Krejča, Oldřich Vízner a Jan Rosák, s nimiž založil autorské divadlo, v němž vystupoval jako herec a zpěvák. Po maturitě studoval elektrotechnickou nádstavbu. Chodil na koncerty beatových skupin a hrál v pražské skupině Beatings.\n\nPo roce 1968 začal spolupracovat jako promotér s Michalem Prokopem a skupinou Framus Five. Od té doby spolupracoval s mnoha dalšími interprety. Patří mezi ně např. Karel Černoch, skupina Blue Effect kytaristy Radima Hladíka, skupina Collegium Musicum klávesisty Mariána Vargy, herci Josef Dvořák a Jiří Císler, herečka Jana Brejchová a zpěvačka Hana Hegerová.\n\nJeho první ženou byla neteř Milana Kundery Helena Kunderová. Roku 1978 si vzal za ženu známou zpěvačku Petru Janů. V roce 1991 se stal spoluzakladatelem jednoho z prvních nezávislých rádií – Rádia VOX Praha. Byl také jedním ze zakladatelů a řadu let též prezidentem Asociace provozovatelů soukromého vysílání. Podílel se i na založení Sdružení komunikačních a mediálních organizací. \n\nMichal Zelenka zemřel v Praze dne 16. prosince 2011.\n\n\n"}
{"id": "776780", "url": "https://cs.wikipedia.org/wiki?curid=776780", "title": "Seznam dílů seriálu Věřte nevěřte", "text": "Seznam dílů seriálu Věřte nevěřte\n\nToto je seznam dílů seriálu \"Věřte nevěřte\". Americký televizní seriál \"Věřte nevěřte\" produkovala společnost Dick Clark Productions pro televizi Fox. Každý díl představoval pět epizod: některé ryze fikční a některé založené na pravdě. Divák měl odhadnout, zda je příběh pravdivý či ne. Na konci každé epizody bylo odtajněno, které příběhy byly pravdivé (v seznamu vypsané tučně). Seriál moderoval James Brolin a později Jonathan Frakes. \"Věřte nevěřte\" vysílala stanice Fox v letech 1997 a 1998 a další dvě řady byly doplněny v letech 2000 a 2002. V Česku seriál poprvé uvedla od 15. dubna 2007 televize Prima a od 27. června 2012 ho v reprízách na obrazovky vrátila TV Barrandov. Celkově bylo ze 225 příběhů 132 příběhů pravdivých a 93 příběhů vymyšlených.\n\n<onlyinclude></onlyinclude>\n\n"}
{"id": "776782", "url": "https://cs.wikipedia.org/wiki?curid=776782", "title": "Rugocaudia", "text": "Rugocaudia\n\nRugocaudia (\"mající drsný ocas\") byl rodem sauropodního titanosauriformního dinosaura, jehož fosílie byly objeveny na území státu Montana (USA). Tento dinosaurus žil v období spodní křídy (stupně apt až alb), asi před 115 miliony let (souvrství Cloverly).\n\nHolotyp nese označení MOR 334 a sestává z nekompletní postkraniální kostry (18 ocasních obratlů, izolovaný nervový oblouk, zub, část metakarpálu a další kosterní fragmenty). V současnosti je znám jediný (a typový) druh, \"R. cooneyi\". Druhové jméno je odvozeno od jména majitele pozemku, na kterém byla fosílie objevena, J. P. Cooneyho.\n\nVe stejných ekosystémech žili také velcí ornitopodi rodu \"Tenontosaurus\" nebo masožraví teropodi \"Acrocanthosaurus\" a \"Deinonychus\".\n\n"}
{"id": "776788", "url": "https://cs.wikipedia.org/wiki?curid=776788", "title": "Rutellum", "text": "Rutellum\n\nRutellum impicatum (dříve často chybně \"implicatum\") je předlinnéovské vědecké jméno, které obdržel zub sauropodního dinosaura z období střední jury (stáří asi 170 milionů let). V roce 1699 tak označil fosilní zub cetiosaurida z Anglie (Caswell u města Whitney v Oxfordshire) přírodovědec Edward Lhuyd. \n\nJde o historicky první vědecké jméno přiřazené zkamenělině dinosaura (přestože v dané době nebyli dinosauři známi). Protože však jméno bylo publikováno před rokem 1758, není podle pravidel ICZN považováno za platné.\n\n"}
{"id": "776790", "url": "https://cs.wikipedia.org/wiki?curid=776790", "title": "SPACE 40", "text": "SPACE 40\n\nSPACE 40 je specializovaná encyklopedie kosmonautiky. Obsahuje seznam všech úspěšných kosmických startů od prvního Sputniku v roce 1957 do současnosti a základní popis všech takto vynesených družic a kosmických sond. Připojen je i stručný přehled nosných raket, kosmodromů a astronautů. \n\nZakladatelem encyklopedie a jejím hlavním autorem byl od jejího vzniku v roce 1997 až do své smrti Antonín Vítek. Za SPACE 40 získal v roce 2009 cenu \"Littera Astronomica\", kterou mu udělila Česká astronomická společnost.\n\n"}
{"id": "776817", "url": "https://cs.wikipedia.org/wiki?curid=776817", "title": "Děti 50. let", "text": "Děti 50. let\n\nDěti 50. let je série dokumentárních filmů, přibližujících osudy potomků politických vězňů tehdejšího stalinistického režimu na území bývalého Československa. Důvodem odnětí svobody rodičů bylo buď jejich politické přesvědčení nebo postavení, díky kterému pomáhali i jiným osobám, anebo jejich majetky (zemědělský statek, půda, továrna, vila, zcela drobný řemeslný podnik, malý obchod apod.). Rodiče byli často odsouzeni i z důvodů nepravdivých a vykonstruovaných, protože představitelům tehdejšího režimu „překáželi“ v budování socialistické vlasti, založené na myšlenkách „třídní rovnoprávnosti a spravedlnosti“.\n\nHlavní protagonisté dokumentů byli v době 50. let 20. století nazýváni „dětmi nepřátel státu“, „dětmi kriminálníků“. Tito lidé, dnes již sedmdesátiletí, přinášejí poprvé ve svém životě na veřejnost svá osobní svědectví o temné minulosti poválečného období v bývalém Československu. Zažili skryté formy perzekuce dětí v tehdejším totalitním systému, který je odsoudil k životu „viníka bez viny“. Vyrůstali často jen s jedním rodičem nebo u příbuzných, anebo zcela bez rodiny v dětských domovech (a to v období života, kdy dítě potřebuje stabilní a jisté rodinné zázemí). Nemohli studovat školy, které by si bývali přáli, a pokud získali vyšší vzdělání, dodělávali si ho později dálkově nebo večerně. Každý z našich protagonistů řešil svůj osud rozdílně – soustředěním se na rodinný život, sportem, psaním básní, emigrací do zahraničí… Čtrnáct půlhodinových dokumentů (osm o dcerách a šest o synech) je snahou o pochopení i vhled do současného života hlavních protagonistů, ve kterém se stále i po mnoha letech promítají jejich zážitky a zkušenosti z dětství.\n\n\n"}
{"id": "776826", "url": "https://cs.wikipedia.org/wiki?curid=776826", "title": "Paul Hampton", "text": "Paul Hampton\n\nPaul Hampton (* 20. srpna 1937 Oklahoma City, Oklahoma), rodným jménem Paul Schwartz, je americký herec, textař a hudební skladatel.\n\nJako rock and rollový skladatel spolupracoval např. s Halem Davidem a Burtem Bacharachem, jeho písně interpretovali např. Sammy Davis, Jr., Bette Midler, Eddy Arnold, Tom Jones, Merle Haggard, Ricky Nelson, Elvis Presley, Gene Pitney či Johnny Cash.\n\nHereckou kariéru zahájil v roce 1958 rolí v muzikálu \"Senior Prom\", v průběhu následujících desetiletí hrál v seriálech jako \"The Doris Day Show\", \"The Smothers Brothers Comedy Hour\", \"McCloud\", \"Ironside\", \"Combat!\" a \"Benson\". Dále hrál např. ve filmech \"Víc mrtvý než živý\", \"Billie zpívá blues\" či \"Věc zvaná láska\". V roce 1993 ztvárnil v televizním sci-fi filmu \"\" postavu senátora, kterou si zopakoval v epizodě „Půlnoční útok“ (1994), prvním díle navazujícího seriálu \"Babylon 5\".\n"}
{"id": "776830", "url": "https://cs.wikipedia.org/wiki?curid=776830", "title": "Blaire Baronová", "text": "Blaire Baronová\n\nBlaire Baronová je americká herečka. Studovala herectví u Geraldine Page a Estellea Parsonse, poté hrála v divadlech Playrights Horizons a The Roundabout Theater. Ve filmu debutovala v roce 1990 rolí ve snímku \"Privilege\", kromě toho se objevila např. v hororu \"Skinner\" či ve filmu \"Malí letci\". Více se prosadila v televizi, hostovala např. v seriálech \"Jake a Tlusťoch\", \"Show Jerryho Seinfelda\", \"Ellen\", \"Ženatý se závazky\", \"The Naked Truth\", \"Druhá šance\", \"Rodinné právo\", \"Pohotovost\", \"Malcolm v nesnázích\", \"Deník zasloužilé matky\" či \"Beze stopy\". V roce 1993 ztvárnila v televizním sci-fi filmu \"\" postavu Carolyn Sykesové.\n"}
{"id": "776838", "url": "https://cs.wikipedia.org/wiki?curid=776838", "title": "Lakaja", "text": "Lakaja\n\nNázev Lakaja může znamenat:\n\n\n"}
{"id": "776839", "url": "https://cs.wikipedia.org/wiki?curid=776839", "title": "Kristina Norská", "text": "Kristina Norská\n\nKristina Sverrisdóttir Norská († 1213) byla norská princezna a titulární norská královna, manželka spoluvládce Norska Filipa Simonssona.\n\nKristina byla dcerou norského krále Sverre Sigurdssona († 1202) a jeho manželky Markéty Švédské († 1209). Po smrti jejího otce v roce 1202 se její matka vrátila do Švédska, ale byla nucena svou dceru zanechat v Norsku, protože její bratr, nový král Haakon III. Norský, ji chtěl mít u dvora.\n\nJejí manželství s Filipem Simonssonem bylo součástí usmiřování mezi politickými frakcemi \"bagler\" a \"birkebeiner\". Ani jedna strana se nezdála být schopná dosáhnout rozhodujícího vítězství. Na podzim 1207 arcibiskup Tore z Nidarosu a biskup Nikolas z Osla zahájili vyjednávání o usmíření obou stran. Dosáhli toho, že král Inge II. Norský (z frakce \"birkebeiner\") a jeho protějšek \"baglerovec\" Filip Simonssson souhlasili se setkáním na podzim 1208. Filip se tehdy zřekl titulu krále a královské pečeti a získal východní Norsko a oblast Viken. Filipovo manželství s Kristinou uzavřené v roce 1209 tak bylo zpečetěním této dohody. Filip však tuto dohodu nedodržel a mimo jiné dál užíval titulu krále.\n\nKristina Norská zemřela o čtyři roky později, v roce 1213, při porodu prvního dítěte – syna, který zemřel krátce po ní.\n"}
{"id": "776843", "url": "https://cs.wikipedia.org/wiki?curid=776843", "title": "Kostel svatého Josefa (Chrudim)", "text": "Kostel svatého Josefa (Chrudim)\n\nKostel svatého Josefa v Chrudimi stojí v areálu bývalého kapucínského kláštera na Školním náměstí v centru města. Je nemovitou kulturní památkou.\n\nKapucínský kostel svatého Josefa se začal stavět v létě roku 1662. Téhož roku v květnu byl v Římě generálem řádu Antoniem z Capri odsouhlasen záměr královéhradeckého biskupa Matouše Ferdinanda Sobka vystavět při kostele Boží hrob spolu se zastaveními upomínajícími na Kristovo utrpení.\n\nKapucíni často stavěli své kostely svépomocí s architekty z vlastních řad. V Chrudimi dozoroval nad stavbou a konečnou koncepcí konventu a kostela otec Paulus Palatinus. Konventní kostel byl vysvěcen 26. července roku 1665 královéhradeckým biskupem Sobkem. Původně byl vysvěcením kostela pověřen pražský arcibiskup Arnošt Vojtěch hrabě z Harrachu, který z důvodu nemoci určil zástupce. Součástí areálu kláštera byla i loretánská svatyně.\n\nKaple Božího hrobu byla postavena podle vzoru kaple uprostřed chrámu Božího hrobu v Jeruzalémě. Stála v podzemních prostorách kostela pod loretánskou kaplí a neměla proto edikulu a jiné vnější znaky. S jeruzalémskou kaplí ji spojovaly vnitřní dispozice. Roku 1669 byla vedle Božího hrobu zřízena krypta.\n\nKaple byla umístěna do uzavřené západní přístavby a měla po celém svém obvodu úzký průchod. Osvětlovala ji dvojice oken přístavku na jižní a severní straně a okno na západní straně. Věřící tak měli možnost si kapli obejít a sledovat na dostatečně velkých a nepřerušovaných plochách novozákonní výjevy Poslední večeře nebo scénu Nevěřícího Tomáše. Kristův hrob hlídali dva strážci v římské zbroji namalovaní na omítku západní stěny přístavku. Naproti nim na východní straně byli Máří Magdaléna a třetí strážce, kteří hleděli vzhůru.\n\n\"Papež Kliment XI. uděluje všem věřícím, kteří navštíví kostel sv. Josefa v dolní kryptě kapucínů v Chrudimi v pátek po neděli Judica (Passionis) (= Velký pátek) v době od prvních nešpor do západu slunce a pomodlí se zde za mír mezi křesťanskými knížaty a vymýcení kacířství, plnomocné odpustky. Těm, kdo tak učiní o ostatních pátcích v postě, udílí odpustky sedmileté. Tato milost platí 7 let.\"\n\nPo roce 1784 byla podzemní krypta pod hlavní lodí kostela zrušena a rozlehlý prostor se postupně proměnil na podzemní křížovou cestu. Jednotlivá zastavení tvořily sochy v životní velikosti. \"Stará práce řezbářská celkem obhroublá, živá a charakteristická. Veškeré sochy naturalisticky omalovány\"\n\nJednotlivé sochy stály buď ve volném prostoru nebo ve výklencích podél stěn. Prostorný suterén měřil na délku přibližně 22 metrů a v nejširší části měl 9 metrů. Vešlo se sem na jedenáct sousoší. Do podzemí se vcházelo ze západu a postupovalo se podél východní stěny směrem na sever. Vstupní schodiště lemovaly sochy Loučení Krista s Pannou Marií. Dál zde byla zastavení Olivetská hora, Bičování Krista, Ecce Homo, Korunování trním, Veronika s rouškou a Nesení Kříže. Ve skrytých výklencích byly umístěny výjevy Krista před Pilátem nebo Odpočívající Krista. V severní čelní části chodby stála figurálně nejbohatší scéna Ukřižování: Kristus se dvěma lotry na kříži byl doplněn postavami Máří Magdalény a Jana Evangelisty. Výjev byl v dolní části ohraničen menzou představující hrob s ležící sochou Krista. U severní stěny chodby stála Pieta a Panna Marie Bolestná a v boční ose uprostřed východní stěny naproti výjevu Korunování trním cesta končila vstupem do obdélné místnosti s vestavbou kaple Božího hrobu.\n\nPodzemí kostela bylo vlhké a stavby zde a dřevěné sochy velmi trpěly a byly často opravovány. Kaple Božího hrobu byla po čase již velmi zchátralá, ale místo rekonstrukce se roku 1888 dočkala zaslepení vstupu oltářem Bolestné Panny Marie.\n\nLoretánská svatyně byla spolu s kaplí Božího hrobu vkomponována do původních plánů kostela, nebyla stavěna dodatečně. Byla vestavěna do pravoúhlého přístavku, otevřeného obloukovým otvorem do lodi kapucínského kostela. Závěrová strana kaple byla totožná s obvodovou zdí, boční stěny a čelo zůstaly až do roku 1778 volné. Santa Casa byla hranolovým, římsou zakončeným blokem se čtyřmi pravoúhlými vstupy po stranách a s čtvercovým osvětlujícím otvorem v čele. Roku 1778 pokryl Josef Ceregetti tři její stěny nástěnnou malbou. Použil malovaných architektonických prvků k rozdělení podélných stěn do dvou užších bočních a do velkého pole středního. Spirálovitě točené dříky byly použity jako podnože pro květinové nádoby, představované koryntskými sloupovými hlavicemi. Z nich vyrůstaly až nahoru k římse svazky dekoračně působivých rostlin. Samotné sloupy vedly z perspektivně nesprávně malovaných postamentů. Malovaná architektura, oddělená od podnože hnědým pásem, byla držena v měkkých tónech barev v rokoku oblíbených: sloupy růžové, sloupové hlavice a orámování figurálních výjevů zlaté a vegetativní prvky, doplňující orámování a tektonické články, zelené. Lastury a větvoví doplňovaly výjevy Narození Panny Marie, Uvedení Panny Marie do chrámu, Obětování Páně a Přenesení loretánského domku anděly. Dvojice pilastrů rámovala hlavní mariánský výjev na čelní straně Santa Casy. Pilastry přecházely do kordonové římsy. Postavu Panny Marie umístil Ceregetti do iluzivní “brány nebeské” v jádře stěny Santa Casy, přímo nad čelným otvorem a představeným oltáříkem. Santa Casa si ponechávala základní vertikální členění bočních stěn, typické pro zástupce kaplí pilastrolisénového typu. \n\nV sedmdesátých letech 20. století vznikla studie navrhující zbourání loretánské kaple a kaple Božího hrobu z důvodu nedostatečného založení stavby. V roce 1979 byla zbourána Loretánská kaple, Kaple Božího hrobu byla zbourána roku 1985. Celková oprava areálu kláštera s kostelem svatého Josefa započala v roce 2009. Dnes je v kostele Muzeum barokních soch.\n\n\n\n"}
{"id": "776846", "url": "https://cs.wikipedia.org/wiki?curid=776846", "title": "Markéta Švédská", "text": "Markéta Švédská\n\nMarkéta Eriksdotter Švédská (asi 1155–1209) byla švédská princezna a norská králová co manželka Sverre Sigurdssona.\n\nMarkéta byla dcerou Erika IX. Švédského a jeho manželky Kristiny Björnsdotter. V roce 1189 se provdala za norského krále Sverreho. Během manželství je zmiňována jen sporadicky, hlavně ve spojitosti s pokusem Nikolase Arnessona stát se biskupem ve Stavangeru.\n\nV roce 1202 ovdověla a vrátila se do Švédska na své pozemky ve Västergötlandu a Värmlandu.\nByla však nucena svou dceru Kristinu zanechat v Norsku, protože její bratr, nový král Haakon III. Norský, ji chtěl mít u dvora. Do Norska se vrátila až o dva roky později.\n\n1. ledna 1204, dva dny po jejím návratu do Norska, zemřel její nevlastní syn Haakon III. Markéta byla podezřelá z toho, že ho nechala otrávit, a jeden z jejích sloužících byl nucený podstoupit zkoušku žhavým železem místo ní. Ve zkoušce ale selhal, byl popálen a nakonec utopen. Markéta utekla zpět do Švédska.\n\nDo země se ještě naposledy vrátila v roce 1209 u příležitosti svatby své dcery Kristiny se spoluvládcem Norska Filipem Simonssonen, které se osobně zúčastnila. Hned poté onemocněla a zemřela o několik týdnů později.\n\n"}
{"id": "776853", "url": "https://cs.wikipedia.org/wiki?curid=776853", "title": "Estrid Bjørnsdotter", "text": "Estrid Bjørnsdotter\n\nEstrid Bjørnsdotter zvaná také \"Estrid Byrdasvend\" byla norská královna, manželka Magnuse V. Norského. Jejím otcem byl Björn Byrdasvend. Za krále Magnuse se vdala okolo roku 1170. Zemřela nejspíš v roce 1176.\n\n\n"}
{"id": "776854", "url": "https://cs.wikipedia.org/wiki?curid=776854", "title": "Čeněk Pícha", "text": "Čeněk Pícha\n\nČeněk Pícha (17. května 1921, České Budějovice – 15. dubna 1984 České Budějovice) byl československý hokejový útočník (levé křídlo), který celou svoji kariéru spojil v nejvyšší československé hokejové lize s týmem AC Stadion České Budějovice. Reprezentoval Československo sice pouze na jednom mistrovství světa, ale mohl se pyšnit světovým i evropským titulem. Vyučený litograf.\n\nJak v té době bylo poměrně časté, Čeněk se věnoval více druhům sportů. Patřil mezi velice všestranné sportovce – co dělal, to mu šlo, byl vynikajícím fotbalistou, hrál dokonce druhou ligu za Meteor České Budějovice, z dalších sportů dle historických pramenů vynikal v plavání, vodním pólu, házené, atletice, jízdě na kánoi, sjezdovém lyžování. Díky kamarádovi Romanovi Charyparovi zakotvil ale u ledního hokeje, kterému byl věrný po celý život. Jeho prvoligová hokejová kariéra byla spjata pouze s AC Stadion České Budějovice, kde odehrál první ligový zápas již v 16 letech. Týmu zůstal věrný plných 21 let, z toho 15 sezón v nejvyšší soutěži.\n\nV reprezentaci odehrál 19 zápasů, ve kterých vstřelil 5 gólů.\n\n\nPo skončení aktivní kariéry se ještě plných deset let věnoval B-týmu juniorů českobudějovického Slavoje. Z důvodu astmatických potíží nemohl pracovat v původní profesi – práci v tiskárně. Proto přijal možnost se vrátit k ledu, následně tedy pracoval jako správce a později ledmistr českobudějovického zimního stadionu.\n\n"}
{"id": "776858", "url": "https://cs.wikipedia.org/wiki?curid=776858", "title": "Disciplinární komise", "text": "Disciplinární komise\n\nDisciplinární komise je zpravidla volený orgán organizace, který má právo navrhovat či přímo udělovat tresty osobám s touto organizací spojenou za disciplinární provinění. Trestem může být různého druhu: od napomenutí, peněžitá sankce, či podmínečného či okamžitého vyloučení z dané organizace. Typy udělovaných trestů a způsob projednávání provinění je většinou uvedena v disciplinárním řádu.\n\n"}
{"id": "776860", "url": "https://cs.wikipedia.org/wiki?curid=776860", "title": "EEV", "text": "EEV\n\nEEV může znamenat:\n\n"}
{"id": "776865", "url": "https://cs.wikipedia.org/wiki?curid=776865", "title": "Communauté de communes de l'Uzège", "text": "Communauté de communes de l'Uzège\n\nCommunauté de communes de l'Uzège je společenství obcí (communauté de communes) v departementu Gard v regionu Languedoc-Roussillon. Vzniklo 17. prosince 2001. Sídlem je obec Uzès.\n\n\n"}
{"id": "776866", "url": "https://cs.wikipedia.org/wiki?curid=776866", "title": "Kabar", "text": "Kabar\n\nKabar (\"Moschus\") je jediný rod monotypické čeledě kabarovití, je řazen mezi přežvýkavce.\n\nRod je rozšířen na poměrně rozsáhlé oblasti v západní, střední a severovýchodní Asii. Na západě počínaje od Pákistánu, Afghánistánu a Kazachstánu přes jižní Sibiř, Mongolsko, Vnitřní Mongolsko v Číně, Tibet, Nepál, Bhútán, dále přes sever Indie a Myanmaru až do severních horských oblastí Vietnamu. Na severovýchodě žije na Korejském poloostrově a na ostrově Sachalin. Vyskytuje se však řídce, většinou na jednom území se nenachází současně více druhů. Žije velice skrytě, často vychází z úkrytů za soumraku nebo v noci, jeho oblíbeným prostředím jsou jehličnaté, listnaté nebo smíšené lesy, v nezalesněných oblastech husté křoví. Je také rozšířen v málo obydlených a nepřístupných horách, např. na Altaji a na úbočích Himálaje, některé jednotlivce lze nalézt i v nadmořské výšce téměř 4000 m. Vybírá si místa s blízkými skalnatými svahy, na které se uchyluje při napadení predátory. Z vykopávek je patrno, že v oligocénu žil i v Evropě.\n\nJsou to zvířata vzrůstem podobná menším jelenům, váží 9 až 11 kg. Ve srovnání s jelenovitými jsou vývojově starší, nemají parohy a mají žlučník. Spíše než k jelenům jsou stavbou těla podobní ke kančilovitým (\"Tragulidae\"). Nepřítomnost ozdoby hlavy, parohů, kompenzují horními špičáky, u samců to jsou kly dlouhé až 10 cm směřující dolů směrem dozadu. Jejich srst mívá odstíny hnědé barvy, od světlé po tmavou, mláďata některých druhů mívají světlé skvrny.\n\nKabaři jsou dobře uzpůsobení k běhu a skákání. Zadní končetiny mají téměř o třetinu delší než přední a anatomie kostí a svalů jim umožňuje v případě náznaku nebezpečí se dát rychle na útěk. Jsou velmi hbití, rádi unikají na strmé svahy a nerovný terén, kde využívají dobře vyvinuté paspárky. Pohybují se na většinou velkém území, vracejí se však do svých rodišť. Jsou to výhradní býložravci, stravují se obdobně jako jelenovití, žerou trávu, květiny, listy, mladé větvičky i některé mechy a lišejníky. Samci jsou teritoriální, svá území si označují pachem. Kabaři žijí jednotlivě nebo v malých skupinkách.\n\nV období říje vytvářejí drobná stáda s jistou hierarchií, s jinými samci zápasí o dominanci pomoci svých klů. Březost samice trvá pět až šest měsíců, rodí většinou co dva roky po jednom mláděti. Kolouch je poměrně maličký (asi 0,5 kg) a prvý měsíc leží z obav před dravci ukrytý v podstatě bez hnutí. Poblíž matky se zdržuje asi dva roky. Pohlavní dospělost u kabarů přichází ve 2 až 3 létech a mohou se dožít 20 let.\n\nKabar byl v minulosti řazen do čeledě jelenovitých, kde vytvářel podčeleď Moschinae. V současnosti je tento rod vydělen do samostatné čeledě, rozděluje se do 7 druhů.\n\nZvláštnosti dospělých samců kabarů je břišní žláza vyměšující hnědou, voskovitou, nahořklou, pronikavě štiplavou látku pižmo, kterou si značkují v období říje své území. Pižmo ze žlázy se nejdříve vylučuje do váčku, ten obsahuje asi 25 gramů, z kterého je roztíráno po okolí. Pižmo je ceněno jako surovina pro výrobu kvalitních parfémů (stabilizuje vůni) a již od konce prvého tisíciletí je v arabských zemích považováno za afrodisiakum a v tradiční čínské medicíně za lék na krevní oběh, srdce a plíce. Jejich tradičními ohrožovateli jsou vlk, rys, liška, levhart, medvěd a v poslední době hlavně člověk se střelnou zbraní.\n\nPřes deklarovanou ochranu poskytovanou kabarům vládami většiny států kde se vyskytují, poklesly jeho stavy za posledních 20 let asi o 50 %. Lze jen stěží zajistit ochranu zvířatům žijícím na odlehlých místech v chudých oblastech, kde je maso i získané pižmo vítaným přilepšením místních obyvatel a cena za 1 kg pižma dosahuje až 45 000 $. V Rusku a Číně se kabaři úspěšně chovají na farmách a prosazuje se trend používat v kosmetice syntetických náhražek.\n\nAž na kabara pižmového řazeného IUCN mezi zranitelné druhy (VU) jsou všechny ostatní druhy zařazeny mezi ohrožené druhy (EN).\n"}
{"id": "776870", "url": "https://cs.wikipedia.org/wiki?curid=776870", "title": "Pod Templem", "text": "Pod Templem\n\nPod Templem je přírodní památka ev. č. 5644 poblíž obce Mladeč v okrese Olomouc. Chráněné území se rozkládá po obou březích řeky Moravy, v délce přibližně 2 km mezi zámkem Nové Zámky na východním okraji a \"Chrámem přátelství\" na konci západním. Oblast spravuje AOPK ČR Správa CHKO Litovelské Pomoraví.\n\nPředmětem ochrany je soubor polopřirozených a přírodě blízkých vodních, mokřadních, lučních, lesních a křovinných ekosystémů a jejich sukcesních stádií, s výskytem typických i vzácných druhů rostlin a živočichů.\n\nPřírodní památka byla vyhlášena roku 2010, kdy sjednotila a nahradila dvojici dosavadních sousedících přírodních rezervací Novozámecké louky a Templ.\n\n"}
{"id": "776871", "url": "https://cs.wikipedia.org/wiki?curid=776871", "title": "Trolínské", "text": "Trolínské\n\nTrolínské (název dle VIVC \"Schiava Grossa\", běžně používaný název v německy mluvících oblastech \"Trollinger\", název, užívaný mezi malopěstiteli \"Black Hamburg\", nebo také \"Frankenthal\") je starobylá, středně pozdní moštová a stolní odrůda révy vinné (\"Vitis vinifera\"), používaná k výrobě červených vín a k přímé spotřebě. Pochází patrně z oblasti Jižního Tyrolska, z italského regionu Trentino-Alto Adige, kde jsou dodnes pěstovány i další odrůdy rodiny odrůd \"Schiava\".\n\nRéva vinná (\"Vitis vinifera\") odrůda \"Trolínské\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný až velmi bujný s vodorovnými letorosty. Vrcholky letorostů jsou otevřené, světle zelené, středně silně bíle vlnatě ochmýřené, slabě pigmentované antokyaniny, s červenavým nádechem. Internodia a nodia jsou zelená, někdy červeně pruhovaná na osluněné straně, pupeny jsou slabě pigmentované antokyaniny. Mladé lístky jsou světle zelené až žlutavé s bronzovými okraji, slabě pigmentované antokyaniny, slabě pavučinovitě ochmýřené. Jednoleté réví je eliptického průřezu, rýhované, žlutavě hnědé, průměrně silné.\n\nDospělé listy jsou středně velké, relativně silné, tří až pětilaločnaté s mělkými až středně hlubokými výkroji, povrch je světle zelený, svraskalý, středně silně, drsně puchýřnatý, rub listu je hladký a lysý, okraj listu je nepravidelně, tupě zoubkovaný, řapíkový výkroj je lyrovitý, otevřený s ostrým dnem až s překrytými cípy a s průsvitem. Řapík listu je středně dlouhý, zhruba stejně dlouhý, jako medián listu. Žilnatina listu je bez antokyaninové pigmentace. Podzimní barva listů je červená.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou velké (20-23 mm), okrouhlé až protáhle vejčité, středně silně ojíněné, červenofialové až fialovočerné bobule (existuje též forma s hrozny modrošedými) s tenkou až středně silnou, jemnou slupkou, dužina je sladká, řídká, poněkud osobité, přesto však příjemné chuti s herbálními tóny. Stopečky bobulí jsou krátké, lehce oddělitelné. Semena v dužině jsou poměrně dlouhá. Bobule mají tendenci nevyzrávat současně, což společně s tenkou a jemnou slupkou vede k tomu, že hrozny špatně snášejí transport a skladování. Hrozny jsou středně velké až velké, poměrně dlouhé, válcovité až kuželovité, průměrně kompaktní, s křidélky, stopky jsou průměrně dlouhé a středně silné, průměrně lignifikované.\n\n\"Trolínské\" je starobylá, středně pozdní moštová a stolní odrůda révy vinné (\"Vitis vinifera\"). Pochází patrně z oblasti Jižního Tyrolska, z dnešního italského regionu Trentino-Alto Adige. Do oblasti Rýna se dostala patrně již v době Římské, rozšířila se i do údolí řeky Neckar. Pod názvem \"Trollinger\" je v Německu poprvé zmíněna ve čtrnáctém století, dále je o ni zmínka například ve zprávě papežského legáta Alexandra, který kolem roku 1520 píše, že vína z této odrůdy si oblíbil i Martin Luther.\n\nJako moštová odrůda se \"Trolínské\" pěstuje v italském regionu Trentino-Alto Adige, kde tvoří součást vín Vallagarina IGT a Vigneti delle Dolomiti IGT, rozšířená je zvláště v oblasti Überetsch, ale najdeme ji i v Lombardii a v regionu Friuli-Venezia Giulia, dále je pěstována v Německu, ve Württembersku a v Bádensku (Kraichgau). Po celém světě je nicméně rozšířena jako stolní odrůda pod názvy \"Black Hamburg\" či \"Frankenthal\".\n\nV Německu se roku 2007 nacházelo 2.504 hektarů, odrůda je vysazena na 2,5 % celkové plochy německých vinic, takřka výhradně v oblasti Württemberska. V Itálii byla roku 1995 vysazena na 3.415 ha, převážně v provinciích Bergamo, Bolzano, Trient, Verona a Brescia. Dále ji najdeme například v Argentině, Rakousku, Bulharsku, Kanadě, Belgii, Švýcarsku, Francii, Indonésii, Japonsku, Mexiku, Anglii, Chile a v mnoha dalších státech.\n\nVe Státní odrůdové knize České republiky není odrůda zapsána. Vinařský zákon nepovoluje u nás z této odrůdy vyrábět ani víno v kategorii zemských vín.\nV České republice je odrůda pěstována prakticky pouze malopěstiteli.\n\nČeský název \"Trolínské\" vychází z německého \"Trollinger\", ten je patrně odvozen z původního \"Tirolinger\", protože právě z jižních Tyrol odrůda pochází. Další používaný název odrůdy, \"Black Hamburg\", vychází z faktu, že z přístavního města Hamburk se odrůda v 18. století dostala do Anglie, kde začala být poprvé pěstována jako stolní odrůda. První zde začal s pěstováním této odrůdy ve skleníkách zahradník Warner, poté, co si získala na popularitě, byla ve velkém množství pěstována v zahradách Cumberland Lodge ve Windsoru, v Hampton Court Palace a Sillwood Park.\n\nItalský název rodiny odrůd \"Schiava\" (výslovnost „skjava“) údajně vznikl ve 13. až 14. století, kdy se ke klasické formě pěstování na pergolách přidala forma pěstování v řádcích, kdy se úponky révy navzájem proplétaly. Takto pěstovaná réva se nazývala „schiava“ (doslova „otrokyně“). Jiná hypotéza tvrdí, že název má pravděpodobně původ v názvu Slavonia či Schiavonia.\nOdrůda má velké množství synonym, což svědčí o její starobylosti. Další, lokálně používaná synonyma odrůdy jsou : \"Шиава гросса, Троллингер, Блауер троллингер, Гросс Вернаг, Ува Шиава\" (vše Rusko), \"Admiral, Aegypter, Ägyptischer, Aleksandriskii Chernyi, Baccaria, Bacheracher, Bammerer, Barth der Alten, Bilsenroth, Black Gibraltar, Black Hambourg, B. Hamburg, B. Hamburgh, B. Portugal, B. Prince, B. Tripoli, Blauer Trollinger, Blauwälsche, Bocksauge, Bocksaugen, Bocksbeutel, Bockshoden, Bockstraube, Braddick’s Seedling, Bruxelloise, Chasselas Bleu de Windsor, C. de Jérusalem, C. de Windsor, Dachtraube, Dutch Hamburgh, Edel Vernatsch, Edelvernatsch, Fleischtraube, Frankentaler, Frankenthal, F. Noir, Garston Black Hamburgh, Gelbholziger Schwarzblauer Trollinger, G. Trollinger, Gros Bleu, G. Noir, G. Plant Grand Noir, G. Italiener, Gros Vernatsch, Grosse Race, Großer Burgunder, Großroth, Großschwarzer, Großvernatsch\" (Trentino-Alto Adige), \"Hammelshoden, Hammelsschelle, Hammelssohlen, Hampton Court Vine, Hudler, Huttler, Imperator, Khei-Khan, Knevet’s Black Hamburgh, Kölner Blau, Kreuzertraube, Lambert, Lamper, Languedoc, Lombard, Lugiana Near, Maltheser Roth, Malvasier, Malvoisier, Maroquin d’Espagne, Meraner Kurtraube, Ministra, Modri Tirolan, Mohrendutte, Mohrentutte, Morrokin Barbaron, Nougaret Grosse Race, Pfundtraube, Plant de Paris, Pommerer, Pope Hamburgh, Prince Albert, Purple Hamburgh, Queen Victoria, Raisin Bleu, R. B. Recherche, R. Bleu de Frankental, R. de Languedoc, Red Hamburgh, Rheinwein Blau, Richmond Villa Hamburgh, Rothelbner, Salisbury Violette, Schiava Grossa, Schiavone, S. di Merano Nero, Schliege, Schwarzblauer, S. Trollinger, Schwarzer, S. Wälscher, Schwarzwälscher, Spanisch Blau, Straihntraube, Südtiroler Kurtrauben, Teplichnyi Chernyi, Tirolan Crni, Tirolinger, Troller, Trollinger, T. Blau, T. Gelbholzig, T. Weissholzig, Trollingi Kék, Tschaggele\" (Alto Adige), \"Uva Cenerente\" (mylně), \"U. Meranese, U. Nera d’Amburgo, Valentines, Vernatsch, Victoria, V. Hamburgh, Wälscher, Warner’s Hamburgh, Weissholziger Trollinger, Welke Burgundske, Welko Modre, Zottelwälscher, Zottler\".\n\nRodina odrůd \"Schiava\" pravděpodobně pochází ze severu Itálie, z regionu Trentino-Alto Adige, kde je lokálně nazývána též \"Vernatsch\" (nezaměňovat s odrůdou \"Vernaccia\").\nPěstováno je zde několik různých klonů či variet, dnes již uváděných jako samostatné odrůdy. Liší se tvarem a velikostí hroznů a bobulí a barvou bobulí. Nejznámější jsou :\n\n\"Schiava Gentile\" (synonyma : \"Frankenthal, Gemainer Vernatsch, Kleinvernatsch, Margellana, Matta, Mittelvernatsch, Mitterbernatsch, Mittervernatsch, Montorfano, Patriarca, Prevedessa, Prevedone, Rot(h)er Vernatsch, Schiava Media, S. Piccola, S. Rot, Sciaeta, Sciava, S. Media, Sciavo, Sclavo, Uva Patriarcale\") je moštová odrůda bujného růstu má středně velké, okrouhlé, nečleněné až třílaločnaté listy s mělkými výkroji, středně velké, protáhle pyramidální, řídké hrozny a středně velké, kulaté, nepravidelné bobule s jemnou, středně silnou, ojíněnou slupkou modrofialové barvy. Dužnina je šťavnatá, delikátní sladké chuti. Dává aromatická vína světle rubínové barvy, v chuti mírně nahořklá a se slanými tóny, tvořící součást vín DOC Trentino, Valadige a Lago di Caldaro. Roku 1990 se v Itálii pěstovala na 1.163 hektarech, v regionech Trentino-Alto Adige a Friuli.\n\n\"Schiava Grigia\" (synonyma : \"Grau Vernatsch, Grauer, Graur, Grauvernatsch, Trollinger Grauer, Vernatsch Grau, V. Grauer\") je moštová odrůda velmi bujného růstu má středně velké, pětiúhelníkové, nečleněné až třílaločnaté listy s mělkými výkroji, středně velké, protáhle pyramidální, někdy okřídlené, řídké hrozny, delší než \"Schiava Gentile\" a středně velké kulaté bobule se silně ojíněnou, jemnou, středně silnou slupkou zabarvenou do modrofialova. Dužnina je šťavnatá, má příjemnou chuť, v porovnání s ostatními poněkud navinulou. Dává ovocitá vína světlejší rubínové barvy, aromatická, mírně nahořklá, středního obsahu alkoholu, tvořící součást vín DOC Valdadige a Lago di Caldaro. Roku 1990 se v Itálii pěstovala na 201 hektarech, v regionech Trentino-Alto Adige a Friuli.\n\n\"Schiava Grossa\", tedy zde popisovaná moštová a stolní odrůda, má hrozen válcovitý, delší, velký, rozsochatý a poměrně kompaktní, bobule velké, nepravidelně oválné, s jemnou, ojíněnou, tenkou až středně silnou slupkou. Dužnina je řídká, chuť jemná. Roku 1990 se v Itálii pěstovala na 3.385 hektarech.\n\n\"Schiava Grossa var. Tschaggele\" má kratší (12-15 cm), podsaditý, řídký hrozen ve tvaru komolého kuželu až pyramidální, bobule velmi podobné odrůdě \"Schiava Grossa\", odlišující se masitou dužinou. Je pěstována v regionu Trentino-Alto Adige, v provinciích Bolzano a Trento.\n\n\"Schiava Lombarda\" (synonyma : \"Bot(t)ascera, Botascere, Bregiola, Margellana, Matta, Mergellana, Montorfana, Patriarca, Prevedessa, Prevedossa, Rossera, Schiava della Lombardia, S. di Bergamo, S. di Como, S. di Varese, Uva Patriarcale, Valenzana\") je moštová odrůda bujného růstu, vysoké produktivity, pěstovaná na vinicích regionů Lombardie (provincie Como a Lecco) a Trentino-Alto Adige, roku 1990 na 386 hektarech. Má středně velké až velké, okřídlené, středně kompaktní hrozny ve tvaru komolého kuželu, bobule jsou velké, kulaté, ojíněné, modročerné barvy, s dužinou jednoduché chuti. Zraje koncem září až začátkem října. Poskytuje víno třešňově červené barvy, aromatické, suché, lehké, s mírnou hořčinkou v odchodu, tvořící součást vín Bergamasca IGT a Ronchi di Brescia IGT.\n\nRodina odrůd Schiava obecně dozrává středně pozdně a dává ovocitá vína světle červené barvy, která se vyznačují jemnou muškátovou vůní a středně plným tělem. Jsou to vína s mírnými tříslovinami, s postupně se rozvíjející mandlovou hořčinkou a s lahodnou, plnou chutí. Pijí se vychlazená až na 12 °C a dobře se hodí k rybám asijské kuchyně. Používají se také do kupáží s odrůdami \"Cabernet Sauvignon\", \"Merlot\" či s další jihotyrolskou odrůdou \"Lagrein\".\n\nOdrůda byla partnerem při šlechtění stolních odrůd \"Muscat Hamburg\" (\"Muscat-Trollinger)\", což je kříženec odrůd \"Muscat of Alexandria\" x \"Trolínské\", \"Madeleine Royale\", křížence odrůd \"Trolínské\" x \"Pinot\", dále pak při šlechtění moštových odrůd \"Kerner\" a \"Helfensteiner\" německého šlechtitele Augusta Herolda a \"Rotberger\" a \"Witberger\" německého šlechtitele Heinricha Birka. Ve Weinsbergu byly za pomoci \"Trolínského\" dále vyšlechtěny odrůdy \"Palas\" a \"Happenbach\". Zajímavostí je, že v katalogu VIVC samostatně uvedená odrůda \"Trollinger Früh Blauduftig\" není příbuzná rodině odrůd \"Schiava\", jedná se pouze o synonymum odrůdy \"Elbling Blau\".\n\nOdrůda v terénu vyžaduje velmi dobré polohy, ale snáší dobře i půdy s vyšším obsahem vápníku, netrpí chlorózou ani sprcháváním, slušně odolává plísni šedé (\"Botrytis cinerea\"), citlivější je na padlí révové (\"Uncinula necator\") a plíseň révovou (\"Plasmopara viticola\"), špatně odolává mrazu. Výnosy jsou většinou velmi vysoké, pro zvýšení kvality hroznu je vyžadována redukce počtu hroznů. V Německu poskytla v letech 1980-2003 úrodu 15,5-16,5 t/ha při cukernatosti 67-68 5 °Oe a aciditě 9,4-11 g/l. Ve vhodných klonech je odrůda k použití i pro pěstování ve skleníku. Dozrává 20 dnů po Chasselas, v Itálii v polovině až koncem září.\n\nDobré \"Trolínské\" je rubínové barvy, aromatické, příjemně harmonické, s vyšší kyselinkou, s nízkými taniny, nižšího obsahu alkoholu a vystihují jej atributy „svěží“ a „šťavnaté“. Nepotřebuje dlouhou dobu zrání, pije se mladé. Sotva se s ním setkáme v přívlastkových verzích. Z nejlepších hroznů se dočkáme vín s vyšším obsahem taninů, schopných i několikaletého zrání, s výrazným ovocitým buketem a s osobitou, jemně muškátovou chutí s náznakem mandlové hořčinky, jakou příliš červených vín nevykazuje.\n\nTrolínské platí za „švábský národní nápoj“ a doporučuje se zde k steakům, telecímu, králičímu masu, pokrmům z vnitřností a k neutrálním týpům sýra. Velká část Trolínského končí v cuvée s odrůdou \"Frankovka\". Výsledné víno je plné a tělnaté, vhodné jak k posezení s přáteli, tak k pečenému kuřeti, smaženým játrům a sekané. Můžeme se setkat i s odrůdovými rosé lososově růžové barvy. Bohužel se často setkáme i s průměrnými ovocitými víny světlé barvy z neredukovaných sklizní. V oblasti Überetsch se odrůdová vína nazývají „Kalterer See“. Dalším typickým názvem vín je „St. Magdalener“ z okolí Bolzana, též „Bozner Leiten“ či „Meraner Hügel“.\n\n\n\n"}
{"id": "776874", "url": "https://cs.wikipedia.org/wiki?curid=776874", "title": "AC Milán v sezóně 1989/1990", "text": "AC Milán v sezóně 1989/1990\n\nAC Milán v sezóně 1989/1990 obsadil druhé místo v Serii A se ztrátou dvou bodů na Neapoli. V PMEZ postoupil do finále, kde vyhrál 1:0 nad Benficou Lisabon. V Italském poháru postoupil do finále, kde prohrál s Juventus Turin. Stal se vítězem Superpoháru UEFA po výhře nad FC Barcelona a vítězem Interkontinentálního poháru po výhře nad týmem Medelin.\n\n\nBěhem sezóny odešli:\n"}
{"id": "776875", "url": "https://cs.wikipedia.org/wiki?curid=776875", "title": "Škoda H12 Solaris", "text": "Škoda H12 Solaris\n\nŠkoda H12 So7laris je typ nízkopodlažního autobusu o délce 12 metrů se sériovým hybridním pohonem. Elektrickou výzbroj vyrábí a celkovou technickou koncepci připravila Škoda Electric, karosérie je odvozena od typu Solaris Urbino 12 polské firmy Solaris Bus & Coach. Na vývoji se významně podílela Fakulta elektrotechnická Západočeské univerzity v Plzni, která navrhla pohonnou jednotku autobusu, Univerzita Pardubice vyvinula řízení spalovacího motoru. Výzkumný tým vedl Zdeněk Peroutka. Prototyp představil výrobce na veletrhu Czechbus 2011 v listopadu 2011, zástupcům dopravců a odborným médiím pak v Plzni 28. února 2012.\n\nVozidlo má délku 12 m (přední převis 2,7 m, zadní převis 3,4 m, rozvor 5,9 m), šířku 2,55 m, výšku 3,25 m. Přední náprava je typu ZF RL 85/A, zadní (hnací) náprava ZF 132AV/80.\n\nModulární systém zahrnuje dieselový zdroj elektrické energie, výkonové měniče 4. generace, superkapacitory umístěné na střeše a baterie v oblasti nádrže. Palivová nádrž má objem 175 litrů, nádrž AdBlue 40 litrů. Dieselový motor Cummins ISB6.7EV250H má výkon 184 kW a splňuje emisní normu EEV. Generátor Kirsch PME 250/4 s vodním chlazením má výkon 188 kW. Asynchronní elektromotor Škoda ML 3444 K/4 má výkon 160 kW a nucené chlazení vzduchem. Trakční baterie Li-Ion je bezúdržová, 69 Ah, jmenovité napětí 345 V. Výrobce deklaruje dojezd na čistě bateriový pohon až 10 kilometrů. Superkapacitory Maxwell BMOD 0063-P125 mají 3 bloky v sériovém zapojení, celkem 21 F, napětí 375 V. Pomocné asynchronní pohony 3×400 V, 50 Hz. Udávaná maximální rychlost je 65 km/h.\n\nVůz má obsaditelnost 71 osob, z toho 30 míst k sezení pro cestující. Klimatizace salonu UL 500 E.\n\nCena při sériové výrobě by měla být vyšší než cena autobusu a nižší než cena trolejbusu.\n\nTyp nebyl vyvíjen pro konkrétního zákazníka, ale šlo o samostatný vývoj Škoda Electric. Výrobce předpokládá, že s rostoucími cenami a snižujícími se zásobami ropy se bude poptávka po hybridních i plně elektrických autobusech zvyšovat. Koncepce vyvíjených elektrobusů má být podobná. Díky modulární konstrukci lze vozidlo snadno přestavět na čistě elektrický pohon.\n\nSériový hybridní pohon je vhodný zejména pro městskou hromadnou dopravu a městské aglomerace, prototyp je testován v Plzni za pomoci Plzeňských městských dopravních podniků. Poté má být provozován u dopravní společnosti Autobusová doprava-Miroslav Hrouda na Zbirožsku, kterou Škoda Transportation za tímto účelem v listopadu 2011 koupila.\n\n\n"}
{"id": "776880", "url": "https://cs.wikipedia.org/wiki?curid=776880", "title": "Josef Ceregetti", "text": "Josef Ceregetti\n\nJosef Ceregetti (14. března 1722, Chrudim – 6. července 1799, Chrudim) byl malíř a literát.\n\nByl synem městského písaře Josefa Antonína Ceregettiho a Kateřiny Manové. Pravděpodobně prožil celý život v Čechách, neboť jeho domnělou studijní cestu do Itálie nelze doložit žádným z písemných pramenů. Pravděpodobně se vyučil malířem u zapomenutého Herrmanna. Roku 1752 se oženil s Barborou Tomáškovou, se kterou měl třináct dětí, z nichž šest zemřelo v útlém dětství. Uživit tak velikou rodinu bylo náročné i pro tak známou osobnost a tak umírá ve skromnějších podmínkách, než do jakých se narodil.\n\nŽivil se mj. malováním oltářních obrazů, které jsou dodnes dochovány v kostelích v Chrudimi, Platěnicích, Rakovníku, Trojovicích a Třebíči. Do kostela sv. Josefa v Chrudimi a do kostela augustiniánů v Litomyšli zpracoval obrazy křížové cesty. V roce 1778 prováděl v kostele sv. Josefa v Chrudimi obrazy na stěnách metodou al fresco. Významnou část jeho tvorby tvoří i portrétní obrazy. Maloval např. Karla Choceňského, nebo i samotného Josefa II. s manželkou. Je znám i tím, že v Chrudimi před kostelem prodával ve stánku vlastní svaté (devoční) obrázky sv. Salvátora. Ilustracemi doprovázel i knihy z nichž nejznámější je Tisíc a jedna noc a Historie Chrudimská (tzv. Ceregettiho kronika).\n\n\n"}
{"id": "776881", "url": "https://cs.wikipedia.org/wiki?curid=776881", "title": "Seznam členů Národního shromáždění republiky Československé po volbách v roce 1948", "text": "Seznam členů Národního shromáždění republiky Československé po volbách v roce 1948\n\nToto je seznam členů Národního shromáždění republiky Československé po volbách v roce 1948, kteří zasedali v tomto zákonodárném sboru Československa ve volebním období 1948-1954.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n"}
{"id": "776883", "url": "https://cs.wikipedia.org/wiki?curid=776883", "title": "Údolí Hvězd", "text": "Údolí Hvězd\n\nÚdolí Hvězd náleží do katastru městské části Praha-Lipence. Jde o místní pojmenování podle známé trampské osady Údolí Hvězd která byla založena na území bývalého kamenolomu. První trampské příbytky zde vznikly již v roce 1928. Bývala zde i hospoda u Trampa. Dnes se na tomto území nachází několik desítek chat. Stále častěji si lidé chaty upravují na stálé bydlení a stěhují se sem za přírodou. V centru této osady se od počátku zachovalo hřiště na kterém se dodnes konají slavné nohejbalové turnaje. Pořádají se zde také dětské dny, kuželkové turnaje nebo táboráky.\n"}
{"id": "776884", "url": "https://cs.wikipedia.org/wiki?curid=776884", "title": "Disco (film)", "text": "Disco (film)\n\nDisco je francouzská komedie z roku 2008 natočená režisérem Fabienem Ontenientem, která měla premiéru v dubnu téhož roku. Hlavní postavy ztvárnili Franck Dubosc jako bývalý diskotékový tanečník Didier Graindorge, zvaný „Travolta“ a Emmanuelle Béart, která představovala učitelku klasického tance France Navarrovou.\n\nTaneční choreografii inscenoval Redha.\n\nNezaměstnaný čtyřicátník Didier Graindorge (Franck Dubosc), známý pod přezdívkou „Travolta“, žije v přístavním městě Le Havre. Jeho snahou je přimět anglickou matku svého osmiletého syna Briana, která s ním bydlí za kanálem La Manche, aby mu umožnila s potomkem strávit dovolenou. Ta si však klade podmínku smysluplné náplně prázdnin.\n\nMajitel night-clubu „Gin Fizz“ Jean-François Civette (Gérard Depardieu) pořádá taneční disco soutěž o zájezd pro dvě osoby do Austrálie. Didier se rozhodne oprášit svou úspěšnou taneční kariéru a obnovit taneční trio „Bee Kings“, pojmenované po kapele Bee Gees, které v 80. letech vyhrávalo taneční diskotékové soutěže. Spolu se dvěma kamarády, přístavním jeřábníkem Walterem (Samuel Le Bihan) a prodejcem bílé techniky Neuneuilem (Abbes Zahmani), zahájí přípravu pod vedením majitelky místní taneční školy France Navarreové (Emmanuelle Béart). Didier s ní postupně naváže bližší přátelství. Tanečník „Travolta“ projeví své city, když svou lásku k učitelce otevřeně sdělí jejím překvapených rodičům. Vznikající vztah je tak ukončen a oba zůstávají pouze profesionálními partnery na hodinách tance.\n\n„Bee Kings“ se probojují přes tři vyřazovací kola až do finále, v němž porazí italskou taneční formaci. Didier tak s letenkami do Austrálie získává syna na prázdniny, zatímco tanečnice France odlétá žít zpátky do New Yorku.\n\nK filmu vyšel soundtrack.\n\n"}
{"id": "776885", "url": "https://cs.wikipedia.org/wiki?curid=776885", "title": "Hřívová", "text": "Hřívová\n\nOsada Hřívová je část obce Valašská Bystřice, nacházející se 4,9 km od centra obce v nejvýchodnější části jejího katastrálního území na horním konci. Tvoří hranici s Hutiskem-Solanec, Novým Hrozenkovem a malým úsekem také s Karolinkou.\n\nHřívová je známá díky svému velkému růstu hub. Předpokládá se tedy, že název této části se postupně vyvinul ve zkomolenou podobu valašského synonyma pro houbu – \"hřib\" > \"Hřibová\" > \"Hřívová\".\n\nPomyslný střed Hřívové leží v nadmořské výšce 488 metrů. Hřívovou tvoří soustava poměrně hlubokých údolí vodních toků. Nejdůležitějším tokem Hřívové je říčka \"Bystřice\", která zde pramení v Šerhovnách, s místními přítoky \"Podťatý potok\" a \"Mísnovský potok\". Mezi nejvyšší vrcholy se řadí Činov (793 m), Herálky (891 m) a Mísná (800 m) na severu, Kyčerka (772 m) a Vsacká Tanečnice (911 m) na východě a Košárkův vrch (687 m) s Šerhovňou (895 m) a Beskydem (891 m) na jihu.\n\nÚzemí Valašské Bystřice včetně Hřívové náleží k CHKO Beskydy. Vyskytují se zde jalovcové lány, které však nejsou tak bohaté jako kdysi. Chráněné jsou také rostliny z čeledi vstavačovitých. V horských oblastech této části žijí rysi a také medvědi. Běžný je výskyt zajíců či srnek.\n\nV Hřívové žije v současnosti 62 trvalých obyvatel a nachází se zde přibližně 10 rekreačních objektů. Většina místních obyvatel náleží ke starší věkové generaci a jejich zaměstnáním je tudíž domácí pastevectví především ovcí, dále také krav. V roce 1930 v Hřívové na začátku Buřanovského údolí nechali obyvatelé vystavět kapličku, v současnosti poměrně důležité poutní místo obyvatel obce.\n\nHřívová se dělí na tyto menší části:\n\n\nSilnice do Hřívové byla betonově zpevněna až na začátku sedmdesátých let 20. století, kdy zde byla v roce 1978 prodloužena z centra obce pravidelná autobusová doprava ČSAD.\n\nAutobusové zastávky:\n\n\nV roce 2001 byly prodloužené linky z roku 1978 zrušeny, tím pádem skončily i zastávky Rozc. Podťaté a točna U mlýnů. Točna u Kelnarů ale zůstala a z odtud Hřívovou s centrem obce a Rožnovem spojuje přes 20 autobusů denně.\n"}
{"id": "776888", "url": "https://cs.wikipedia.org/wiki?curid=776888", "title": "Okres Pszczyna", "text": "Okres Pszczyna\n\nOkres Pszczyna (polsky \"Powiat pszczyński\") je okres v polském Slezském vojvodství. Rozlohu má 473,46 km² a v roce 2006 zde žilo 104 470 obyvatel. Sídlem správy okresu je město Pszczyna.\n\nMěstsko-vesnická:\n\nVesnické:\n"}
{"id": "776891", "url": "https://cs.wikipedia.org/wiki?curid=776891", "title": "Metro Station", "text": "Metro Station\n\nMetro Station je americká pop rocková hudební skupina, která vznikla v roce 2006 v Los Angeles v Kalifornii. Založili ji Mason Musso a Trace Cyrus, kteří se potkali na nahrávání seriálu Hannah Montana, ve kterém vystupují bratr Mussoa Mitchel Musso a sestra Cyruse Miley Cyrus. Kapela ke konci roku 2006 podepsala smlouvu s Columbia Records a RED Ink Records. Za dobu svého působení vydala kapela dvě EP alba a jedno studiové album s názvem \"Metro Station\", které vyšlo 18. září 2007. Album obsahuje i nejznámější singl skupiny s názvem „Shake it“, který se dostal na 10. místo v žebříčku Billboard Hot 100 a získal po dvou platinových oceněních v Austrálii a Spojených státech a tři platinová ocenění v Kanadě. Dalším úspěšným singlem je „Seventeen Forever“, který získal ve stejném žebříčku 42. pozici. 23. března 2010 se kapela oficiálně rozešla po četných sporech Mussoa a Cyruse, ovšem Musso od roku 2011 pokračuje v sólové tvorbě pod jménem Metro Station a vydal další dva singly „Ain't So High“ a „Closer and Closer“ v květnu respektive v září roku 2011.\n\n"}
{"id": "776892", "url": "https://cs.wikipedia.org/wiki?curid=776892", "title": "Bělá (přítok Svitavy)", "text": "Bělá (přítok Svitavy)\n\nBělá je říčka na boskovicku. Pramení na Drahanské vrchovině a je levostranným přítokem řeky Svitavy. Její tok má délku 21 km. Rozloha povodí měří 76,5 km².\n\nPramení severovýchodně od Benešova u Pavlovského dvora, protéká Přírodním parkem Řehořkovo Kořenecko a přírodní rezervací Pavlovské mokřady. Následně teče severně k obci Horní Štěpánov, kde do ní vtéká bezejmenný přítok pramenící v přírodní rezervaci Uhliska, obcí protéká kolem bývalého mlýna a v místní části zvané Žleb, dále se stáčí západně a posléze na jih okolo obce Kořenec, kde protéká skrze přírodní rezervaci Pod Švancarkou a přírodní památku Horní Bělá, kde původně napájela vodní pilu v samotě Pilka. Následuje průtok skrze Melkovské údolí, ve kterém se nachází březová Melkovská alej, dále teče přes osadu Melkov a posléze napájí vodní nádrž Boskovice. Pod její hrází se stáčí k západu, protéká město Boskovice a Pilským údolím, kde napájí dva rybníky, pokračuje ke svému soutoku se Svitavou u Lhoty Rapotiny.\n\nHlásné profily:\n"}
{"id": "776897", "url": "https://cs.wikipedia.org/wiki?curid=776897", "title": "Džebel Drúz", "text": "Džebel Drúz\n\nDžebel Drúz (, ) byl autonomní stát, který existoval ve stejnojmenném pohoří na jihu Sýrie mezi dvěma světovými válkami. Měl rozlohu 6693 km² a okolo 50 000 obyvatel, hlavním městem byla Suvajda.\n\nPo porážce Osmanské říše převzali Francouzi oblast dnešní Sýrie, Libanonu a části Turecka jako mandátní území a vytvořili zde šest státečků: Damašek, Aleppo, Velký Libanon, Alavitský stát, Alexandrettský sandžak a Suvajda. Suvajdský stát byl vyhlášen 1. května 1921 na území, kde žijí převážně Drúzové. V roce 1927 byl přejmenován na Džebel Drúz.\n\nV roce 1925 v Suvajdě vypuklo povstání proti francouzské nadvládě, které vedl Sultán al-Atraš. Povstání se rozšířilo i do ostatních částí Sýrie, až přerostlo v revoluci. Revoluce byla potlačena roku 1927. Džebel Drúz zůstal autonomní i po potlačení revoluce až do roku 1936, kdy Francouzi vyhověli požadavku syrských nacionalistů na vytvoření Velké Sýrie (která však byla nadále pod francouzskou nadvládou). Od té se později odtrhl Libanon a také Alexandretta, která byla připojena k Turecku.\n\nPožadavek na samosprávu Drúzů se však objevuje dosud.\n\n"}
{"id": "776899", "url": "https://cs.wikipedia.org/wiki?curid=776899", "title": "Desperáti (film)", "text": "Desperáti (film)\n\nDesperáti (originální název The Desperadoes) je americký western z roku 1943 produkce Columbia Pictures s Randolphem Scottem a Glennem Fordem v hlavní roli. Režisérem filmu byl Charles Vidor. Premiéru měl 25. května 1943 v USA.\n\nFilm se odehrává v roce 1863, v době americké občanské války a vypráví o tlupě desperátů, kteří vyloupili banku na popud mazaného bankéře (Porter Hall). Jsou však pronásledováni šerifem (Randolph Scott) a jeho přítelem, bývalým zločincem (Glenn Ford), který je rozhodnutý dokázat, že jeho obvinění z loupeže je falešné.\n"}
{"id": "776900", "url": "https://cs.wikipedia.org/wiki?curid=776900", "title": "Estelle, vévodkyně z Östergötlandu", "text": "Estelle, vévodkyně z Östergötlandu\n\nPrincezna Estelle Švédská, vévodkyně z Östergötlandu (\"Estelle Silvia Ewa Mary \"; 23. února 2012, Solna) je první ze dvou potomků švédské korunní princezny Viktorie a jejího manžela Daniela a nejstarší vnouče švédského krále a královny. Je druhá v pořadí následnictví na švédský trůn po své matce.\n\nNarodila se v 04:26 SEČ 23. února 2012 v univerzitní nemocnici Karolinska v čtvrti Solna ve Stockholmu, při narození měřila 51 cm a vážila 3280 gramů. Téhož dne princezna spolu se svou matkou Viktorií opustily nemocnici a odjely do paláce Haga, kde bydlí.\n\nPrincezna byla pokřtěna v úterý 22. května 2012 v královské kapli Stockholmského královského paláce. Jejími kmotry byli: její strýc z matčiny strany, Karel Filip Švédský; její teta z otcovy strany, Anna Westling-Söderström; Vilém Alexandr Nizozemský, tehdy princ oranžský; korunní princezna Mary Dánská (po níž dostala princezna Estelle své čtvrté jméno); a norský korunní princ Haakon .Při této příležitosti obdržela Řád Serafínů.\n\n\n"}
{"id": "776901", "url": "https://cs.wikipedia.org/wiki?curid=776901", "title": "Unie českých a slovenských zoologických zahrad", "text": "Unie českých a slovenských zoologických zahrad\n\nUnie českých a slovenských zoologických zahrad (UCSZOO, dříve UCSZ) je organizace sdružující 16 českých a 4 slovenské zoologické zahrady. Jejím cílem je podporovat vzájemnou spolupráci zoo, zpřístupňovat jim zahraniční zkušenosti a mezinárodní kontakty a společně působit na veřejnost a podnikatele. Unie podporuje např. cenu \"Bílý slon\", která je určena za nejlepší odchovy zvířat a nejlepší stavby v zoo.\n\nUnie byla založena v roce 1990 v Bratislavě v tehdejším Československu. Od roku 2016 je jejím prezidentem Erich Kočner, ředitel Zoo Košice.\n\n\n\nUCSZOO je členem světových a mezinárodních organizací zabývajících se chovem a ochranou zvířat:\n"}
{"id": "776903", "url": "https://cs.wikipedia.org/wiki?curid=776903", "title": "Talossština", "text": "Talossština\n\nTalossština (talossky \"El Glheþ Talossan\") je umělý jazyk vytvořený R. Ben Madisonem v roce 1980 pro mikronárod Království Talossa, který sám založil.\n\nAsociace Talosských jazykových organizací spravuje web talossan.com, kde je možné nalézt informace pro nové studenty, výzkum a on-line překlady do a z angličtiny.\n\nJazyk je používán v Království Talossa (\"El Regipäts Talossan\"), konstituční monarchii s vlastním dvoukomorovým parlamentem, založené 26. prosince 1979. Byl také používán v Republice Talossa (\"La Repúblicâ Talossán\"), vytvořené v roce 2004 bývalými občany Království, která se však s Královstvím opět spojila v 2012.\n\nV Republice Talossa jazyk rozvíjel \"Talossan-Language project\", který tvořil anglicko-talossský slovník a \"l'Icastolâ\", Škola Talossského jazyka při Talosské akademii umění a věd, založená 9. srpna 2005. V rámci Království je jazyk v péči \"Comità per l'Útzil del Glheþ\" (CÚG; Komise pro použití jazyka).\n\n"}
{"id": "776909", "url": "https://cs.wikipedia.org/wiki?curid=776909", "title": "Gmina Olszyna", "text": "Gmina Olszyna\n\nGmina Olszyna je polská městsko-vesnická gmina v okrese Lubań v Dolnoslezském vojvodství. Sídlem gminy je město Olszyna. V roce 2010 zde žilo 6 603 obyvatel.\n\nGmina má rozlohu 47,16 km², zabírá 11% rozlohy okresu. Skládá se z 9 starostenství.\n\nBiedrzychowice, Bożkowice, Grodnica, Kałużna, Karłowice, Krzewie Małe, Nowa Świdnica, Olszyna Dolna, Zapusta\n"}
{"id": "776913", "url": "https://cs.wikipedia.org/wiki?curid=776913", "title": "Wodzyński", "text": "Wodzyński\n\nPříjmení Wodzyński může nést:\n\n"}
{"id": "776915", "url": "https://cs.wikipedia.org/wiki?curid=776915", "title": "Tímea Babosová", "text": "Tímea Babosová\n\nTímea Babosová, (* 10. května 1993 Šoproň) je maďarská profesionální tenistka a vítězka deblových grandslamů na French Open 2019, Australian Open 2018 a 2020. Mezi červencem až říjnem 2018 byla ve dvou obdobích světovou jedničkou ve čtyřhře žen, když na vrcholu strávila třináct týdnů. Do čela se posunula jako třicátá devátá taková hráčka od zavedení klasifikace v roce 1984 a vůbec první maďarský tenista na vrcholu tenisové klasifikace.\n\nNa okruh ITF, kde získala třináct titulů ve dvouhře, vstoupila v roce 2009 a profesionálkou se stala v sezóně 2011. První z nich si připsala v květnu 2009 v Edinburghu, a devět ve čtyřhře. Na okruhu WTA Tour vyhrála tři turnaje ve dvouhře, když na prvním z nich triumfovala během února 2012 v mexickém Monterrey. Stala se tak nejmladší vítězkou singlového turnaje sezóny 2012. K nim přidala dvacet tři titulů ze čtyřhry, včetně australského Apia International Sydney 2014 se Šafářovou. Při obnovení spolupráce s Francouzkou Mladenovicovou triumfovaly na Australian Open 2018. Obě tvořily pár již mezi lety 2014–2015. Stala se tak prvním maďarským vítězem Grand Slamu od Andrey Temesváriové a jejího triumfu v ženském deblu French Open 1986. Jako poražené finalistky s Mladenovicovou dohrály ve Wimbledonu 2014 a Australian Open 2019. Následně triumfovaly na French Open 2019 a Australian Open 2020. \nV páru s Češkou Andreou Hlaváčkovou vyhrála pět turnajů. Půlroční spolupráci uzavřely premiérovým triumfem na Turnaji mistryň 2017 v Singapuru. V letech 2018 a 2019 trofej obhájila s Mladenovicovou. Stala se tak první hráčkou od Američanky Lindsay Davenportové z let 1996–1998, která ovládla tři ročníky v řadě.\n\nNa žebříčku WTA byla ve dvouhře nejvýše klasifikována v září 2016 na 25. místě, ve čtyřhře pak v červenci 2018 na 1. místě.\n\nV maďarském fedcupovém týmu debutovala v roce 2011 v Eilatu v rámci baráže 1. skupiny zóny Evropy a Afriky, když se Maďarsko snažilo probojovat do baráže druhé Světové skupiny. Debut zahájila třemi vítězstvími a dvěma porážkami. Maďarsko do baráže neprošlo. Do roku 2019 v soutěži nastoupila k sedmnácti mezistátním utkáním s bilancí 11–6 ve dvouhře a 9–3 ve čtyřhře.\n\nMaďarsko reprezentovala na Letních olympijských hrách 2012 v Londýně, kde ve dvouhře prohrála ve druhém kole s Němkou Angelique Kerberovou. Ve čtyřhře spolu s Ágnes Szávayovou nepřešly přes úvodní kolo, když podlehly české dvojici a pozdějším stříbrným medailistkám Lucii Hradecké a Andree Hlaváčkové.\n\nV roce 2019 se s Mladenovicovou stala mistryní světa ITF ve čtyřhře a WTA dvojici vyhlásila nejlepším párem roku.\n\nV juniorské kategorii si zahrála v jediné sezóně čtyři grandslamová finále čtyřhry. Nejprve s Gabrielou Dabrowskou prohrály ve finále Australian Open 2010 s dvojicí Jana Čepelová a Chantal Škamlová. Následná tři finále už proměnila spolu se Sloane Stephensovou v tituly. Triumfovaly na French Open 2010, kde porazily pár Lara Arruabarrenaová-Vecinová a María Teresa Torrová Florová ve dvou setech. Ve Wimbledonu 2010 přemohly pár Elina Svitolinová a Irina Chromačevová. Poslední titul vybojovaly ve finále US Open 2010, ve kterém bez boje získaly titul nad párem An-Sophie Mestachová a Silvia Njirićová. Ziskem tohoto titulu se staly prvním párem historie, který získal tři ze čtyř juniorských grandslamů čtyřhry v jediné sezóně.\n\nNa Letních olympijských hrách mládeže 2010 v Singapuru se probojovala do semifinále dvouhry, ve kterém nestačila na Číňanku Čeng Saj-saj. V souboji o bronzovou medaili podlehla Slovence Janě Čepelové. Ve čtyřhře poté vybojovala s Belgičankou Anou-Sophií Mestachovou bronz, když porazily pár Darja Gavrilovová a Julia Putincevová.\n\n"}
{"id": "776919", "url": "https://cs.wikipedia.org/wiki?curid=776919", "title": "Okresní soud ve Frenštátě pod Radhoštěm", "text": "Okresní soud ve Frenštátě pod Radhoštěm\n\nOkresní soud ve Frenštátě pod Radhoštěm fungoval v letech 1850-1960.\n\nVznikl v roce 1850, jako instituce podřízená Zemskému soudu v Novém Jičíně (odvolací soud), v době rozpadu feudálního zřízení. Do působnosti Okresního soudu Frenštát p. R. připadly obce z hukvaldského panství:\n\nOkupací pohraničního území v roce 1938 byla dokonale rozrušena územní organizace soudů na Moravě. Z okresních soudů na území dnešního Novojičínska se tato změna nedotkla jen soudního okresu Frenštát p. R., ostatní odstoupená území přešla pod pravomoc německých úředních soudů. Frenštátský obvod byl zmenšen o díl katastru obce Lichnova a celým katastrem obce Vlčovice, které připadly do obvodu Úředního soudu v Příboře. Okresní soud ve Frenštátě p. R. byl v této době nově podřízen Krajskému soudu v Moravské Ostravě.\nV roce 1941, důsledkem vládního nařízení ze dne 17. 4. 1941, č. 150/1941 Sb. a výnosu presidia Vrchního soudu v Brně z 12. 4. 1941, pres 8945-3 obv/41, byly k frenštátskému obvodu připojeny další dvě obce: Mniší, doposud prozatímně přidělena Okresnímu soudu Místek a obec Veřovice z obvodu Valašské Meziříčí.\nPo osvobození v roce 1945 došlo na území Čech a Moravy k obnovení organizace soudů v tom stavu, v jakém tu působily v době před podepsáním a realizací mnichovské dohody.\nDosavadní systém soudnictví zanikl tzv. zákonem o zlidovění soudnictví č. 319/1948 Sb. a zákonem č. 320/1948 Sb. o územní organizaci krajských a okresních soudů, které podle nařízení ministerstva spravedlnosti č. 8/1949 Sb. vešly v platnost dnem 1. února 1949. Sídla a obvody okresních soudů měly být nadále shodné se sídly a obvody okresních národních výborů. Frenštátský soudní obvod se touto reorganizací navýšil o dvojnásobek, co do počtu obcí. Ze soudního okresu Frýdek byly převedeny obce: Frýdlant nad Ostravicí, Malenovice, Nová Ves a Staré Hamry, ze soudního okresu Místek: obce Lhotka, Ostravice (s osadou Bílá, od r. 1951 samostatnou) a Pstruží, ze soudního okresu Nový Jičín: obce Veřovice a Ženklava a ze soudního okresu Příbor obec Mniší. Tento stav setrval až do roku 1960, kdy k 1. 7. téhož roku došlo k novému správnímu členění a okres Frenštát pod Radhoštěm zanikl.\n\n\n\n"}
{"id": "776921", "url": "https://cs.wikipedia.org/wiki?curid=776921", "title": "Válečný kůň", "text": "Válečný kůň\n\nVálečný kůň (v originále \"War Horse\") je film režiséra Stevena Spielberga z roku 2011 na motivy stejnojmenného románu Michaela Morpurga. Film měl světovou premiéru 25. prosince 2011, českou 23. února 2012.\n\n\n"}
{"id": "776923", "url": "https://cs.wikipedia.org/wiki?curid=776923", "title": "Joni Huntleyová", "text": "Joni Huntleyová\n\nJohanna Luann \"Joni\" Huntley (* 4. srpna 1956 McMinnville, Oregon) je bývalá americká atletka, jejíž specializací byl skok do výšky.\n\nV roce 1975 získala zlatou medaili na Panamerických hrách v Ciudad de México, kde ji k titulu stačilo překonání výšky 189 cm. Stejnou výšku napodruhé zdolala také ve finále na letních olympijských hrách v Montrealu o rok později, což stačilo na konečné 5. místo. Těsně pod stupni vítězů, na 4. místě zde mj. skončila československá výškařka Mária Mračnová.\n\nV roce 1980 se rozhodl kvůli invazi Sovětského svazu do Afghánistánu americký prezident Jimmy Carter bojkotovat letní olympijské hry v Moskvě a Huntleyová se tak olympiády nemohla i přes splněný limit zúčastnit.\n\nV roce 1983 vybojovala bronzovou medaili na Panamerických hrách ve venezuelském Caracasu (182 cm). V roce 1984 podruhé v kariéře reprezentovala na letních olympijských hrách, které se konaly v Los Angeles. Ve finále si vytvořila výkonem 197 cm nový osobní rekord, čímž získala bronzovou medaili. Stříbro brala Italka Sara Simeoniová (200 cm) a zlato Ulrike Meyfarthová ze Západního Německa (202 cm).\n\n\n"}
{"id": "776924", "url": "https://cs.wikipedia.org/wiki?curid=776924", "title": "Debbie Brillová", "text": "Debbie Brillová\n\nDeborah \"Debbie\" Brillová (* 10. března 1953, Mission, Britská Kolumbie) je bývalá kanadská atletka, jejíž specializací byl skok do výšky.\n\nPrvní velký úspěch zaznamenala v roce 1970 na hrách Commonwealthu ve skotském Edinburghu, kde získala ve své disciplíně zlatou medaili (178 cm). Zlato získala rovněž o dvanáct let později v australském Brisbane, kde skočila 188 cm. O rok později se stala vítězkou výšky (185 cm) také na Panamerických hrách v kolumbijském Cali. V roce 1972 poprvé v kariéře reprezentovala na letních olympijských v Mnichově, kde ve finále obsadila výkonem 182 cm 8. místo. Na následující letní olympiádě, která se konala v roce 1976 v Montrealu však v kvalifikaci třikrát neuspěla na výšce 175 cm a skončila bez platného pokusu.\n\nV roce 1978 získala za překonaných 190 cm stříbro na hrách Commonwealthu v Edmontonu a o rok později vybojovala bronz na Panamerických hrách, které pořádalo Portoriko ve své metropoli San Juanu.\n\nV roce 1979 ji patřilo ve světových tabulkách nejlepších výkonů první místo, v roce 1980 čtvrté a v roce 1982 byla po Ulrice Meyfarthové druhou nejlepší výškařkou sezóny.\n\nV roce 1980 se kvůli invazi Sovětského svazu do Afghánistánu rozhodla Kanada bojkotovat letní olympijské hry v Moskvě a Brillová se tak olympiády nemohla i přes splněný kvalifikační limit zúčastnit.\n\nNa prvním ročníku MS v atletice v Helsinkách v roce 1983 skončila ve finále na 6. místě (188 cm). O rok později dosáhla nejlepšího umístění na olympijských hrách. V dějišti her, v Los Angeles překonala 194 cm a obsadila 5. místo.\n\n19. ledna 1985 vybojovala společně s Polkou Danutou Bułkowskou a Kubánkou Costaovou bronzovou medaili na světových halových hrách (předchůdce halového MS v atletice) v Paříži.\n\nDne 23. ledna 1982 v Edmontonu skočila 199 cm. Tímto výkonem o jeden centimetr vylepšila halový světový rekord Maďarky Mátayové z roku 1979. O necelý měsíc později, 14. února v Ottawě však rekord překonala Američanka Coleen Sommerová, která jako první žena v hale zdolala dvoumetrovou hranici.\n\n\n"}
{"id": "776929", "url": "https://cs.wikipedia.org/wiki?curid=776929", "title": "25fps.cz", "text": "25fps.cz\n\n25fps je online časopis nejen o filmu a nových médiích, který vychází od roku 2007. Vzešel z řad studentů olomoucké filmové vědy, postupně rozšiřoval pole své působnosti. Nyní do časopisu přispívají nejen studenti olomoucké, ale také brněnské a pražské filmové vědy, a rovněž pedagogové. Kromě hlavního tématu pravidelně přináší profily tvůrců, rozhovory, reportáže z festivalů, analýzy a recenze snímků jak českých, tak světových, přičemž usiluje zejména o reflexi přehlížených či zapomenutých filmů. Věnuje se také světové i domácí TV tvorbě, vybraným DVD a knižním titulům, dokumentárnímu filmu a v neposlední řadě novým médiím, zejména komiksu a videoartu.\n\nVedle příspěvků uveřejňovaných v češtině časopis nabízí také příspěvky ve slovenštině a snaží se rovněž pravidelně přinášet překladové články. Od února 2012 překladatelský tým zprostředkovává vybranou část obsahu časopisu v anglickém jazyce. Starší články jsou k dispozici v archivu, který je průběžně doplňován. Nyní obsahuje více než 3000 článků.\n\nInternetový časopis založili Lukáš Gregor a Kateřina Šteidlová, tehdy studenti olomoucké filmové vědy, v březnu 2007. 12. dubna 2007 bylo založeno občanské sdružení 25fps (25 fps, o.s.) a v dubnu také vyšlo 1. číslo časopisu. Od té doby vycházel každý měsíc (v létě 2008 bylo dvojčíslo), později jako dvojměsíčník. Počet článků se pohyboval mezi 20-30 na jedno vydání, výjimkou nebyl ani počet vyšší. Po období, kdy časopis vycházel jako tematicky zaměřený dvouměsíčník (ovšem s téměř každodenní dávkou recenzí aktuálních snímků a také aktualit z festivalů), se v únoru 2012 přerodil na měsíčník, v němž tematicky laděné číslo nevychází celé v jeden den (25. dne v měsíci), ale rozložené do měsíce či dvou. V dubnu 2015 vyšlo jubilejní 60. číslo. Aktuálně takřka každý den vychází nový článek, ať už aktuality týkající se festivalů, recenze filmů, filmových publikací, komiksů apod.\n\nDo června roku 2009 byl šéfredaktorem časopisu Lukáš Gregor, který předal štafetu Milanu Hainovi. Po Milanu Hainovi se šéfredaktorkou stala v srpnu roku 2012 Jana Bébarová. Zástupkyní šéfredaktorky je Veronika Zýková. Novou vizuální identitu 25fps v listopadu 2012 vytvořil Bohdan Heblík. Do okruhu redakce (stálých přispěvatelů) patří Iveta Jansová, Marie Meixnerová, Jaroslav Stuchlý (zejména recenze komiksů), Vít Poláček, Veronika Jančová, Dominika Moravčíková, Klára Feikusová, Tomáš Komínek a další. 25fps.cz spolupracoval a spolupracuje také s řadou externích přispěvatelů.\n\n25fps je mediálním partnerem řady kulturních akcí i mezinárodního rozměru a spolupracuje s několika českými institucemi, společnostmi a servery (např. Letní filmová škola Uherské Hradiště a další projekty AČFK, Kino na Granicy / Kino na Hranici, Visegrad Animation Forum, filmový distributor Artcam, portál DAFilms, platforma pro rozvoj a propagaci studia vizuální kultury Fresh Eye ad.). Členové redakce v letech 2010 a 2011 vytvářeli obsah Filmových listů na Letní filmové škole v Uherském Hradišti. Podíleli se rovněž na XV. Semináři britského filmu, věnovaném Johnu Lennonovi, v Uherském Hradišti v roce 2010, v podobě textů do katalogu, lektorských úvodů a dramaturgie. Jana Bébarová byla rovněž programovou ředitelkou Semináře archivního filmu zaměřeného na spolupráci Herzoga a Kinského v roce 2011. Několik členů redakce se podílí na Noir Film Festivalu a výstavě Hugo Haas v USA 40–62, která proběhla mj. v Olomouci, Brně a Ostravě.\n\nMezi osobnostmi, kterým se 25fps v analytických textech věnoval v jednotlivých číslech, jsou např. Samuel Fuller, Tennessee Williams, Walt Disney, Anthony Mann, Ernst Lubitsch, Clint Eastwood, Jean-Luc Godard, Alfred Hitchcock, Ludvík Aškenazy, František Čáp, Oldřich Daněk, Drahomíra Vihanová, Petr Marek a Robert Sedláček. V žánrové oblasti byly podrobně reflektovány road movie, sci-fi, film noir a buddy movie. Z dalších oblastí zmiňme klasický japonský film, indický film, hudební videa, rotoskopii, VJing, české krimi či československý koncentráčnický či dokumentární film.\n\n"}
{"id": "776931", "url": "https://cs.wikipedia.org/wiki?curid=776931", "title": "Buffer (systémová dynamika)", "text": "Buffer (systémová dynamika)\n\nPojem buffer se v systémové dynamice používá ve smyslu zásobárny určité systémové veličiny. Buffer má určitou podobnost s bufferem (vyrovnávací pamětí) z informatiky. \n\n"}
{"id": "776932", "url": "https://cs.wikipedia.org/wiki?curid=776932", "title": "Knopfler", "text": "Knopfler\n\nPříjmení Knopfler může nést:\n\n"}
{"id": "776934", "url": "https://cs.wikipedia.org/wiki?curid=776934", "title": "Zbyněk Ollender", "text": "Zbyněk Ollender\n\nZbyněk Ollender (* 12. dubna 1966) je bývalý československý fotbalista, útočník.\n\nHrál za Baník Ostrava, RH Cheb, SKP Fomei Hradec Králové a kyperský EPA Larnaca. V československé nejvyšší soutěži nastoupil v 131 utkáních a dal 21 gólů. V Pohárů vítězů pohárů nastoupil ve 2 utkáních proti Galatasaray Istanbul a dal 2 góly a v Poháru UEFA nastoupil ve 2 utkáních proti Aston Ville. V roce 1991 s Baníkem Ostrava vyhrál Československý pohár.\n\n"}
{"id": "776935", "url": "https://cs.wikipedia.org/wiki?curid=776935", "title": "Ubrousek", "text": "Ubrousek\n\nUbrousek je jedna ze základních hygienických potřeb. Má čtvercový nebo obdélníkový tvar a bývá vyroben nejčastěji z papíru, látky či jiných materiálů. Je velmi podobný kapesníku, který se používá k čištění nosu při rýmě. Ubrousek má mnoho zajímavých využití, které jsou nám k dispozici v běžném životě, ale i jen určené přímo ke konkrétní spotřebě. K některým potřebám můžeme použít papírový i látkový ubrousek, avšak některé zaměnit nelze. Papírové ubrousky jsou většinou jednorázové a znovu se použít nedají. Jejich výhodou je, že se dobře rozkládají v přírodě a nezamořují ji. Tak jako poštovní známky i papírové ubrousky mají své nadšené sběratele. \n\nV kosmetice jsou ubrousky používané k čištění pleti či léčebným prostředkům. Některé mohou být napuštěné látkami, které pleť vyčistí a osvěží. Vlhčené ubrousky jsou vhodné i jako \"poslední záchrana\", když se ocitnete se špinavýma rukama na místě, kde nemáte jinou možnost než se utřít do nich. Tento způsob použití vždy ocení maminky s malými dětmi, které mají vždycky ruce od něčeho \"upatlané\". Některé vlhčené ubrousky jsou napuštěné přímo desinfekčními roztoky, které zabrání vniknutí např. hepatitidy do vašeho těla. Může se tak hodit např. na cestách.\n\nUbrousky při stolování jsou známé už tak dlouho, že je dnes bereme jako samozřejmost. Na západě tedy nejsou nic neobvyklého ani v restauracích nižších cenových skupin. Můžeme se setkat s ubrousky plátěnými a papírovými. Plátěné ubrousky by měly být dostatečně velké, protože si je host pokládá na kolena nebo si je zastrčí za límec aby se neušpinil od jídla.\nV některých restauracích se ubrousky skládají do různých tvarů (lámání) nebo se jednoduše přeloží a vsunou do \"kroužku na ubrousek\" což může připomínat jakýsi velký prstýnek. Tyto kroužky se v restauracích moc neosvědčily a používají se spíše v domácnostech s označením například jednotlivých členů rodiny. \nPapírové ubrousky ke stolování jsou dnes již téměř k nerozeznání od plátěných a je stále běžné, že se do nich balí příbory v restauracích nižších cenových skupin či hospodách. \nDo ubrousku, ať plátěného či papírového se nesmrká a neotírá se s ním např. pot z čela. Během jídla je plátěný ubrousek na svém místě v klíně nebo u krku a v případě nutnosti odchodu od stolu se pokládá na židli už jen z důvodu aby si na místo mezitím nikdo nesedl. Papírový ubrousek oproti tomu nepokládáme na kolena, protože je příliš lehký a mohl by se sesunout k zemi. Proto se odkládá na levou stranu od talíře.\n\nVelké čtvercové ubrousky minulých dob ustoupily menším - dají se dobře složit a vyniknou při anglickém prostírání. Světové parametry ubrousků pro oběd či večeři jsou 40 - 50 cm a ubrousků svačinových 11 - 12 cm. Dřívější móda nabádala skládat z ubrousků k slavnostnímu pohoštění všelijaké obrazce. Dnes stačí jen vědět, že ubrousky klademe vždy na talíř nebo na levou stranu od talíře a skládáme je co nejúsporněji. Ubrousek je potřebnou součástí stolování a neměl by být nikdy příliš naškroben. Před jídlem jej pokládáme rozložený na kolena, pokud na stole nejsou k dispozici ještě papírové ubrousky, před napitím si ubrouskem lehce otřeme ústa. Po skončení jídla ubrousek jednou přeložíme a položíme jej zpět na levou stranu od talíře.\n\nV domácnostech najdeme ubrouskům uplatnění spíše jako jednorázový velmi savý papír pro úklid, který díky této vlastnosti můžeme uplatnit například při nehodách v kuchyni, ale i pro vyleštění zrcadel, utření stolu a spoustu dalších možností, které se naskytnou při nejrůznějších situacích. Takového ubrousky se prodávají ve velkých rolích.\nUbrousků je velké množství druhů: dnes se dokonce už vyrábějí ubrousky slisované do tablet, které při kontaktu s vodou nabobtnají, dají se rozložit a použít. Ale ten nejznámější, klasický ubrousek je papírový čtvercového tvaru. Může být jednovrstevný nebo vícevrstevný, bílý nebo ozdobný s potiskem. Bílý se ve většině domácností používá pro balení svačin nebo ke stolování. Barevný má spoustu možností použití. Většinou se pokládá na stůl při slavnostních chvílích jako jsou hostiny s rodinou a tak dále.\n\nUbrousky lze využít na mnoho způsobů. Jako dekorace na stůl pod vázu, k výrobě dárků třeba ubrouskovou techniku, kdy lze vdechnout nový život již zašlým věcem a ke množství dalších výtvarným aktivit.\n\nPapírové ubrousky, kuchyňské ubrousky a kosmetické ubrousky se vyrábí v továrnách spolu s WC papírovými ruličkami, utěrkami, ručníky a kapesníčky.\n\nKdysi se ubrousky pokládaly na rameno, pak na levou paži kolem krku, což šlo mnohdy velmi těžko, pokud se nosily široké a tvrdě škrobené límce.\n\n\n"}
{"id": "776941", "url": "https://cs.wikipedia.org/wiki?curid=776941", "title": "NGC 86", "text": "NGC 86\n\nNGC 86 je spirální galaxie v souhvězdí Andromedy, kterou objevil Guillaume Bigourdan 14. listopadu 1884. Její zdánlivá hvězdná velikost je 14,8.\n"}
{"id": "776944", "url": "https://cs.wikipedia.org/wiki?curid=776944", "title": "Jaša marú", "text": "Jaša marú\n\nJaša maru je tradiční bhútánské jídlo, jehož hlavními ingrediencemi jsou rajčata a kuřecí maso. Připravuje se tak, že se nechá nadrobno nakrájené kuřecí maso vařit ve vodě (popřípadě smažit) společně s trochou oleje. Ke kuřeti se poté přidá cibule, nakrájená rajčata, čili papričky, popřípadě ještě jiná zelenina (pórek), a nechávají se společně dusit. Jídlo se dochutí zázvorem, česnekem a ozdobí koriandrem. \n"}
{"id": "776945", "url": "https://cs.wikipedia.org/wiki?curid=776945", "title": "Steinfleckberg", "text": "Steinfleckberg\n\nSteinfleckberg je hora v německé části Šumavy. Nachází se ve spolkové zemi Bavorsko, 8 kilometrů jihozápadně od české Kvildy, asi 1 km od česko-německé hranice.\n\nNa vrchol Steinfleckbergu nevede žádná značená cesta. Nejjednodušší přístup je po červeně značené cestě z německé obce Mauth, která vede jižním úbočím Steinfleckbergu a pokračuje dál na Luzný. Asi 1300 m jihovýchodně od vrcholu z ní doprava odbočuje neznačená lesní cesta, vedoucí až na vrchol.\n\nZ Česka vede nejjednodušší přístup po žluté značce od samoty Březník až na rozcestí U Modrého sloupu na státní hranici. Z něj pokračuje na jih neznačená zpevněná cesta, ze které po 1 km odbočuje k východu červená značka na Luzný, pokračující pod Steinfleckbergem směrem na Mauth.\n\n"}
{"id": "776948", "url": "https://cs.wikipedia.org/wiki?curid=776948", "title": "Dušan Fábry", "text": "Dušan Fábry\n\nDušan Fábry (* 29. prosince 1963) je bývalý český fotbalista a reprezentační útočník do 21 let. Po skončení aktivní kariéry působí jako trenér mládeže.\n\nHrál za Baník Ostrava, DAC Dunajská Streda a maďarský klub Tisza Volán SC. V nejvyšších soutěžích nastoupil celkem ve 107 utkáních a dal 9 gólů. V Poháru UEFA nastoupil za Baník Ostrava například v utkání proti Dynamu Kyjev. Ve druhé lize hrál za FK Baník Havířov.\n\n"}
{"id": "776949", "url": "https://cs.wikipedia.org/wiki?curid=776949", "title": "Šílený Homer", "text": "Šílený Homer\n\nŠílený Homer (Stark Raving Dad) je první díl třetí řady amerického kresleného seriálu Simpsonovi, poprvé vysílaný 19. září 1991. Homer je v díle v ústavu pro duševně choré v místnosti s Leonem Kompowským, který se vydává za Michaela Jacksona. Mezitím slibuje Bart, že dá Líze nejlepší dárek.\n\nDíl byl ze seriálu odstraněn kvůli účinkování Michaela Jacksona, když v roce 2019 produkční tým uvěřil v jeho vinu ohledně obvinění z pedofilie na základě dokumentu Leaving Neverland.\n\nLíza probudí Barta a vysvětluje mu, že má brzo narozeniny. Bart jí odpoví, že na dárku se pracuje. Mezitím Homer najde všechny košile vyprané na růžovou barvu. Mohla za to červená čepice, kterou Bart položil mezi prádlo. Homer nemá jinou možnost než v ní jít do práce. Skončí u psychiatra a ten ho pošle domů s dvaceti otázkami. Homer otázky nechce vyplňovat a tak je dá Bartovi. Ten všechno vyplní špatně a Homer skončí v ústavu pro dušeně choré v místnosti s někým, kdo předstírá a funguje jako Michael Jackson.\n\nHomerova žena se snaží přemluvit doktora, aby propustil Homera. Ten tak učiní, až když zjistí, že Bart existuje. Bart slíbí celému městu, že přijede Michael Jackson. Město je zklamané, když vidí Leona Kompowského, který se vydával za Michaela Jacksona.\n\nBart nemá dárek pro Lízu. Leon pomůže Bartovi napsat píseň pro Lízu, která posloužila jako dárek. Líza pak za tu písničku Barta obejme. \"Michael\" se pak rodině přizná, že se jmenuje Leon Kompowsky a odejde.\nV roce 2019 vyšel dokument Leaving Neverland o Michaelovi Jacksonovi, který přesvědčil Jamese L. Brookse o vině zpěváka co se týče pedofilie na dětech. Produkční tým Simpsonových se tak v době vydání dokumentu rozhodl odstranit tento dávný díl ze seriálu, ačkoliv Michael Jackson byl velkým fanouškem Simpsonových. To znamená, že tento díl již není reprízován a to ani v Česku.\n\nTento krok kritizovala ve svém komentáři například Mirka Spáčilová, která se zamýšlí nad tím, proč musel být smazán díl, kde Homer narazí na muže v blázinci, který má utkvělou představu, že je Michael Jackson, zatímco díl s Adolfem Hitlerem, kterému předvádí děda Simpson striptýz, je bez problému ponechán. Komentátorka se také pozastavuje nad nekvalitou dokumentu Leaving Neverland, který vedl k takto bizarním reakcím.\n\n\n"}
{"id": "776950", "url": "https://cs.wikipedia.org/wiki?curid=776950", "title": "Juratyrant", "text": "Juratyrant\n\nJuratyrant („Jurský tyran\") byl vývojově primitivní tyranosauroid (teropodní dinosaurus), který žil na území dnešní Velké Británie v období svrchní jury (asi před 149 miliony let). Šlo o středně velkého teropodního dinosaura, dosahujícího délky asi 5 metrů a hmotnosti kolem 500 kilogramů.\n\nFosilie tohoto dinosaura byly objeveny roku 1984 ve vrstvách Kimmeridge Clay (raný tithon, zóna amonita \"Pectinatites pectinatus\", stáří asi 149,3 - 149,0 milionů let) v Dorsetu. Objeveny byly dobře zachované části kostry, včetně kompletní pánve. Původně byl \"Juratyrant\" popsán paleontologem Rogerem Bensonem jako \"Stokesosaurus langhami\" v roce 2008. Druhové jméno bylo zvoleno na počest objevitele, komerčního sběratele fosílií Petera Langhama. Později se však ukázalo, že nemuselo jít o stejný rod dinosaura jako typový \"S. clevelandi\" a v roce 2013 byl S. Brusattem a R. Bensonem překlasifikován do samostatného rodu \"J.\" \"langhami\".\n"}
{"id": "776956", "url": "https://cs.wikipedia.org/wiki?curid=776956", "title": "Mittagsplatzl", "text": "Mittagsplatzl\n\nMittagsplatzl je hora v německé části Šumavy. Nachází se ve spolkové zemi Bavorsko, 5 kilometrů jihozápadně od Bayerisch Eisenstein (Bavorské Železné Rudy) a 2 km jižně od vrcholu Velkého Javoru, nejvyšší hory celé Šumavy.\n\nNa vrchol Mittagsplatzlu nevede žádná značená cesta. Nejjednodušší přístup je z Velkého Javoru po neznačené hřebenové cestě. Druhou možností je výstup od ledovcového Velkého Javorského jezera po neznačené cestě vedoucí strmou jezerní stěnou do sedla s Velkým Javorem a dále po hřebenové cestě až na vrchol.\n"}
{"id": "776957", "url": "https://cs.wikipedia.org/wiki?curid=776957", "title": "Dušan Horváth", "text": "Dušan Horváth\n\nDušan Horváth (* 31. října 1964) je bývalý český fotbalista, útočník.\n\nHrál za Baník Ostrava, Duklu Praha, ZVL Žilina, SKP Fomei Hradec Králové, kyperský EPA Larnaca, FC Karviná a německou nižší soutěž za Alemannii Aachen a Bonner SC. V Poháru UEFA nastoupil ve 4 utkáních proti Aston Ville a Dynamu Kyjev. V roce 1983 hrál na mistrovství světa do 20 let v Mexiku.\n\n"}
{"id": "776958", "url": "https://cs.wikipedia.org/wiki?curid=776958", "title": "Líza na stopě zlořádu", "text": "Líza na stopě zlořádu\n\nLíza na stopě zlořádu (v originále \"Mr. Lisa Goes to Washington\" – v doslovném překladu Líza jde do Washingtonu ) je druhý díl třetí řady amerického kresleného seriálu \"Simpsonovi\".\n\nHomer najde knížku, ve které je pro něj všechno důležité napsané. Najde tam soutěž pro dítě do dvanácti let. Chce to vyhodit, ale Líza se chce soutěže zúčastnit. Jde o silně vlastenecké eseje. Líze se zavede. Když uvidí porotkyně Lízu řekne si, že do toho musel silně zasáhnout otec. Když uvidí Homera a promluví si s ním, pošle Lízu do hlavního města. Tam mají dobře vybavený pokoj v hotelu a V.I.P odznak. Líza píše esej plnou chvály , ale když vidí senátora jak se nechá uplatit změní názor a píše kriticky. Nakonec je její esej oceněna za odvahu, ale nezíská peněžitou částku.\n\nDíl je parodií na film z roku 1939 Mr. Smith Goes to Washington. V tomto filmu jede hlavní hrdina do Washingtonu s vlasteneckým nadšením, ale poté je zklamán, když vidí korupci ve vládě. Líza stejně jako ve filmu navštěvuje Lincolnův Památník, kde se snaží najít pomoc.\n\n\n"}
{"id": "776965", "url": "https://cs.wikipedia.org/wiki?curid=776965", "title": "Aritmeticko-geometrická posloupnost", "text": "Aritmeticko-geometrická posloupnost\n\nAritmeticko-geometrická posloupnost je posloupnost, která je součinem aritmetické a geometrické posloupnosti, neboli posloupnost daná předpisem\n\nformula_1,\n\nkde formula_2\n\nPříkladem aritmeticko-geometrické posloupnosti je\n\nProtože konstantní posloupnost (samých jedniček) je zároveň aritmetická i geometrická, je aritmeticko-geometrická posloupnost zobecněním obou těchto elementárních typů posloupností.\n\nPosloupnost částečných součtů lze najít poměrně snadno podobným postupem jako v případě geometrické posloupnosti.\n\nA.-g. posloupnosti se vyskytují jako řešení lineárních rekurentních rovnic 2. a vyššího řádu s konstantními koeficienty v případě násobného kořene charakteristické rovnice.\n\nVyskytují se v praxi například ve financích při výpočtu počáteční nebo koncové hodnoty aritmeticky rostoucích nebo klesajících důchodů.\n\n\n"}
{"id": "776966", "url": "https://cs.wikipedia.org/wiki?curid=776966", "title": "Szczecin Główny", "text": "Szczecin Główny\n\nSzczecin Główny je hlavní nádraží ve Štětíně, nachází se v Západopomořanském vojvodství.\n\nHlavní nádraží ve Štětíně bylo otevřeno roku 1843. První vlak přijel dne 15. srpna 1843 z Berlína. Tehdy neslo hlavní nádraží název (německy) \"Berlinerbahnhof\", (polsky) \"Dworzec Berliński\" a do roku 1945 název (německy) \"Stettin Hauptbahnhof\". Bylo výchozí stanicí železničních tratí v Pomořansku. Železniční trať směřující do Berlína končila ve stanici (německy) \"Berlin Stettiner Bahnhof\", později pojmenované \"Berlin Nordbahnhof\".\n\nV roce 1846 byla vybudována železniční trať spojující města Štětín a Stargard, později v roce 1848 byla tato trať prodloužena do Poznaně. Do roku 1857 procházela přes Štětín trať vedoucí z Berlína do Kaliningradu a to přes Piłu, Bydgoszcz a Tczew.\n\nV roce 1859 byla stanice rozšířena a přeměněna z hlavové stanice na průjezdnou stanici, kdy byla vybudována i železniční stanice (polsky) \"Szczecin Port Centralny\" a to ve vzdálenosti 1,4 km od hlavního nádraží. Mimo jiné existuje i dnes. Další rekonstrukce železniční stanice přišla po druhé světové válce. V letech 1975-1980 byl štětínský železniční uzel elektrifikován.\n\nV roce 2007 byla stanice částečně zrekonstruována v souvislosti s finálem regat \"The Tall Ships' Race Szczecin 2007\".\n\nŠtětínské hlavní nádraží obsluhují dálkové vnitrostátní, mezinárodní spoje jedoucí do:\n\n\n\n\n"}
{"id": "776968", "url": "https://cs.wikipedia.org/wiki?curid=776968", "title": "Roman Sialini", "text": "Roman Sialini\n\nRoman Sialini (* 11. března 1963) je bývalý český fotbalový obránce.\n\nV československé lize hrál za Baník Ostrava a SK Dynamo České Budějovice. Nastoupil ve 203 utkáních a dal 1 gól. V zahraniční hrál za řecký Škoda Xanthi a v Německu za Alemannii Aachen. V Poháru vítězů pohárů nastoupil ve 4 utkáních proti Odense BK a Galatasaray Istanbul a v Poháru UEFA nastoupil ve 2 utkáních proti Aston Ville. V roce 1991 s Baníkem Ostrava vyhrál Československý pohár.\n\n"}
{"id": "776971", "url": "https://cs.wikipedia.org/wiki?curid=776971", "title": "Antonín Pokorný (skladatel)", "text": "Antonín Pokorný (skladatel)\n\nAntonín Pokorný (18. ledna 1890 Škvorec – 1975) byl český violista a hudební skladatel.\n\nPo absolvování střední školy pracoval jako státní úředník na ministerstvech zahraničí a školství. Hudbě se věnoval od dětství. Hrál na housle a později působil jako violista v amatérském \"Orchestrálním sdružení Praha\", i v profesionální \"Šakově filharmonii\". Vedle toho studoval soukromě hru na klavír u Jana Heřmana, hudební teorii u Emanuela Jaroše a skladbu u Vítězslava Nováka. \n\nByl členem redakční rady pro vydávání díla Zdeňka Fibicha. Jako skladatel proslul zejména instruktivními skladbami, zlehčenými úpravami populárních skladeb a klavírními úpravami operních árií. Jeho bratr Stanislav Pokorný (1882–1967) byl učitelem a sbormistrem pražských pěveckých sdružení, pro které také komponoval.\n\n\n\n\n\n"}
{"id": "776979", "url": "https://cs.wikipedia.org/wiki?curid=776979", "title": "Jiří Záleský", "text": "Jiří Záleský\n\nJiří Záleský (* 20. října 1965, Brno) je bývalý český fotbalista, záložník.\n\nHrál za Zbrojovku Brno, Baník Ostrava, Duklu Praha, Škoda Xanthi, FC Hradec Králové a Panserraikos Seres. V československé a české lize nastoupil v 275 utkáních a dal 25 gólů, v řecké lize má 76 startů a 6 gólů. V Pohárů vítězů pohárů nastoupil v 9 utkáních a dal 1 gól a v Poháru UEFA nastoupil ve 2 utkáních. V roce 1991 s Baníkem Ostrava vyhrál Československý pohár. Po skončení aktivní kariéry působí jako trenér v týmu SK Slatina Brno.\n\n"}
{"id": "776985", "url": "https://cs.wikipedia.org/wiki?curid=776985", "title": "Kamo (přítok Podkamenné Tungusky)", "text": "Kamo (přítok Podkamenné Tungusky)\n\nKamo, Levá Kamo nebo Katalanga ( , nebo ) je řeka v Evenckém rajónu v Krasnojarském kraji v Rusku. Je dlouhá 339 km. Plocha povodí měří 14 500 km².\n\nTeče v hluboké dolině. Na dolním toku je její tok členitý. Ústí zleva do Podkamenné Tungusky v povodí Jeniseje.\n\n\nZdrojem vody jsou převážně sněhové srážky. Na jaře prudce stoupá úroveň hladiny. V létě a na podzim dochází k povodním v důsledku dešťů. V zimě úroveň hladiny prudce klesá.\n"}
{"id": "776992", "url": "https://cs.wikipedia.org/wiki?curid=776992", "title": "Kotula", "text": "Kotula\n\nKotula může označovat:\n\n\n\n\n"}
{"id": "776995", "url": "https://cs.wikipedia.org/wiki?curid=776995", "title": "Muna", "text": "Muna\n\nMuna může znamenat:\n\n\n\n\n"}
{"id": "777002", "url": "https://cs.wikipedia.org/wiki?curid=777002", "title": "Muna (přítok Leny)", "text": "Muna (přítok Leny)\n\nMuna ( , ) je řeka v Jakutské republice v Rusku. Je 715 km dlouhá. Povodí má rozlohu 30 100 km².\n\nVzniká soutokem zdrojnic Orto Muny a Ulachan Muny a teče v hlubokém údolí po severovýchodním okraji Středosibiřské pahorkatiny. Na dolním toku je značně členitá. Vlévá se zleva do Leny.\n\nZdrojem vody jsou sněhové a dešťové srážky. Nejvyššího vodního stavu dosahuje od konce května do června. V létě dochází k povodním. Promrzá až do dna od prosince do začátku května.\n"}
{"id": "777003", "url": "https://cs.wikipedia.org/wiki?curid=777003", "title": "Sladkovodní ryba", "text": "Sladkovodní ryba\n\nSladkovodní ryba je ryba, která žije ve sladkých vodách jakou jsou třeba řeky, jezera a rybníky se salinitou menší než 0,05 %. Tato prostředí se od mořského liší v mnoha ohledech, přičemž nejočividnějším je právě rozdíl v salinitě. Aby ryba přežila ve sladké vodě, potřebuje řadu fyziologických adaptací, které jí napomáhají udržet vyrovnanou koncentraci iontů v těle. 41 % všech známých druhů ryb se nachází ve sladkovodním prostředí. Je to především díky rychlé speciaci, kterou rozptýlené biotopy umožňují. Při zkoumání jezer a rybníků je možné použít stejné základní modely speciace jako při studiu ostrovní biogeografie.\n\nSladkovodní ryby se od slanovodních liší fyziologicky v několika ohledech. Jejich žábry musí být schopny získat plyny rozpuštěné ve vodě a přitom udržet hladinu soli v tělních tekutinách. Jejich šupiny omezují prosakování vody skrze kůži: Sladkovodní ryba, která ztratí příliš mnoho šupin, zemře. Taktéž se jim vyvinuly ledviny, které z tělních tekutin před jejich vyloučením získají zpět sůl.\n\nMnoho druhů ryb se rozmnožuje ve sladké vodě, ale přitom většinu svého dospělého života tráví v moři. Tyto ryby jsou známy jako anadromní a patří mezi ně např. losos, pstruh a koljuška tříostná. Některé druhy ryb se naopak rodí ve slané vodě, ale většinu dospělého života stráví ve sladkých vodách, tyto ryby se nazývají katadromní. Patří mezi ně například úhoř.\nDruhy migrující mezi sladkou a slanou vodou potřebují adaptace pro obě prostředí. V mořské vodě potřebují udržet hladinu soli v těle pod úrovní okolí a vice versa. Mnoho druhů tento problém vyřešilo tím, že pro různá stádia svého života zvolilo různá prostředí. Jak úhoři tak anadromní lososovití a mořské mihule mají odlišné tolerance na salinitu v různých obdobích svého života.\n"}
{"id": "777017", "url": "https://cs.wikipedia.org/wiki?curid=777017", "title": "Roy Keane", "text": "Roy Keane\n\nRoy Maurice Keane (* 10. srpna 1971) je bývalý irský fotbalový záložník a trenér. Pelé ho roku 2004 zařadil mezi 125 nejlepších žijících fotbalistů. Website Inside World Soccer jej zařadil na 7. místo v žebříčku nečistě hrajících fotbalistů.\n\nBěhem své osmnáctileté hráčské kariéry hrál za kluby Cobh Ramblers, Nottingham Forest, Manchester United a předtím, než ukončil svou kariéru, také za Celtic Glasgow. Po téměř celou hráčskou kariéru hrál také za irský národní tým. Většinu zápasů národního týmu odehrál jako kapitán mužstva. V roce 2002 byl po incidentu s trenérem národního týmu Mickem McCarthym poslán domů ze světového fotbalového šampionátu v Japonsku a Jižní Koreji.\n\nBěhem své první sezóny v roli manažera posunul anglický klub Sunderland ze spodních příček druhé anglické ligy do Premier League.\n"}
{"id": "777018", "url": "https://cs.wikipedia.org/wiki?curid=777018", "title": "Gmina Mirsk", "text": "Gmina Mirsk\n\nGmina Mirsk je polská městsko-vesnická gmina v okrese Lwówek Śląski v Dolnoslezském vojvodství. Sídlem gminy je město Mirsk. V roce 2010 zde žilo 8 887 obyvatel.. Leží u hranic s Českou republikou\n\nGmina má rozlohu 186,57 km², zabírá 26,28% rozlohy okresu. Skládá se ze 17 starostenství.\n\nBrzeziniec, Gajówka, Giebułtów, Gierczyn, Grudza, Kamień, Karłowiec, Kłopotnica, Kotlina, Krobica, Kwieciszowice, Mlądz, Mroczkowice, Orłowice, Proszowa, Przecznica, Rębiszów\n"}
{"id": "777020", "url": "https://cs.wikipedia.org/wiki?curid=777020", "title": "Erikovci", "text": "Erikovci\n\nDynastie Erikovců (\"Erikska ätten\") byl jeden ze dvou rodů, které vládly Švédsku mezi lety 1130 a 1250. Prvním králem z rodu, který uspěl v mocenském boji s konkurenčním rodem Sverkerovců, byl Erik IX. Švédský (Svatý). Pramáti rodu byla manželka Erika IX. Kristina Björnsdotter, vnučka krále Inge I.\n\nV roce 1229 vznikl konflikt mezi Knutem II., možným vnukem Filipa, nejstaršího syna Erika IX., a Erikem XI. Knut Erika sesadil z trůnu, ale ten se na něj po Knutově smrti v roce 1234 vrátil a vládl až do roku 1250. Konflikt však ukončily až popravy dvou synů Knuta II. v letech 1248 a 1251. Erik XI. byl posledním panovníkem z dynastie Erikovců. Jeho nástupcem se stal jeho synovec, syn jeho sestry a jarla Birgera Valdemar I. Švédský.\n\n"}
{"id": "777021", "url": "https://cs.wikipedia.org/wiki?curid=777021", "title": "Kostel svatého Ducha (Krčín)", "text": "Kostel svatého Ducha (Krčín)\n\nKostel svatého Ducha je připomínán koncem 13. století. Není dokonce vyloučeno, že nějaká sakrální stavba mohla na jeho místě stát už v 10. století, v době šíření křesťanství, jedná se zřejmě o nejstarší stavbu na Novoměstsku. Je chráněn jako kulturní památka České republiky.\n\nPresbytář kostela pochází z 13. století, stejně jako věž s dřevěným roubením. Některé prvky kostela ukazují na inspiraci cisterciáckým klášterem Svaté Pole z roku 1149. Kostel dal v roce 1815 přestavět majitel panství František Josef z Dietrichsteinu. V podstatě vznikla nová budova. V roce 1876 byl znovu přestavěn a průčelí bylo přebudováno do novorománského slohu.\n\nStavba kostela je jednolodní, půdorys obdélníkový, presbytář je čtvercový. Stavba má tři opěráky, původní je jihovýchodní. Sakristie je na severní straně.\n\nBohoslužby se konají v sobotu v 18.30.\n\n\n"}
{"id": "777023", "url": "https://cs.wikipedia.org/wiki?curid=777023", "title": "Samoplození", "text": "Samoplození\n\nSamoplození či samozplození (či abiogeneze, archigónie, autogónie, heterogeneze, lat. generatio spontanea, generatio aequivoca, archiogenesis, archigonia) je vznik živých bytostí – nebo prvotní vznik života – bez rodičů, z jiné látky (nejčastěji z neživých, anorganických látek – abiogeneze v užším smyslu).\n\nŠlo o hypotézu v dávnější minulosti. Zformuloval ji ve 4. století před Kr. řecký filozof Aristotelés, podle kterého živé organismy, zejména hmyz, mohou vznikat např. ze špíny a odpadků. Tato představa byla rozšířena až do začátku 19. století, kdy ji definitivně vyvrátil francouzský chemik a mikrobiolog Louis Pasteur. Chybné Aristotelovy závěry však pokusy vyvrátil již v roce 1765 italský biolog a fyziolog Lazzaro Spallanzani.\n\n\n"}
{"id": "777026", "url": "https://cs.wikipedia.org/wiki?curid=777026", "title": "Mistrovství České republiky v cyklokrosu 2010", "text": "Mistrovství České republiky v cyklokrosu 2010\n\nMistrovství České republiky v cyklokrosu 2010 se konalo 9. ledna 2010 v Táboře .\n\nMistrovství bylo 9. a zároveň posledním závodem sezony 2009/10 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 3 300 m a závodníci ho absolvovali sedmkrát. Ze 39 závodníků jich 5 nedokončilo.\n\n"}
{"id": "777027", "url": "https://cs.wikipedia.org/wiki?curid=777027", "title": "Kamenka (přítok Angary)", "text": "Kamenka (přítok Angary)\n\nKamenka ( ) je řeka v Krasnojarském kraji v Rusku. Je dlouhá 313 km. Plocha povodí měří 11 400 km².\n\nTok řeky je členitý a v korytě překonává říční prahy. Ústí zprava do Angary v povodí Jeniseje.\n\n\nZdrojem vody jsou sněhové a dešťové srážky.\n\nŘeka je splavná.\n"}
{"id": "777028", "url": "https://cs.wikipedia.org/wiki?curid=777028", "title": "Sverkerové", "text": "Sverkerové\n\nDynastie Sverkerovců (\"Sverkerska ätten\") byl jeden ze dvou rodů, které vládly Švédsku mezi lety 1130 a 1250. Prvním králem z rodu byl Sverker I.. Dlouhodobými protivníky Sverkerovců z Östergötlandu v boji o trůn byli členové rodu Erikovců z Västergötlandu a Upplandu. Na trůně se během několik generací střídali zástupci obou rodů.\n\nV roce 1222 ale s Janem I. rod v mužské linii vymřel. Erik XI. Švédský z rodu Erikovců se v 1243 či 1244 oženil s Kateřinou Sunesdotter, dcerou jarla Suneho Folkasona a Heleny, dcery krále Sverkera II. Její královský původ měl posílit Erikovy nároky na švédský trůn. Zdroje obvykle tvrdí, že Erik zemřel bez potomků, některé ale uvádějí, že měl dvě dcery, které zemřely v dětství. Erikovým nástupcem se tak stal jeho synovec Valdemar I. Švédský z rodu Folkungů.\n\n"}
{"id": "777034", "url": "https://cs.wikipedia.org/wiki?curid=777034", "title": "Mistrovství České republiky v cyklokrosu 2009", "text": "Mistrovství České republiky v cyklokrosu 2009\n\nMistrovství České republiky v cyklokrosu 2009 se konalo 10. ledna 2009 v Kolíně.\n\nMistrovství bylo 8. a zároveň posledním závodem sezony 2008/09 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 3 150 m a závodníci ho absolvovali sedmkrát. Ze 38 závodníků 4 nedokončili.\n\n"}
{"id": "777035", "url": "https://cs.wikipedia.org/wiki?curid=777035", "title": "Lukáš Trykar", "text": "Lukáš Trykar\n\nLukáš Trykar (7. února 1972 - 14. listopadu 2013) byl český varhaník, klavírista, sbormistr a pedagog.  \n\nV roce 1992 absolvoval studium hry na varhany na Pražské konzervatoři u prof. Jaroslava Vodrážky. Mezi lety 1992 – 1995 studoval hudební vědu na FFUK v Praze. V letech 2004–2010 studoval hudební výchovu a sbormistrovství na Pedagogické fakultě Univerzity Hradec Králové. Od roku 2011 byl interním doktorandem na Pedagogické fakultě Univerzity Karlovy v Praze doktorského studia hudební teorie a pedagogiky pod vedením Mgr. MgA. Marka Valáška, Ph.D.\n\nMezi lety 1992–1995 působil jako pedagog na ZUŠ Ilji Hurníka v Praze, kde vyučoval hru na klavír, hudební nauku a základy kompozice. Od roku 1994 působil v Liberci; zde nejprve působil jako pedagog a zástupce ředitele Střední umělecké školy (1994 – 2001), kde vyučoval hru na klavír a varhany, hudební nauku, dějiny hudby, ansámblový a sborový zpěv, intonaci, harmonii a základy kompozice. Od roku 1998 působil jako pedagog ZUŠ Liberec, kde vyučoval hru na klavír, hru na varhany a skladbu. Jako korepetitor spolupracoval od roku 1998 s dětským pěveckým sborem Severáček a od roku 1999 jako sbormistr s volným pěveckým sdružením A my taky Liberec. Ve spolupráci s KMD Prof. Dr. Neithardem Bethke zastupoval od roku 2010 českou stranu v projektu EU Ziel 3/ Cíl 3 – Zachování hudby pro budoucí generace (varhanní hudba, varhanní a varhanářské kurzy. Od roku 2009 byl lektorem mezinárodního interpretačního varhanního kurzu Sommerakademie für Organisten Zittau (Německo).\n\nKoncertoval v mnoha evropských zemích (Německo, Švýcarsko, Řecko, Bosna a Hercegovina, Itálie, Holandsko, Belgie, Velká Británie, Francie), v Jihoafrické republice a v Kanadě.\n\nZemřel po zákeřné nemoci 14. listopadu 2013.\n\nSpolupráce s dětským pěveckým sborem Kvítek 1992 – 1995\n\nNejvýznamnější festivaly a soutěže:\n\n\nNejvýznamnější turné, festivaly a soutěže:\n\nSommerakademie für Organisten Zittau je mezinárodní interpretační varhanní kurz, který je přímým pokračováním Ratzeburger Sommerakademie, kterou založil KMD Prof. Dr. Neithard Bethke v roce 1969.\nSpolečně s N. Bethkem byl lektorem Sommerakademie od roku 2009.\n\n"}
{"id": "777037", "url": "https://cs.wikipedia.org/wiki?curid=777037", "title": "Tomáš Mazáč", "text": "Tomáš Mazáč\n\nPhDr. Tomáš Mazáč (24. října 1962 Zábřeh na Moravě – 22. února 2017 Brno) byl český básník a novinář.\n\nPo maturitě na holešovském gymnáziu vystudoval historii na Filozofické fakultě Univerzity Jana Evangelisty Purkyně v Brně. \nV letech 1990 až 1994 působil v brněnské redakci deníku Lidová demokracie. Spolupracoval s časopisy Akord, Proglas, verše publikoval také v denících Rovnost a Svoboda a ostravském Kulturním měsíčníku. V letech 2000 až 2007 přispíval esejemi o výtvarném umění do ekologického časopisu Veronica. \nOdborné stati publikoval také ve Zprávách českých bibliofilů. \n\nPodílel se na editování básnických sbírek jiných autorů (Ladislav Soldán, Rudolf Vévoda), uváděl vernisáže brněnských výtvarníků. V letech 1994 až 1996 a poté opět v letech 2004 až 2006 vedl kulturní přílohu měsíčníku Kam za kulturou v Brně, v této době jednoho z mála kulturních periodik v Brně. V době konání Letní filmové školy v Uherském Hradišti v roce 2007 se podílel na vydávání bulletinu festivalu. Spolupracoval také na přípravách katalogů a výstav. Byl členem Sdružení Q. \n\nSvá autorská čtení měl mj. v Mahenově památníku v Brně.\n\n\n\n"}
{"id": "777040", "url": "https://cs.wikipedia.org/wiki?curid=777040", "title": "Konstantin von Höfler", "text": "Konstantin von Höfler\n\nKarl Adolf Konstantin rytíř von Höfler (26. března 1811 Memmingen – 29. listopadu 1897 Praha) byl německý historik, konzervativní katolík a národovec, hlavní osobnost německé historiografie v Čechách v 50. až 70. letech 19. století.\n\nV roce 1851 byl povolán jako profesor historie na Univerzitu Karlovu do Prahy rakouským ministrem vyučování a kultu Lvem Thunem. Jeho příchod měl posílit německý, klerikální a konzervativní proud na univerzitě. V druhé polovině 50. let vydal edici \"Geschichtschreiber der Husitischen Bewegung in Böhmen\". V dalších dílech o husitství se jakožto konzervativní katolík kriticky vyjadřoval k tomuto hnutí. Tato díla vyvolala v 60. letech širokou polemiku mezi českou a německou historiografií o povaze husitství, do kterého se významně zapojil František Palacký. V roce 1862 podpořil vznik spolku německých historiků Verein für Geschichte der Deutschen in Böhmen. Přestože byl tehdy předním německým historikem v Čechách, do čela spolku byl zvolen právník Franz Pelzel, a to především kvůli názorovým střetům mezi zakladateli spolku, liberály, a Höflerem, známým konzervativcem. Höfler se stal jen místopředsedou a šéfredaktorem spolkového časopisu \"Mitteilungen des Vereins für die Geschichte der Deutschen in Böhmen\". Kvůli přetrvávajícím sporům však v roce 1870 spolek a časopis opustil.\n\nZapojil se i do politiky. V doplňovacích zemských volbách v Čechách v listopadu 1865 byl zvolen na Český zemský sněm, kde zastupoval kurii městskou, obvod Chomutov, Vejprty, Přísečnice. Byl uváděn jako oficiální kandidát německého volebního výboru. Uspěl zde i v řádných zemských volbách v lednu 1867 a zemských volbách v březnu 1867 Rezignoval před zářím 1869. Na sněm se ještě vrátil coby rektor pražské univerzity (tedy virilista) v letech 1871/1872.\n\nV letech 1871–1872 zastával post rektora Karlo-Ferdinandovy univerzity v Praze. Na pražské univerzitě učil až do jejího rozdělení v roce 1882. Tento akt považoval za porážku němectví a proto dobrovolně odešel. Zbytek svého života strávil jako spisovatel, napsal několik historických divadelních her. Za svou profesorskou kariéru vychoval řadu historiků, mezi jinými Jaroslava Golla, Ludwiga Schlesingera, Julia Lipperta, Adolfa Bachmanna, Aloise Jiráska, Hermanna Hallwicha, Vojtěcha Jaromíra Nováčka a Mathiase Pangerla. Se svými studenty během výuky pracoval i s prameny, roku 1873 se mu podařilo založit historický seminář.\n\n"}
{"id": "777044", "url": "https://cs.wikipedia.org/wiki?curid=777044", "title": "Ragna Nikolasdatter", "text": "Ragna Nikolasdatter\n\nRagna Nikolasdatter († po 3. únoru 1161) byla norská královna, manželka Øysteina II. Haraldssona.\n\nRagna byla dcerou Nikolase Måse ze Steigu v Gudbrandsdalenu. Její manželství s Øysteinem se patrně uskutečnilo několik let předtím, než v roce 1142 opustil Skotsko a odebral se do Norska. Ságy nezmiňují žádné děti narozené z tohoto manželství. V létě 1157 ovdověla, když byl Øystein v okolí dnešního Bohuslänu zajat a zabit muži svého nevlastního bratra Inge I. Norského.\n\nO tři roky později, v roce 1160 byla Ragna zasnoubená s jiným bratrem krále Ingeho, Ormem Ivarssonen, později mocným mužem za vlády Magnuse V. Sňatek byl odložen na únor 1161, ale mezitím byl Inge 3. února 1161 zabit v bitvě proti Haakonovi II. Historické zdroje už dále o Ragně mlčí.\n\nRagna Nikolasdatter je společně s Ingebjørg Guttormsdatter, manželkou Øysteina I., jedinou norskou královnou mezi polovinou 11. století a 13. stoletím, která nepocházela z ciziny.\n\n"}
{"id": "777046", "url": "https://cs.wikipedia.org/wiki?curid=777046", "title": "Třída Hawkins", "text": "Třída Hawkins\n\nTřída Hawkins byla třída těžkých křižníků postavených pro Britské královské námořnictvo v letech 1916–1925. Křižníky byly rozestavěny během první světové války, dokončeny ale byly až po jejím skončení (HMS \"Vindictive\" přestavěna na letadlovou loď). Jeden ztroskotal ve 20. letech a ostatní byly nasazeny v druhé světové válce, přičemž jeden byl za války ztracen. Zbylá trojice byla po skončení bojů sešrotována.\n\nKonstrukční práce na této třídě byly zahájeny roku 1915. Rozestavěna byla pětice lodí, pojmenovaných HMS \"Hawkins\", HMS \"Raleigh\", HMS \"Frobisher\", HMS \"Effingham\" a HMS \"Cavendish\". První byl dokončen v letech 1919–1920 a druhý pár v letech 1924–1925. Poslední křižník byl dokončen 21. září 1918 jako letadlová loď a zařazen do služby jako HMS \"Vindictive\".\n\nZákladní výzbroj křižníků \"Hawkins\" a \"Raleigh\" představovalo sedm 190mm kanónů, deset 76mm kanónů, dva 40mm kanóny a šest 533mm torpédometů. V případě, později dokončených, křižníků \"Frobisher\" a \"Effingham\" byla výzbroj mírně odlišná. Tvořilo ji sedm 190mm kanón, tři 102mm kanóny, dva 40mm kanóny a šest 533mm torpédometů. Pancéřovou ochranu tvořil boční pancéřový pás o síle 51–76 mm a dvojice pancéřových palub o síle 38 + 38 mm. Pohonný systém tvořila čtyři turbínová soustrojí a deset parních kotlů. Nejvyšší rychlost dosahovala 30 uzlů.\n\nV roce 1930 byly křižníky \"Hawkins\", \"Frobisher\" a \"Effingham\", na základě Londýnských dohod, odzbrojeny. Jejich opětovné zařazení do služby vyvolalo až rostoucí napětí v předválečné Evropě. \"Effingham\" byl modernizován roku 1938, \"Hawkins\" v roce 1940 a konečně \"Frobisher\" v roce 1942. Výzbroj každého plavidla byla po znovuvyzbrojení odlišná a během války byla dále zesilována její protiletadlová složka.\n\nVšechny křižníky byly dokončeny až po skončení války. \"Raleigh\" byl ztracen 8. srpna 1922 po najetí na pobřežní skaliska v oblasti Labradoru. Loď byla odepsána a postupně rozebrána. \"Hawkins\", \"Frobisher\" a \"Effingham\" bojovaly v druhé světové válce. V prvních dázích války byl ztracen \"Effingham\", který 18. května 1940 během Norského tažení najel poblíž Bodø na skaliska a byl potopen britským torpédoborcem HMS \"Matabele\". \"Hawkins\" a \"Frobisher\" válku přečkaly a byly po ní sešrotovány. \"Vindictive\" sloužil v letech 1937–1946 jako cvičná loď a poté byl sešrotován.\n\n\n"}
{"id": "777053", "url": "https://cs.wikipedia.org/wiki?curid=777053", "title": "Mistrovství České republiky v cyklokrosu 2007", "text": "Mistrovství České republiky v cyklokrosu 2007\n\nMistrovství České republiky v cyklokrosu 2007 se konalo 6. ledna 2007 v České Lípě.\n\nMistrovství bylo 8. a zároveň posledním závodem sezóny 2006/07 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 2 650 m a závodníci ho absolvovali desetkrát. Ze 31 závodníků jich 7 nedokončilo.\n\n"}
{"id": "777056", "url": "https://cs.wikipedia.org/wiki?curid=777056", "title": "Mistrovství České republiky v cyklokrosu 2008", "text": "Mistrovství České republiky v cyklokrosu 2008\n\nMistrovství České republiky v cyklokrosu 2008 se konalo 5. ledna 2008 v Mnichově Hradišti.\n\nMistrovství bylo 8. a zároveň posledním závodem sezony 2007/08 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 2 600 m a závodníci ho absolvovali dvanáctkrát. Ze 33 závodníků 2 nedokončili.\n\n"}
{"id": "777059", "url": "https://cs.wikipedia.org/wiki?curid=777059", "title": "Jana Kališová", "text": "Jana Kališová\n\nJana Kališová (* 26. března 1956 v Praze) je česká divadelní režisérka.\n\nPo svých studiích klasické činoherní divadelní režie na pražské DAMU od roku 1980 prošla řadou českých\ndivadel.\n\n\n\n\n"}
{"id": "777062", "url": "https://cs.wikipedia.org/wiki?curid=777062", "title": "Mistrovství České republiky v cyklokrosu 2006", "text": "Mistrovství České republiky v cyklokrosu 2006\n\nMistrovství České republiky v cyklokrosu 2006 se konalo 8. ledna 2006 v Podbořanech.\n\nMistrovství bylo 8. a zároveň posledním závodem sezony 2005/06 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 2 200 m a závodníci ho absolvovali desetkrát. Ze 30 účastníků ho 3 nedokončili.\n\n"}
{"id": "777079", "url": "https://cs.wikipedia.org/wiki?curid=777079", "title": "Chlorid berylnatý", "text": "Chlorid berylnatý\n\nChlorid berylnatý je anorganická sloučenina se vzorcem BeCl. Jedná se o bezbarvou až bílou či žlutou krystalickou a hygroskopickou látku dobře rozpustnou v mnoha polárních rozpouštědlech.Jeho vlastnosti jsou téměř stejné jako u chloridu hlinitého.\n\nBeCl se připravuje slučováním kovového beryllia s chlorem při vysoké teplotě\n\nBe + Cl → BeCl.\n\nTaké je možné jej připravit redukcí oxidu berylnatého uhlíkem při vysoké teplotě za přítomnosti chloru nebo\n\nPevný BeCl je jednorozměrný polymer sestávající z tetraedrických struktur.Liší se tím od BeF, který je trojrozměrným polymerem se strukturou podobnou struktuře křemenu.\n"}
{"id": "777089", "url": "https://cs.wikipedia.org/wiki?curid=777089", "title": "Ingrid Ragnvaldsdotter", "text": "Ingrid Ragnvaldsdotter\n\nIngrid Ragnvaldsdotter (staroseversky: \"Ingiríðr Rögnvaldsdóttir\"; 1100–1110 – zm. po r. 1161) byla norská královna jako manželka Haralda IV. Byla čtyřikrát vdaná a měla mnoho dětí, které hrály významnou úlohu ve švédských a norských dějinách.\n\nIngrid Ragnvaldsdotter se narodila mezi lety 1100 a 1110. Byla dcerou Ragnvalda Ingessona, jediného známého syna švédského krále Inge I. Ragnvald však zemřel mladý a nestal se tak po svém otci králem.\n\nJejím prvním manželem byl Henrik Svendsen Skadelår, syn Svenda Svendsena, jednoho z nemanželských synů dánského krále Svena II. Svend Svendsen byl neúspěšným uchazečem o trůn – zemřel v době, kdy měl být zvolen dánským králem. Henrik Svendsen byl zmrzačený a nebyl považovaný za kandidáta vhodného na trůn. Svými intrikami si však získal nepřátele. Jsou známi tři synové Henrika a Ingrid, včetně budoucího švédského krále Magnuse II. Je známo, že Ingrid intrikovala ve prospěch svého syna, když se snažil získat švédský trůn. Henrik Skatelår zemřel 4. června 1134 v bitvě u Foteviku ve Skåne.\nBrzy poté se Ingrid vdala za norského krále Haralda IV. Gilleho S ním měla syna, který se později stal norským králem jako Inge I. V roce 1136 byl Harald Gille zavražděn a Ingrid hrála důležitou roli v tom, že její syn Inge a její nevlastní syn Sigurd II. byli prohlášeni spoluvládci v Norsku, a tak v následujícím boji proti uzurpátorovi Sigurdovi Slembemu. Byla jedním z nejdůležitějších rádců krále Ingeho.\n\nJejím třetím manželem byl mocný šlechtic Ottar Birting (\"Óttarr Birtingr\"), ale znovu se stala vdovou, když byl během 40. let 12. století zabit v Nidarosu. Mezi třetím a čtvrtým manželstvím se jí narodil nemanželský syn Orm Ivarsson, jehož otcem byl jinak neznámý Ivar Sneis. Čtvrtým manželem Ingrid byl další mocný šlechtic Arne Ivarsson ze Stårheimu (\"Árni Ívarsson á Stoðreimi\"), se kterým měla čtyři děti.\n\n3. února 1161 byl Inge I. poražen a zabit v bitvě proti Haakonovi II. Norskému. Sága \"Heimskringla\" naposledy Ingrid zmiňuje, když se s manželem uchýlila do dánského exilu.\n\n\"s Henrikem Skadelårem\":\n\"s Haraldem Gillem\"\n\"s Arne Ivarssonem ze Stårheimu\"\n\n"}
{"id": "777090", "url": "https://cs.wikipedia.org/wiki?curid=777090", "title": "Kazimierz Jasiński", "text": "Kazimierz Jasiński\n\nKazimierz Jasiński (12. prosince 1920 Jankowice – 8. srpna 1997 Toruň) byl polský historik a genealog specializující se především na piastovskou dynastii.\n\nV roce 1939 absolvoval gymnázium a lyceum Jana III. Sobieského v Grudziądzi. Po druhé světové válce vystudoval historii na univerzitě Mikuláše Koperníka v Toruni. Absolvoval v roce 1949 a o rok později po obhájení práce \"Dzieje społeczno-polityczne Wielkopolski w latach 1250–1279\" získal doktorát z humanitních věd. V roce 1958 se na základě práce \"Chronologia polska\" habilitoval a získal titul docent.\nV roce 1968 se stal mimořádným a v roce 1977 pak řádným profesorem humanitních věd. V roce 1994 se stal dopisujícím členem Polské akademie věd. Byl také čestným členem polské heraldické společnosti (Polskie Towarzystwo Heraldyczne). Jeho synem je historik Tomasz Jasiński.\n\n\n"}
{"id": "777091", "url": "https://cs.wikipedia.org/wiki?curid=777091", "title": "Americké Panenské ostrovy na letních olympijských hrách", "text": "Americké Panenské ostrovy na letních olympijských hrách\n\nAmerické Panenské ostrovy na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "777092", "url": "https://cs.wikipedia.org/wiki?curid=777092", "title": "Haroun Tazieff", "text": "Haroun Tazieff\n\nHaroun Tazieff (11. května 1914, Varšava — 2. února 1998, Paříž) byl francouzský geolog a vulkanolog polského původu, který se proslavil především filmy s tematikou sopečných výbuchů, které točil pro National Geographic, slavný byl například jeho snímek o výbuchu italské Etny roku 1971. Vystudoval geologii na univerzitě v Lutychu. Jeho mimořádnou popularitu ve francouzském kulturním okruhu ukázala anketa Největší Francouz roku 2005, v níž obsadil 47. místo.\n\n\n\n"}
{"id": "777094", "url": "https://cs.wikipedia.org/wiki?curid=777094", "title": "Vysoký hřeben", "text": "Vysoký hřeben\n\nVysoký hřeben (1341 m) (německy \"Hochkamm\") je šumavská hora ležící na hranici s Německem, 10 km západně od obce Nová Pec a 3 km západně od Plechého, nejvyšší hory české i rakouské části Šumavy.\n\nVe vrcholových partiích četné žulové balvany a zbytky zarovnaného povrchu.\n\nVrchol Vysokého hřebene se nachází v I. zóně NP Šumava a zároveň na území přírodní památky Trojmezná hora, která vznikla z důvodu ochrany nejvyšších partií české Šumavy (Plechý 1378 m, Nad Rakouskou loukou 1373 m, Trojmezná 1361 m, Vysoký hřeben 1341 m a Třístoličník 1302 m), horské smrčiny, bukových porostů, kamenných moří a ledovcového Plešného jezera.\n\nPřes Vysoký hřeben vede červeně značená cesta z Třístoličníku na Plechý. Nejvyšší bod se nachází necelých 100 metrů od této cesty (směrem do Česka), na území I. zóny NP, a je proto nepřístupný.\n\n"}
{"id": "777095", "url": "https://cs.wikipedia.org/wiki?curid=777095", "title": "Mistrovství České republiky v cyklokrosu 2011", "text": "Mistrovství České republiky v cyklokrosu 2011\n\nMistrovství České republiky v cyklokrosu 2011 se konalo 8. ledna 2011 v Hlinsku.\n\nMistrovství bylo 8 a zároveň posledním závodem sezony 2010/11 českého poháru v cyklokrosu. Závodu se zúčastnili \nzávodníci kategorií \"elite\" a \"do 23 let\". Okruh závodu měřil 2 500 m a závodníci ho absolhovali jedenáctkrát. Všech 33 závodníků závod dokončilo.\n\n"}
{"id": "777099", "url": "https://cs.wikipedia.org/wiki?curid=777099", "title": "Americké Panenské ostrovy na zimních olympijských hrách", "text": "Americké Panenské ostrovy na zimních olympijských hrách\n\nAmerické Panenské ostrovy na zimních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "777106", "url": "https://cs.wikipedia.org/wiki?curid=777106", "title": "Abierto Mexicano Telcel 2012 – muži", "text": "Abierto Mexicano Telcel 2012 – muži\n\nTenisový turnaj ATP Abierto Mexicano Telcel 2012 se konal ve dnech 27. února – 3. března v mexickém Acapulcu venku na antukových dvorcích. Turnaj patřil do kategorie ATP World Tour 500 series. Odměny činily 1 155 000 USD.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "777107", "url": "https://cs.wikipedia.org/wiki?curid=777107", "title": "Orestés (prefekt)", "text": "Orestés (prefekt)\n\nOrestés byl ve 2. desetiletí 5. století východořímský prefekt v Egyptě. Z historických pramenů je znám pro svůj ostrý spor s alexandrijským patriarchou Kyrillem, který vyvrcholil v roce 415 vraždou pohanské filosofky a vědkyně Hypatie.\n"}
{"id": "777113", "url": "https://cs.wikipedia.org/wiki?curid=777113", "title": "Cobalt", "text": "Cobalt\n\nCobalt je akční nezávislá počítačová hra, kterou vyvíjí Oxeye Game Studio a vydává společnost Mojang AB. Hra je nyní v alfě a zatím je vyvíjená pouze pro Microsoft Windows. V betě by měla být hra dostupná i pro systémy Mac OS X a Linux.\n\n\"Cobalt\" má několik herních módů, kterými jsou \"Capture the plug\" (obdoba Capture the flag), \"Deathmatch\", \"Survival\", a nedokončenou kampaň, spolu s plnohodnotným tutoriálem vysvětlujícím ovládání hry. Hra v současné době podporuje několik druhů ovladačů (například pro Xbox 360). Spolu s těmito možnostmi bude pro hru vydán také editor map.\n\nV alfa verzi se hra prodává za 9,95€. Tato verze obsahuje multiplayer, singleplayer a kooperativní prvky hrys stejně jako editor map. Aktualizace hry jsou zadarmo.\nAlfa verze funguje pouze na operačním systému Windows.\n\nBeta verze bude milníkem ve vývoji hry Cobalt.Cena bude zvednuta na 14,95€ a budou přidány některé nové prvky, např. plně funkční editor map, sdílení map mezi hráči přímo ve hře. Vyjde také verze hry pro operační systémy Mac OS X a Linux.\n"}
{"id": "777118", "url": "https://cs.wikipedia.org/wiki?curid=777118", "title": "Olmo Omerzu", "text": "Olmo Omerzu\n\nOlmo Omerzu (* 24. listopadu 1984 Lublaň) je slovinský režisér. Živil se jako vydavatel komiksového časopisu Stripburger a spolupracoval na mnoha evropských výstavách komiksu. Mezi lety 2004 až 2011 studoval pražskou FAMU. Na Cenách české filmové kritiky 2012 získal cenu pro objev roku.\n\n\n\n"}
{"id": "777120", "url": "https://cs.wikipedia.org/wiki?curid=777120", "title": "Seznam členů Ústavodárného Národního shromáždění republiky Československé po volbách v roce 1946", "text": "Seznam členů Ústavodárného Národního shromáždění republiky Československé po volbách v roce 1946\n\nToto je seznam členů Ústavodárného Národního shromáždění republiky Československé po volbách v roce 1946, kteří zasedali v tomto zákonodárném sboru Československa ve volebním období 1946-1948.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n"}
{"id": "777122", "url": "https://cs.wikipedia.org/wiki?curid=777122", "title": "Bermudy na letních olympijských hrách", "text": "Bermudy na letních olympijských hrách\n\nBermudy na letních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "777125", "url": "https://cs.wikipedia.org/wiki?curid=777125", "title": "Bermudy na zimních olympijských hrách", "text": "Bermudy na zimních olympijských hrách\n\nBermudy na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "777126", "url": "https://cs.wikipedia.org/wiki?curid=777126", "title": "Kdo přežije: Austrálie", "text": "Kdo přežije: Austrálie\n\nKdo přežije: Austrálie (v anglickém originále Survivor: The Australian Outback či jednoduše Survivor: Australia) je v pořadí druhá sezóna americké reality show Kdo přežije. Natáčela se na konci roku 2000 a na českých obrazovkách jsme si tuto řadu mohli vychutnávat v roce 2003 na TV Nova. V říjnu 2012 začala tuto sérii reprízovat stanice Prima Cool.\n\nOpět bylo vysazeno 16 soutěžících daleko od svého domova na odlehlém místě v australském vnitrozemí, kde brzy začne boj o přežití. Tato série je výjimečná hned několika věcmi. Například je to jediná série, kde natáčení probíhalo 42 dní a ne vždy základních 39. Zlomový bod přijde 17. dne, kdy člen kmene Kucha Michael Skupin spadne nešťastně do ohně a popálí si ruce - pouhý den před závěrečnou kmenovou soutěží o imunitu, která je jak pro Ogakor, tak kmen Kucha významná a podle vítězů se dá usoudit, jak by se mohla hra vyvíjet po sloučení kmenů. Michael musel být bohužel rychle evakuován, nekonala se soutěž o imunitu, nekonala se kmenová rada a nikdo nebyl vyloučen. Velmi to ale oslabilo kmen Kucha. Ztráta způsobila otřes i v kmeni Ogakorů a vyrovnala počet členů v obou kmenech den před sloučením.\n\nSérie se odehrává v australském státě Queensland na severu a severozápadě tohoto světadílu. 16 trosečníků je na 42 dní vysazeno v australské buši, ve vnitrozemí, které se pyšní velkým počtem endemitů, úchvatné přírody a dalších pozoruhodných a nebezpečných zvířat. Natáčení trvalo asi dva měsíce.\n\nSérie měla velký úspěch hlavně pro nezapomenutelné momenty, ale i pro skvělé soutěžící. Navíc pět hráčů z této série se objeví v osmé a první hvězdné řadě , kde se Tina Wesson, Colby Donaldson, Jerri Manthey a Alicia Calaway umístí na 18., 12., 10. a 7. místě přesně v tomto pořadí. Soutěžící Amber Brkich se stane, díky své skvělé hře, vítězem All stars série, když porazí ve finále svého budoucího manžela Roba Mariana hlasy 4-3. Dva z těchto hráčů dostanou svou třetí šanci ještě v legendární 20. řadě .\n\nTaké se v této sérii stane nejvážnější zranění v historii celé soutěže, které bude vést k návratu evakuovaného Michaela Skupina do 25. řady . O dvě série později se do pak potřetí vrátí vítězka Austrálie Tina Wesson se svojí dcerou Katie, kterou jsme mohli vidět i v 2. řadě při představení rodinných příslušníků soutěžících.\n\nVe 31. řadě pak diváci rozhodli o druhé šanci pro Kimmi a Jeffa z této řady. Jeff Varner se vrátil i do 34. série , kde nechvalně proslul veřejným odhalením transsexuality jednoho ze spoluhráčů.\n\nOpět bylo vysazeno 16 trosečníků, byli rozděleni do dvou kmenů Ogakor a Kucha a začali jedno z největších dobrodružství svého života. Vyhrát ale nemůžou všichni. Čtrnáct z nich bude vyloučeno, posledních 7 vyloučených vytvoří porotu, 2 poslední před ní předstoupí, ale jen jeden vyhraje šek na milion dolarů a titul Poslední přeživší.\n\nSoutěž o odměnu/imunitu: Soutěž o odměnu nebyla. V soutěži o imunitu kmeny musí s kmenovou pochodní přejít přes rozbitý most pomocí dvou prken, dále přeběhnout ke svému voru a dát svou pochodeň do držáku na něm. Poté vor dopraví na ostrov, kde jsou dvě sady příček k žebříku, ty musí každý kmen vzít a jít k dalšímu voru. Pak se přitahováním za lano musí dostat na jiný ostrov, kde z příček složí žebřík, vyšplhají po něm a kmenovou pochodní zapálí oheň.\n\n16 trosečníků přistálo v australském vnitrozemí, aby začali dobrodružství na celý život. Po příjezdu měl každý kmen 5 minut na to, aby posbíral vše potřebné a okamžitě vyrazili na vyčerpávající 5 mílový pochod, na jehož konci naleznou svůj tábor. Z kmene Kucha měl Nick na starost kompas, ale i tak se kmen ztratil. Debb převzala kontrolu, což lezlo některým členům kmene na nervy. Jeff začal mít pocit nevolnosti, za což asi mohl dlouhý let v letadle. Kmen Ogakor si nevedl o nic lépe. Keith běžel napřed, aby zkusil najít tábor - nakonec byl Ogakor první, kdo dorazil do svého tábora. Když Kucha dorazili do svého tábora, zahájili pobyt slavnostním skokem do řeky. Michael měl stavební zkušenosti, proto se ujal stavby přístřešku (i když Rodger staví domy na bydlení). V táboře Ogakor Keith a Jerri se dohadovali, jak stavět přístřešek. Další den v Kucha našel Michael fíkovník, ale všechny fíky měly uvnitř brouky a všelijaký hmyz, takže se nedaly jíst. Debb se dohadovala o tom, jak rozdělat oheň společně s Mikem. Rodger dokonce daroval nějaké stránky ze své bible, ale měli nějaké papíry na oheň, ale bezvýsledně. V Ogakoru se pokoušeli o rozdělání ohně Colby a Keith, ale neuspěli. Na výzvě kmeny soutěžili o vodotěsné zápalky a hlavně o imunitu, která nakonec připadla kmeni Ogakor, když Kucha od začátku soutěže zaostávala a nakonec se její vor s příčkami žebříku převrátil a kmenová pochodeň zhasla. Kmen Ogakor dostal odměnu - vodovzdorné zápalky. V Kucha se Jeff stále necítil dobře a Debb všem řekla, že Jeff chce jít domů, což ho naštvalo. Na kmenové radě byl Mike ostatními členy kmene Kucha označen za vůdce. Zatímco Jeffovi dala hlas Debb, byla to právě Debb, která byla kmenem vyloučena poměrem hlasů 7-1. Protože si Kucha odnesla z kmenové rady pochodně, měli už také oheň.\n\nSoutěž o odměnu: Každý člen kmene musí skočit z malého útesu a plavat k plovoucí bedně. Jakmile se člen kmene dotkne bedny, může skočit do vody další. Jakmile jsou všichni členové kmene u bedny, musí se někdo z kmene potopit a pod vodou bednu odpojit. Pak s ní plavou na břeh a umístí ji na podlážku. Kmen, který bednu položí jako první, vyhrává odměnu.\n\nOdměna: Deky.\n\nSoutěž o Imunitu: Jeff Probst roztočí kolo, na kterém jsou různá jídla - jsou to většinou speciality místních domorodců. Ale jestli bude mít někdo štěstí, tak na něj vyjde něco příjemnějšího (jablko nebo čokoládová tyčinka). Vždy dva soutěžící, každý z jiného kmene, jedí stejné jídlo a každý musí jíst alespoň jednou. Bod získává pouze tým, jehož člen jídlo sní a soupeř to nedokáže v limitu nebo odmítne jídlo sníst.\n\nV kmeni Kucha Michael dal vařit rýži, aniž by se někoho zeptal. Nakonec byla rozvařená a nechutnala dobře, což všechny naštvalo. V kmeni Ogakorů se Kel se snažil chytit nějakou rybu. Colby o něm pak prohlásil, že neumí chytit ani gumovou kačenku ve vaně.\nJakmile dostali Kucha zprávu o soutěži o odměnu, Rodger dostal strach, protože neumí plavat. Na výzvě Kucha zaostávali, protože Rodger dlouho váhal se skokem z útesu do vody. Ogakor se ujal vedení a vyhrál svou druhou soutěž v řadě. V Ogakor se ženy ptali Keitha na jeho kuchařské dovednosti, protože je kuchař. Nakonec to ale byla Jerri, která zazářila, když udělala z mouky jednoduché tortily, které si kmen zamiloval. V Kucha se Mike snažil své soukmenovce přesvědčit, že roli vůdce nikdy nechtěl ale všichni ho tak vidí. Chytil rybu a doufal, že za jeho rybářské a lovecké dovednosti si ho kmen ponechá do sloučení. U Ogakorů Jerri řekla, že viděla Kela jíst sušené hovězí maso, což kmenem otřáslo. Celý kmen o tom mluvil, když byl Kel pryč a dokonce prohrabal jeho tašku, ale nic tam nenašli. Kel je uslyšel a začal se hájit, že měl v puse jen stébla trávy. Poté nabídl své žiletky na holení, aby to spravil, Jerri si však myslela, že to byla jeho chyba, protože tím přiznal vinu.\n\nZ výzvy o imunitu Kimmi měla strach, jelikož je vegetariánka a odmítá jíst jakékoli zvíře. Michael a Marilyn jedli mangrového červa, Keith jedl kraví mozek, který Kimmi odmítla, Elisabeth a Kel dostali jablka, Nick a Jerri jedli bahenního šneka. Mitchell a Jeff jedli larvy, Alicia a Amber jedly brouky, Colby a Rodger dostali kousek čokoládové tyčinky. V posledním kole Tina nedokázala sníst dršťky, takže byla remíza. Rozhodlo mimořádné kolo na čas, Ogakor vybral do tohoto kola Kimmi za Kucha a Kucha vybrali Tinu za Ogakor. Kdo první sní celého mangrového červa, vyhrává pro svůj kmen imunitu. Kimmi byla rychlejší a poslala Ogakory na jejich první kmenovou radu. Na kmenové radě byl Kel za své chování vyloučen poměrem hlasů 7-1.\n\nSoutěž o odměnu: Každý kmen vybral jednoho člena který držel na ramenech tyč, a ty, kteří budou zavěšovat na tyč kbelíky s vodou. Zbývající členové kmene projdou přes kladinu s tyčí na svých ramenech a s jedním kbelíkem na obou stranách a pověsit kbelíky na tyč nepřátelského kmene.\n\nOdměna: Rybářské náčiní.\n\nSoutěž o Imunitu: Každý kmen bude uvázán dohromady a bude závodit prostřednictvím protokolu listu do písku a přes řeku, lézt přes překážky a nakonec sprintovat až do cíle.\n\nMichael z kmene Kucha se rozhodl chytit divoké prase. Zbytek tábora začal být skeptický, že by dokázal chytit prase a že tráví příliš času řešení blbostí a plýtvání materiálu.\nOgakor vybral Colbyho a Kucha Michaela, aby drželi váhu kbelíků na výzvě o odměnu. Později se to stalo zkouškou výdrže, když oba drželi víc jak 400 liber vody. Michaelovi se tyč s kbelíky zlomila, takže voda vytekla. Nejdřív to byl 5minutový závod o to, dát co nejvíc kbelíků na soupeřovu tyč.\nAmber a Jerri chytili první rybu pro Ogakory. Mezi Keithem a Jerri pokračovalo napětí, když se dohadovali, jak uvařit rybu, v čemž nakonec zvítězil Keith. V Kucha, Kimmi zajišťovala pro kmen vodu, cítila se ale zranitelná, protože s nikým zatím nenavázala žádný vztah. Hovořilo se o hlasování pro Rodgera nebo Kimmi, Rodger ale věděl, že není fyzicky ani psychicky nejsilnější. Maralyn a Tina navázaly vztah, stejně jako Jerri a Colby, Jeff a Alicia dokonce navázali spojenectví finálové čtyřky. Na výzvě o imunitu, Kucha se chopila velení ve třetím úseku a přestože Rodger spadl dvakrát během sprintu, Maralyn se pro Ogakory ukázala jako nejslabší článek. Ogakor proto prohrál svou druhou imunitu v řadě.\nJerri a Mitchell dostali jeden hlas na kmenové radě, ale Maralynina slabost ve výzvách se jí nevyplatila a byla vyloučena 5-1-1.\n\nSoutěž o odměnu: Každý kmen musí vyřešit puzzle, které jim dalo mapu k jejich odměně.\n\nOdměna: Tři slepice a kohout\n\nSoutěž o Imunitu: Dotazník s otázkami o přežití z příručky, které soutěžící obdrželi před odjezdem do Austrálie. K dispozici je šest míst za každý kmen. Každá správná odpověď posune kmen blíž a blíž k imunitě.\n\nTina a Keith měli obavy ohledně jejich postavení v kmeni po předchozí noci, kdy na kmenové radě Jerri řekla, že je kamarádka se všemi v táboře kromě nich.\nKimmi dovedla kmen Kucha k vítězství v soutěži o odměnu. V táboře byla dobrá nálada, když si všichni uvědomili, že to natřeli Ogakorům a navíc mají před nimi náskok. Michael chtěl kuřata sníst co nejdříve, aby zase mohl kmeni poskytovat jídlo, díky čemuž má v kmeni lepší postavení. Nick mu ale řekl, že závisí na rozhodnutí celého kmene. Lesní požár se dostával blízko k táboru Ogakorů, ale kmen byl příliš zaujatý, jak by se mohl dostat přes řeku až k nim. Tina vyjádřila svojí nechuť k Jerri ke Colbymu a Mitchellovi ve snaze vytáhnout z nich informace víc, než dostat Jerri pryč. Keith taky mluvil s Colbym ohledně Jerriiných komentářích na kmenové radě. Colby vytvořil alianci s Jerri a Amber se zaručenou finálovou trojkou a Jerri pokračovala ve flirtování. V kmeni Kucha, Michael chytil a zabil prase s pomocí Nicka. Poté se cítil mnohem bezpečněji v kmeni.\nOgakor se chopil vedení 3-2 ve výzvě o imunitu, ale nakonec se vytáhli i Kucha. Rozhodl tie-breaker mezi Mitchellem a Aliciou. Nakonec, Alicia odpověděla finální otázku správně, čímž zaručila Kucha třetí imunitu v řadě.\n\nMitchell chtěl hlasovat pro Keitha na kmenové radě, s čímž ale Colby nesouhlasil. Nakonec, Colby hlasoval s Tinou a Keithem pro Mitchella, a Mitchell, Jerri a Amber hlasovali pro Keitha, čímž způsobili remízu 3-3. Ačkoliv Mitchell řekl, že nemůže soutěžit s Keithem a že byl fyzicky vyčerpaný, po opakovaném hlasování, kterého se nemohli zúčastnit Mitchell a Keith, byla opět remíza 2-2. Probst prohlásil, že v případě remízy po druhém kole hlasování, odchází osoba s nejvyšším počtem hlasů obdržených na minulých kmenových radách. Keith nedostal žádné hlasy, ale Mitchell jeden (od Keitha), proto jeho pochodeň na kmenové radě byla uhašena a byl poslán domů.\n\nSoutěž o odměnu: Každý kmen musel postavit nosítka. Na výzvě musí být dvě skupiny (dva záchranáři) musí jít zachránit zbývající tři členy (oběti), kteří jsou rozmístěni po jednom a přivést je zpátky. Jakmile je oběť zpátky na startu, stává se z něj záchranář a spolu s ostatními běží pro další oběť.\n\nOdměna: Dvě položky vybrané z katalogu Survivor každým kmenem, plus zubní pasty, zubní kartáčky, deodorant a šampon.\n\nSoutěž o Imunitu: Každý labyrint má dva totemy s připojeným medailonem. Jako celek, musí manévrovat bludištěm a sbírat medailonky v pořadí, a pak najít cestu k cíli. Kmen, který bude v cíli se všemi svými medailony vyhrává imunitu.\n\nPláž Ogakor byla pohlcena kouřem s blížícího se lesního požáru. Kucha přestěhovali svůj oheň poté, co měli popel v jejich přístřešku, dokonce byla spálená jedna Jeffova košile. Nicméně, přenášení ohně dělalo spaní mnohem horší. Michael řekl Kimmi, ať s kuřaty nenavazuje žádný vztah, protože je budou muset někdy sníst, ale ona neposlouchala a udělala scénu, když chtěl jedno zabít. Na druhou stranu, hlad začal postihovat Ogakor. V Kucha, Kimmi myslela, že je lepší udělat kuře každý druhý den, ale Alicia nesouhlasila a myslela si, že by měla přestat citově se vázat na kuřata. Skončilo to hádkou mezi nimi, kterou viděl celý kmen. Kimmi se snažila udobřit, ale Alicia začala být ještě víc podrážděná a netrpělivá. Po hádce, Kimmi si začala na všechno stěžovat.\nVe stromové poště, kmeny dostaly katalogy, ze kterých si měly vybrat dvě speciální věci, které by obdržely včetně odměny, kdyby jí vyhrály. Kucha vybrali přikrývky a koření, Ogakor koření a polévkovou směs. Na výzvě jim bylo řečeno, že pokud vyhrají, dostanou i to, co si vybral druhý kmen. Ogakor byl nejdříve ve vedení, ale nakonec to byli Kucha a vyhráli svou čtvrtou soutěž v řadě.\nOgakor byl frustrovaný z další prohry, zejména Amber a Colby. Mezitím, nálada v Kucha byla výborná. Na výzvě o imunitu, kmeny byly vyrovnané po dvou medailoncích, ale nakonec Ogakor po dlouhé těžké době prohrávání konečně vyhrál imunitu. Alicia diskutovala ohledně hlasování pro Kimmi kvůli osobním zájmům, ale Rodger a Elisabeth napadla myšlenka, vyloučit právě Aliciu. Kmen probral vůdcovství na kmenové radě. Po hlasování, Jeff obdržel další hlas, ale byla to Kimmi, která byla vyloučena z kmene hlasy 6-1.\n\nSoutěž o odměnu: Každý kmen si vybere jeden pár očí, to bude jejich kmenový vůdce. Ostatní členové budou mít zavázané oči a vůdce je bude navigovat. K vítězství je zapotřebí dobrá spolupráce. Ogakor vybral za svého vůdce Jerri a Kucha Nicka, ti musí navigovat svá slepá družstva při plnění úkolů. Kmen, který bude mít všechny úkoly splněné jako první vyhrává.\n\nOdměna: Piknik, Doritos a Mountain Dew nápoj\n\nPo strašném lijáku, Michael řekl, že jeho pohled na život se za těch 16 dní tady změnil. Myslel si, že je to bylo úžasné, že \"lidé z města\" by mohli přijít a žít tímto způsobem. V Kucha se myslelo na sloučení, chtějí mít početní převahu 6-4 a věděli, že další imunita by pro ně mohla být klíčová. V Ogakor Jerri a Amber neustále mluví o čokoládě, jídlo a sexu, což už začalo štvát Colbyho, který už chce sloučení. Kucha zkusili využít k jídlu krmení pro slepice, po vaření si uvědomili, že to je vlastně popcorn a že byl vlastně velmi dobrý. V Ogakor, Keith a Jerri se znovu hádali, tentokrát o rajčatech. Keith je chtěl nechat dozrát, zatímco Jerri chtěla smažená zelená rajčata. Poté se začali hádat o rýži až do doby, než je Tina zarazila. Ogakor byl natěšený při pomyšlení na piknik a chvíli cvičili jógu, aby se připravili na soutěž. Kucha byl více zaměřen na to, aby Ogakor nevyhrál, protože by je to povzbudilo, a to je to poslední, co chtějí. Na výzvě, Nick a Jerri vedli svá slepá družstva. Keith a Amber byli zbyteční, Colby za Ogakory dělal všechnu práci. Dokonce tak, že se Ogakor ujal velení a jejich vinný sud přetekl jako první. Amber vzala piknikový koš a utíkala s ním do cíle, ale byla v jednom kuse mimo i přes navigování Jerri a nedokázala položit košík na to správné místo. Kucha je dohnali, Alicia zvedla piknikový koš a běžela směrem ke stolu. S Jeffem předběhli Amber asi o 2 metry, asi o 5 sekund a tím zaručili kmeni Kucha další vítězství. Frustrovaný Colby naplnil kbelík vodou a vylil ho na Jerri.\nVšichni v Kucha relaxovali, když se náhle spustil obrovský výkřik. Byl to Michael, běžel do vody a ponořil se do ní. Jeho kmen se zeptal, co se stalo. Řekl, že se nadýchal moc kouře a omdlel a spadl do ohně a popálil si šíleně ruce. Jeho kmen ho bezmocně pozoroval od břehu a snažil se ho uklidnit, dokud nedorazil lékařský tým. Když zdravotníci dorazili přibližně ani ne po půl hodině, zabalili mu ruce do studeného obkladu a naložili do vrtulníku. Michael se s kmenem rozloučil, všichni z toho byli otřesení.\nOgakor dostal stromovou poštu se zprávou, že v druhém kmeni se stala nehoda a že se nebude konat žádná soutěž o imunitu. Uvědomili si, že všichni budou ve sloučení vyrovnaní. Nevěděli, jaké to bylo zranění, ale nejspíš to bylo tak vážné, aby musel být někdo evakuován.\nKmen Kucha byl velmi oslabený, ale Mike chtěl, aby si Ogakory podali a vykopli je jednoho po druhém.\n\nSoutěž o Imunitu: Soutěž vytrvalosti. Každý soutěžící bude stát na dřevěném sloupu ve vodě. Kdo zůstane stát na sloupu jako poslední vyhrává imunitu a zaručené místo ve finálové devítce.\n\nKucha přemýšleli o strategii, o sloučení. Chtěli se zbavit Jerri a Colbyho jako první. Nick, Alicia a Elisabeth si mysleli, že by se parta měla zaměřit hlavně na ně samé. Vzhledem k tomu, že Kimmi a Debb hlasovaly pro Jeffa když byly vyloučené, se všichni obávají, že Ogakor bude hlasovat pro Jeffa a i když bude remíza, tak by jel Jeff nejspíš domů, protože v tomto případě odchází osoba s nejvíce obdrženými hlasy na minulých kmenových radách. Nevědí ale, že v Ogakor jsou zranitelní Keith a Jerri.\nV Ogakor čekali na informace ohledně nehody, která se stala v táboře Kucha. Jerri zmínila, že by to mohlo mít něco společného s Rodgerem. Ve stromové poště Ogakorů stálo, že mají jít muži do druhého tábora, v Kucha zase stálo ženy. Zatímco si oba kmeny myslely, že dostaly tu samou poštu, smáli se, když zjistily, že byly vlastně odděleni podle pohlaví. Muži z obou kmenů byli v táboře Kucha a užívali si kuře a všechno s tím spojené, zatímco ženy byly v táboře Ogakorů, kde neměly moc jídla. Jerri udělala své slavné tortily s rajčaty v konzervě. Alicia a Elisabeth vyprávěly ženám o Michaelově nehodě. Všechny byly šokované, ale ulevilo se jim když zjistily, že Michael není v ohrožení života. V kmeni Kucha si chlapi užívali. Jeffovi, Rodgerovi a Nickovi připadalo, že Keith je outsider a že by bylo chytré pokusit se ho přetáhnout na jejich stranu. V Ogakor chtěla Jerri rozdělat oheň, když si uvědomila, že jejich jediné zápalky má Keith v kapse. Věděla ale, že nesmí říkat moc špatností o Keithovi, protože by Kucha napadlo, že už proti němu někdo hlasoval.\nDen 20, zpráva o sloučení přišla se stromovou poštou, všichni měli 15 minut na zabalení všech svých věcí. Všichni byli překvapeni, že jdou do úplně nového tábora. Nakonec se kmeny setkaly a stěhovaly přes řeku k novému táboru. Otevřeli krabici plnou jídla na počest sloučení a začali oslavovat. Zatímco stavěli přístřešek, shodli se na jméně Barramundi po jedné rybě z řeky.\nNa výzvě o imunitu, Nick se už delší dobu necítí moc dobře, proto seskočil jako první po hodině a půl. Colby byl hned další. Jeho strategií bylo naštvat tím členy Kucha aby hlasovali proti němu, jelikož nechtěl, aby hlasovali pro Jerri nebo Keitha, kteří už obdrželi pár hlasů, zatímco on ještě žádný. Po 4 hodinách, Jeff nabídl komukoliv arašídové máslo, čokoládu a jablka, čemuž se Rodger neubránil a skočil. Colby se snažil přesvědčit Jeffa aby skočil taky, protože ženy jsou odhodlané to za každou cenu vyhrát, což se mu povedlo. Po 6 hodinách a 47 minutách, Jerri a Amber skočily za zmrzlinu a čokoládu. Uplynulo 8 hodin a 58 minut a Elisabeth odstoupila za jízdu lodí až na břeh. Horká káva, čokoláda a jízda lodí na břeh přesvědčila Alicii odstoupit po 10 hodinách a 17 minutách. Vtom Keith prosil Tinu, ať mu nechá imunitu, protože jí daleko víc potřebuje. Tina tedy odstoupila v zájmu skupiny a tím dala Keithovi první individuální imunitu\nNa kmenové radě bylo jasné, že je Barramundi stále rozdělen podle kmenové příslušnosti. Ogakor hlasovali pro Jeffa. Colby řekl, že je to strategický tah, na kterém se domluvili už první týden, zatímco Kucha hlasovali pro Colbyho, čímž vytvořili remízu 5-5. Po druhém kole hlasování byli stále na mrtvém bodě další remízou 4-4. S “jedním hlasem” z minulých kmenových rad (což byly vlastně dva hlasy, ale Jeff neviděl Kimmiin hlas z epizody 5) Jeff byl poslán domů jako poslední osoba vyloučená před zasedáním do poroty.\n\nSoutěž o odměnu: Soutěžící se postaví do bílého kruhu a budou házet bumerangem, nejoblíbenější australskou zbraní. Čí bumerang bude nejblíže červené vlajce, ten vyhrává odměnu.\n\nOdměna: Menu, skládající se z uzeného lososa a krevet, grilovaného kuřecího masa, těstovin, řeckého salátu, rohlíků a dezertu\n\nSoutěž o Imunitu: Bylo vytvořeno pole z provazů a sloupů, cílem soutěže je spojit provazem sloupy a vytvořit co největší množství čtverců. Pokud soutěžící uzavře čtverec, hodí do něho disk se svým jménem. Kdo bude mít na konci nejvíce čtverců, vyhrává.\n\nRodger měl pocit, že byl kmen Kucha přechytračen kmenem Ogakor a že teď je Kucha ten vymírající kmen, i když tomu bylo ze začátku naopak. Ve vlastním zájmy zajistit si lepší pozici začal chytat ryby s domněnkou, že by Ogakor nehlasovali pro někoho, kdo jim zajišťuje jídlo. Jerri cítila, že je tak vzdálená zbytku svého kmene, z čehož byla paranoidní. Elisabeth začala zjišťovat trhliny v Ogakor pětce. Všimla si, že se Jerri s Tinou moc rády nemají.\nNa výzvě o odměnu, Jerri, Nick, Rodger a Amber byli jediní, kteří zasáhli cíl. Jerri se však ze všech dostala nejblíž vlajce a vyhrála odměnu. Mohla si s sebou vybrat jednoho soukmenovce, vybrala si Amber, aby si s ní šla užívat úžasného jídla. Jeff prohlásil, že to je ironie, protože právě Jerri četla menu a nakonec vyhrála. Zpátky v táboře, Elisabeth si nemohla nevšimnout, že byli lidé mnohem uvolněnější, když nebyla nablízku Jerri. Mezitím si Amber s Jerri povídali o obavě, že by Tina a Keith přeběhli ke Kucha čtyřce a shodli se na tom, že v tuto chvíli je Alicia největší hrozba.\nNa výzvě o imunitu, Amber skórovala jako první, poté Nick a Colby. Jerri měla 6 čtverců, ale nahrála Keithovi a ten poté získal jackpot 17 bodů. Amber měla později 10, což nestačilo, ale Tina nakonec skórovala se 16 čtverci, což také nestačilo. Už podruhé jí imunita utekla o tak malý kousíček. Jeff prohlásil, že je matematicky nemožné, aby byl Keith poražen a dal mu náhrdelník individuální imunity, už podruhé.\nZatímco si Elisabeth myslela, že na kmenové radě odejde Jerri, Alicia si myslela, že je naivní a že by byli Ogakorové hloupí, kdyby se zbavili Jerri v této chvíli. Na konci Ogakor pětka zůstala silná a fyzická hrozba Alicia byla vyloučena z Barramundi 5-4.\n\nSoutěž o odměnu: Překážková dráha, kterou budou soutěžící must zdolat ve dvojicích, na odměnu pak pojedou oba.\n\nOdměna: Jízda vrtulníkem ke Great Barrier Reef, šnorchlování a oběd.\n\nSoutěž o Imunitu: Soutěžící budou stát na věžích ve vodě a s protivníkem budou držet provaz. Musí zbavit protivníka rovnováhy pomocí provazu, který nesmí pustit, a shodit ho do vody. Ve druhém kole budou stát na pohyblivém trámu a jen za pomocí nohou se budou pokoušet shodit protivníka dolů a sám přitom nespadnout. Ve finálovém kole se finalisté utkají na dvojici vratkých plošin opět s provazem s úkolem shodit toho druhého do vody.\n\nObdob dešťů v australském vnitrozemí nebylo nic příjemného. Nadměrné vlhko způsobilo, že všude je bláto. Navíc se trosečníkům ztratily už všechny rybářské háčky. Nedostatek ryb nutil kmen jíst více rýže, která ale pomalu docházela.\nKdyž přišla zpráva o soutěži o odměnu a říkala, že je potřeba soutěžit v párech, Jerri si chtěla vybrat svého partnera (samozřejmě Colbyho) místo losování z klobouku. Byla však ironie, že stejně i tak byla ve dvojici s Colbym. Amber a Keith porazili Rodgera a Tinu, zatímco Colby a Jerri porazili Nicka a Elisabeth. I když měli problémy s lezením, kde měla problém hlavně Jerri, Colby jí pomohl. Nakonec těsně porazili Amber a Keitha a vyhráli odměnu. Na odměně Colby řekl Jerri, že nechce vůbec mluvit o hře, ale jen proto aby si co nejvíc užili výhru. Když byli zpátky v Barramundi, Colby každému daroval, co ulovil při šnorchlování (kusy korálů, mušle, škeble). Později vyšlo najevo, že lovení korálů z Great Barrier Reef je nelegální.\nColby chtěl, aby kmen vyloučil Nicka před Rodgerem a Elisabeth, protože představuje mnohem větší hrozbu než oni. Nick věděl, že potřebuje vyhrát imunitu, aby se udržel ve hře.\nV soutěží o imunitu, Rodger sundal Keitha, Nick Jerri, Colby Tinu a Amber Elisabeth. Ve druhém kole porazil Colby Rodgera a Nick Amber. V posledním kole Nick shodil do vody Colbyho a tím vyhrál svou první imunitu.\nNa cestě do tábora, Jerri řekla, že se Ogakor rozhodl zbavit jako další Elisabeth. Elisabeth ale mluvila s Tinou a řekla jí, že dá hlas Jerri. Colby řekl, že i když se chce taky zbavit Jerri, měli by počkat, až budou všichni Kucha pryč. Keith řekl to samé. Nicméně, Colby a Keith spolu s Tinou hlasovali se zbývajícími členy Kucha a vyloučili Jerri ze hry hlasy 6-2.\n\nSoutěž o odměnu: Aukce. Každý soutěžící dostal 500 australských dolarů.\n\nSoutěž o Imunitu: Každý člověk musí vytvořit oheň v požární kbelíku, poté přidávat do kbelíku na druhé straně vodu. Kbelík je ale děravý, proto se musí neustále doplňovat voda a zároveň hlídat oheň. Musí v něm být tolik vody, aby její váha zvedla požární kbelík s ohněm nahoru a oheň zapálil pojistku. Člověk, který bude mít v kbelíku nejvíce vody, aby zvedla požární kbelík, který zapálí pojistku, vyhrává odměnu a má zaručené místo ve finálové šestce.\n\nAmber se cítila velmi osamocená, když se Ogakor rozhodl vyloučit Jerri a nic jí o tom neřekl. V táboře docházela rýže a trosečníci ztráceli energii.\nPo dražbě se lidé necítili moc dobře po všem tom jídle, které do sebe naházeli. Všichni se ale shodli na tom, že i když je jim špatně, stálo to zato. Druhý den ráno se kmen probudil všiml si, že se hladina vody výrazně zlepšila a proto všichni uvažovali o přestěhování tábora. Tina si začala všímat Nickovy lenosti v táboře a Elisabeth byla z něho velmi zklamaná. Nick řekl, že se pokusí udržet si imunitu kolem krku i tuto kmenovou radu.\nNa soutěži o imunitu, Nick byl první člověk, který běžel pro vodu do kbelíku, ale během toho mu vyhasl oheň. Keithův požární kbelík se začal zvyšovat až k pojistce, ale nestačilo to natolik, aby vzplanula. Nakonec to byl Colby, který vyhrál svou první imunitu, když se jeho pojistka zapálila jako prvnímu.\nZpět v táboře, soutěžící ztratili další háček díky želvě. Najednou se v táboře ukázal Jeff s rýží. Říkal, že byl velmi znepokojen nedostatkem energie v táboře, zejména u Elisabeth a Nicka. Proto jim nabídl novou zásobu rýže plus 25 rybářských háčků, ne však zadarmo. Na oplátku chtěl plachtu a Colbyho texaskou vlajku.\nColby přemýšlel o hlasování pro Amber, protože si je hodně blízká s Elisabeth a bojí se, že by přešla na druhou stranu ke zbývajícím členům Kucha. Amber si zase nebyla jistá, komu může věřit. Na kmenové radě, Nick hlasoval pro Keitha, protože si nepřinesl batoh, protože nejspíš nepočítal vůbec s tím, že by mohl jet domů, což Nicka vytočilo. Rodger a Elisabeth volili Amber, ale zbývající Ogakor čtyřka hlasovala pro Nicka za jeho připomínky, čímž ho učinili třetím členem poroty hlasy 4-2-1.\n\nSoutěž o odměnu: Provazové bludiště. Soutěžící na dráze šekají čtyři kontrolní body. Na každé kontrole je několik provazů, které vedou k další kontrole. Soutěžící má dvě karabiny. První karabinou musí být neustále připevněný k prvnímu provazu. Druhá karabina je na výměnu. Kdo první projde všemi kontrolami vyhrává odměnu.\n\nOdměna: Projížďka na koni s Honáky, australskými kovboji a přenocování v jejich táboře s večeří, snídaní a postelí na spaní.\n\nSoutěž o Imunitu: Každý soutěžící má 3 talíře připevněné na lanech a prak. Cílem je rozbít soupeřovy talíře dřív, než on rozbije vaše. Komu žádný nezbude, je vyřazený. Ten, kdo jako poslední zůstane alespoň s jedním neporušeným talířem, vyhrává imunitu a má jisté místo ve finálové pětce.\n\nAmber byla hodně ve vedení v soutěži o odměnu, ale Colby ji předběhl a porazil ji ve sprintu na konci.\nObrovská bouře zasáhla asi po 10 minutách jeho jízdy. Zbytek Barramundi musel počkat, až se řeka uklidní, než přes ni přešli zpátky do tábora. Suché koryto, kde tábor stál, už nebylo a potok ho zcela zaplavil. Vyplavilo to spoustu předmětů, včetně sudu s rýží. Když konečně do tábora dorazili, byli šokováni tím, jak zlé to je a bylo strašné když si uvědomili, že jejich rýže, nože a rybářské potřeby byly pryč. Tina a Keith se rozhlédli po řece, zda některé věci na ní neuvízli. Keith si všiml sudu rýže, který uvízl na řece a pokusil se ho zachránit. Spolu s Tinou ho vytáhli na břeh. Colby se cítil hrozně, když se vrátil ze své odměny, když viděl, co se stalo s táborem a jak dobře se měli.\nNa výzvě o imunitu, Amber vypadla jako první, poté jí následoval Keith, Tina a Rodger. Colby srazil dva talíře Elisabeth a tím vyhrál svou druhou imunitu v řadě.\nZatímco Amber a Colby drželi spolu a hlasovali pro Rodgera, Tina a Keith hlasovali s Rodgerem a Elisabeth a vyloučili Amber z Barramundi 4-2.\n\nSoutěž o odměnu: Soutěžící budou mluvit se svými blízkými a zároveň jim budou klást otázky ohledně Austrálie. Vítězem se stává ten, jehož rodina bude mít nejvíce správných odpovědí.\n\nOdměna: 30minutový chat se svými blízkými, navíc kreditní karta, aby jim mohl soutěžící něco koupit přes internet.\n\nSoutěž o Imunitu: Soutěžící budou spoutaní. Jeff jim bude vyprávět příběh o Australských trestancích, poté musí využít informace ke svému vysvobození. Budou postupovat opuštěnou dobytkářskou stanicí, kde je 8 otázek vztahujících se k příběhu, který právě slyšeli. Za každou správnou odpověď získá soutěžící klíč, který odemyká jeden z jeho pěti zámků. Ten kdo se první vrátí volný se všemi zámky a pouty, vyhrává imunitu a jisté místo ve finálové čtyřce.\n\nZbývající trosečníci byli nadšeni z příchodu stromové pošty, ve které stálo, že se jejich blízcí budou zapojeni do hry. Když každý trosečník poslal svému blízkému správu, dostal navíc kávu. Tina si psala se svým manželem a dětmi, Elisabeth s rodinou, Rodger se svou manželkou, dcerou a zetěm, Keith se svou přítelkyní a Colby s matkou. To odpověděli na otázky pro jejich soutěž. Vítězem výzvy se stala Tina. Ostatní se mohli ještě rozloučit a Keith požádal svou přítelkyni o ruku, která odpověděla ano.\nZ výzvy měli všichni mnohem lepší náladu. Colby řekl, že na ten jediný den se nikdo nestaral o vítězství milionu dolarů. Druhý den ráno se všichni vzbudili po dlouhé deštné noci. Po tom, co získali zase větší příděly rýže díky větší zásobě, Keith připravoval rýže mnohem víc než předtím. Dokonce experimentoval i s hnědou. V táboře byla ale nuda, protože nebylo co dělat v okolí tábora.\nNa těžké výzvě o imunitu, Jeff řekl zbývajícím soutěžícím příběh o domorodých osadnících australské buši. Keith měl náskok, ale při cestě zpět ztratil jeden z pěti zámků. Nemohl ho najít, což pomohlo Colbymu nabrat trochu času a dostat se do vedení. Vrátil se se všemi svými pouty a zámky a tím vyhrál svou třetí imunitu v řadě.\nRodger řekl Tině, že chce odejít před Elisabeth aby měla větší šanci, protože potřebuje peníze mnohem víc než on. Colby bojoval s pocitem, jestli to má nechat někoho, kdo chce vyhrát za každou cenu, nebo někoho, komu by nevadilo vyhrát a není taková hrozba. Zvažoval, že by hlasoval pro Keitha místo pro Rodgera, což umožňuje někomu, kdo si to zaslouží pokračování ve hře. Na kmenové radě, Ogakor splnil Rodgerovi jeho přání odejít dřív než Elisabeth a vyloučil ho z kmene 3-2.\n\nSoutěž o odměnu: Soutěž kombinuje prvky předchozích soutěží: Provazová trať se zavázanýma očima a pouty, poté hlavolam. Po jeho rozluštění získá soutěžící klíč. Ten odemkne jeho pouta, poté postupuje k třetí části. Ve třetí části musí naplnit vědro, přejít po úzké kladině až k ohnivé váze. Musí naplnit kbelík vodou dokud nezačne vytékat voda z jeho otvoru. Na druhé straně váhy musí rozdělat oheň, který přepálí lano. Poté se požární kbelík zvedne. Až oheň přepálí šňůru, soutěžící vyhrává odměnu.\n\nOdměna: automobil Pontiac Aztek, klidný spánek, jídlo a teplá sprcha.\n\nSoutěž o Imunitu: Soutěž vyžaduje dobrou paměť. Na ploše je rozmístěno 36 stříšek a pod nimi zakrytý předmět. Každý je na ploše dvakrát, to znamená, že tam je celkem 18 dvojic. Cílem je odkrýt co nejvíce párů.\n\nS blížícím se koncem, zbývající soutěžící mluvili o tom, jak jim chybí jejich rodiny. Na výzvě o odměnu měli soutěžící možnost poučit se z minulých soutěžích. Každý byl spoután se zavázanýma očima a postupovat po provazové dráze se svou karabinou s cílem dostat se ven. Poté přešel na řešení hlavolamu a nakonec měl za úkol rozdělat oheň a naplnit kbelík vodou, aby vztyčil požární kbelík ke šňůře, který jí pak přepálí. Nejdřív je v kbelíku dost vody, jenomže ten má v sobě díru, z které vyteče spoustu vody zatímco soutěžící rozdělává oheň na druhé straně. Colby byl jako první u hlavolamu, po něm Elisabeth, Keith a Tina. Colby a Elisabeth byli první u ohnivé váhy, ale Colbyho oheň přepálil lano jako první.\nZpátky v táboře, soutěžící obdrželi zrcadlo, ve kterém se prohlíželi a porovnávali změny. Všichni ztratili velký podíl původní váhy. Tina ztratila 16 liber, Elisabeth ztratila 12 liber, Keith 27 a Colby 25 liber. Děvčata přinesla Colbymu květiny jako dárek, který to opravdu ocenil. Jeff vzal Colbyho k jeho novému autu a užil si s ním večeři. Chvíli si povídali, dokud nepřinesla jídlo Colbyho maminka, z čehož byl naprosto v šoku. Byl tam nadšený a nemohl tomu uvěřil, proto se dlouho objímali. Jeho matka mu řekla, že je překvapená, kolik zhubnul. Colby pak vzal svou mámu zpátky do tábora. Dala všem velkou pusu a klábosili o tom, co se děje doma a ve světě. Navíc přinesla všem balíčky od blízkých, z čehož byli všichni nadšení. Nakonec si pro ni přijel vrtulník, porotže byl čas, aby odešla.\nNa výzvě o imunitu, Colby po celou dobu vedl a získal imunitu po čtvrté za sebou. Musel volit mezi různými strategiemi. Na jedné straně nevyloučí Keitha, který by ale jistě hrál proti němu ve finále, nebo si ponechat Elisabeth, která si vítězství hodně zaslouží. Nakonec byla vyloučena Elisabeth, úplně poslední původní člen kmene Kucha hlasy 3-1.\n\nSoutěž o Imunitu: Zbývající tři hráči odpovídali na 12 otázek o soutěžících, kteří tvořili kmen Barramundi\n\nVe stromové poště v den 40 stálo, že každý musí vymalovat svůj totem, který nakonec hodí do řeky jako dar zemi. Na cestě na soutěž, prošla finálová trojka pochodně těch, kteří byli vyloučeni a kdysi hráli tuto hru. Na konci, našli klidné místo na zamyšlení nad česem, který strávili ve vnitrozemí po dobu, co hráli hru. Keith řekl, že to není jen hra o penězích. Odsud by si měl člověk odnášet něco velmi cennějšího. Tina řekla, že pro ni hodně znamená rodina. Colby řekl, že dělat malovat totem ho obohatilo ale pořád si pamatuje, proč je tady.\nPoslední soutěž o imunitu proběhla na kmenové radě. Colby se ujal vedení po 7 otázkách, ale vedla si dobře i Tina. Po 11 otázkách byli vyrovnaní. Poslední otázku odpověděl správně Colby a tím vyhrál svou čtvrtou a finálovou imunitu, což znamená, že se musí rozhodnout, koho s sebou vezme do finálové dvojky. Rozhodl se vzít s sebou Tinu a vyloučil Keitha a učinil z něho posledního člena poroty 1-0.\nDen 42, Tina a Colby uklidili tábor a uzavřeli dohodu, že vítěz dostane vlajku. Poté se odebrali na finálovou kmenovou rady a uvažovali nad svými šancemi na milion dolarů. Tina požádala porotu, aby nehlasovali jenom podle osobních záští. Colby řekl, že nejspíš neporazí Tinu ve strategii, ale že všechno ostatní dělal dobře. Rodger měl otázku, jestli někdy při hře lhali a pokud si myslí, že to bylo v danou chvíli nezbytné. Tina řekla, že lhala Amber ohledně jejího vyloučení a ano, bylo to nutné pro postup ve hře. Colby řekl, že lhal Amber a Jerri ohledně finálové trojky. Amber se zeptala na tři věci, které jim pomohly se dostat až do finále a tři věci, které udělají s penězi. Colby řekl mentálně být v pořádku, pitná voda a málo času k zábavě a víc na strategii. Tři věci které by udělal s penězi: koupil by si Harley, dům pro jeho otce a finančně se se postaral o jeho matku. Tina řekla strategie, taky Colby, který jí dost pomohl a dobré srdce. Tři věci, které by udělala s penězi: splatila by svůj dům, dům své kamarádky a vytvoření fondu pro rodinu, kdyby byla finančně v tísni. Elisabeth se zeptala kdo si to zaslouží a kdyby mohli dát 5 lidem z poroty milion dolarů, kteří dva by ho nedostali. Tina řekla Jerri a Rodger, Colby řekl Jerri a Keith. Alicia se zeptala, jestli existuje jedna věc na kterou jsou opravdu hrdí a jedna věc, na kterou jsou hrdí nejméně. Nick řekl, že kdyby Michael neměl nehodu, žádný z nich dvou by neseděl tam, kde právě sedí a zeptal se, kdyby nedošlo k té nehodě s Michaelem, kteří dva lidé by seděli na jejich místech a proč. Colby řekl Nick, protože byl velmi mentálně zapojený do hry a Michael, protože pomáhal svému kmeni v každé výzvě. Tina řekla, že nemůže odpovědět na otázku, protože lidi z Kucha příliš nepoznala, ale z toho, jak ho Nick popsal, je pravděpodobné, že i ona by odpověděla Michael. Jerri hovořila o tvoření a rušení spojenectví a poprosila finalisty, aby se vyzpovídali, jestli měli někdy pocit lítosti nebo viny. Tina řekla když prohrabávali Kelovi tašku kvůli sušenému hovězí a Colby řekl hlasování proti Alicii, Rodgerovi a Elisabeth, protože nebyli z kmene Ogakor, ale že jejich vyloučení nelituje, protože to bylo nezbytné.\nPro své závěrečné argumenty, Colby neměl žádné připomínky. Tina však mluvila o strategii a že ani jeden hlas ve hře nebyl osobní.\nRodger hlasoval pro Colbyho s tím, že Colby hrál těžší hru. Alicia hlasovala pro Tinu, s tím, že ona opravdu hrála hru pomocí hlavy a ne síly fyzické. Amber hlasovala pro Colbyho a řekla, že je přímočarý a hrál mnohem líp. Jerri napsala Tinu s tím, že Tina má největší zásluhy za velké strategické tahy ve hře a taky si dokázala získat Colbyho, aby jí nakonec vzal do finálové dvojky, což prý velice respektuje.\nZbývající hlasy byly poprvé přečteny v přímém přenosu v CBS Studios. Kromě čtyř hlasů, které byly ukázány v průběhu natáčení, tam byl ještě jeden pro Colbyho (od Nicka) a dva další pro Tinu (od Keitha a Elisabeth), což učinilo z Tiny milionáře, vítěze druhé řady Survivor a první ženské vítězky finálovými hlasy 4-3.\n\n\n"}
{"id": "777127", "url": "https://cs.wikipedia.org/wiki?curid=777127", "title": "Dubai Tennis Championships 2012 – muži", "text": "Dubai Tennis Championships 2012 – muži\n\nTenisový turnaj ATP Dubai Tennis Championships 2012 se konal ve dnech 27. února – 3. března v Dubaji ve Spojených arabských emirátech venku na kurtech s tvrdým povrchem oddílu Aviation Club Tennis Centre. Turnaj patřil do kategorie ATP World Tour 500 series. Odměny činily 1 700 475 USD.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "777130", "url": "https://cs.wikipedia.org/wiki?curid=777130", "title": "Bolívie na letních olympijských hrách", "text": "Bolívie na letních olympijských hrách\n\nBolívie na letních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "777134", "url": "https://cs.wikipedia.org/wiki?curid=777134", "title": "Bolívie na zimních olympijských hrách", "text": "Bolívie na zimních olympijských hrách\n\nBolívie na zimních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "777140", "url": "https://cs.wikipedia.org/wiki?curid=777140", "title": "Delray Beach International Tennis Championships 2012", "text": "Delray Beach International Tennis Championships 2012\n\nTenisový turnaj ATP Delray Beach International Tennis Championships 20121 se konal ve dnech 27. února – 4. března v americkém Delray Beach venku na kurtech s tvrdým povrchem. Turnaj patřil do kategorie ATP World Tour 250 series. Odměny činily 442 500 USD.\n\n\nNásledující hráči obdrželi divokou kartu do turnaje:\nNásledující hráči se probojovali do hlavní soutěže z kvalifikace:\n\n\n"}
{"id": "777142", "url": "https://cs.wikipedia.org/wiki?curid=777142", "title": "Beatings", "text": "Beatings\n\nBeatings byla česká beatová skupina, založená v roce 1968, která v průběhu sedmdesátých let postupně změnila styl až ke střednímu proudu. V letech 1972 až 1976 nesla název Fontána. Ve skupině se vystřídala řada hudebníků, mimo jiné Jaroslav Pospíšil, Pavel Sedláček, František Donáth a Michal Zelenka. \n\nSkupina Beatings zpočátku hrála především beatovou hudbu. S odchodem původních členů a s příchodem nových hudebníků se projev změnil směrem k americkému hudebnímu stylu „West Coast“. V roce 1969 skupina natočila u Pantonu čtyři anglicky zpívané skladby, které byly roku 1970 vydány na EP desce. Mezi nimi byla i známá skladba \"Silence of Golden\", převzatá z repertoáru Tremeloes a původní skladby \"Hey Michelle\", \"We'd Be Happy\" a \"Quickly\", které složil kytarista Jaroslav Pospíšil. V letech 1970 až 1972 skupině vydalo vydavatelství Panton několik dalších desek. Šlo jednak o vlastní skladby, které napsal Jaroslav Pospíšil (např. \"Sebrat se a jít\", \"Poustevník\" a \"Její tvář\"), jednak o skladby převzaté od zahraničních skupin jako Hollies, Moody Blues a Status Quo. V té době už skupina zpívala česky. \n\nRoku 1972 došlo, stejně jako u mnoha dalších skupin té doby, ke změně názvu. Ze skupiny Beatings se stala Fontána. Žánrově se skupina pomalu přiblížila ke střednímu proudu. Zatímco v prvních letech existence skupiny psal původní hudbu pro skupinu kytarista Jaroslav Pospíšil a texty často Ivan Rössler, později se mezi autory hudby, popř. textů objevují jména jako Jaroslav Uhlíř, Luděk Nekuda, Jan Obermayer, Daniel Dobiáš, Jan Krůta, Ondřej Suchý, Jaroslav Machek a další. \n\nV letech 1972 až 1974 vydávala skupině desky dvě vydavatelství – Supraphon a Panton. Z roku 1972 pochází např. Pantonem vydaný singl se známou skladbou \"Já tak mít tátu\" (původně \"Son of my Father\" od Giorgio Morodera). Roku 1973 se uskutečnila změna na postu zpěváka. Františka Donátha vystřídal Pavel Sedláček. Roku 1974 Panton vydal skupině mj. singl s úspěšnou skladbou \"Nejkrásnější dívka z celých Čech\". Pavel Sedláček natočil se skupinou také další skladby – \"Hurá, hurá\", \"Loučení\", \"Páže\", \"Míček Flíček\", \"Ten první\" a \"Sestřenice z Rokytnice\". Roku 1975 ze skupiny odešel jeden ze zakladatelů a autor mnoha skladeb kytarista Jaroslav Pospíšil. V tomtéž roce odešel také zpěvák Pavel Sedláček a zanedlouho skupina ukončila činnost. \n\nNěkteří bývalí členové Beatings, mimo jiné Jaroslav Pospíšil a František Donáth, později založili skupinu Renesance.\n\n\n\n"}
